عنوان: کریک سافٹ وئیر کی ڈاؤن لوڈنگ پر اجرت لینے کا حکم
سوال: مجھے کمپیوٹر میں سوفٹ وئیر ڈالوانا آتا ہے اور میری د کان بھی ہے؛ لیکن عام طور پر لوگ ان سوفٹ وئیر کی قیمت ادا نہیں کرسکتے ہیں تو ہم ان کو کریک والے ورزن ڈال کر دیتے ہیں، اور یہ کریک والا ڈالنا بھی ہر کسی کو نہیں آتا اس کاخاص طریقہ ہوتا ہے ، اس پر ہم ان سے رقم لیتے ہیں یعنی جو کام کرکے دیتے ہیں اس کے پیسے لیتے ہیں نہ کہ سوفٹ وئیر کے؛ لیکن وہ سوفٹ وئیر کریک کر کےدیتے ہیں یہ کام ہم سے مولوی حضرات بھی کرواتے ہیں اور قاری صاحبان بھی کیوں کہ ان کو نہیں آتا تو کیا میرا ایسا کرنا یعنی ان کو کریک سوفٹ وئیر دینا اور ان کے کمپیوٹر میں ڈالنا اور ان پر پیسے لینا جائز ہے کہ نہیں؟ اور یہ بھی بتا یے کہ کیا اس میں کوئی گناہ ہے کہ نہیں؟ اگر فری میں دے دوں  یا پیسے لیکر دونوں کا بتا دیں اس میں گناہ ہے کہ نہیں؟
جواب: صورتِ مسئولہ میں   سائل  کے لیے کسی کے کمپیوٹر وغیرہ میں کریک سوفٹ وئیر ڈالنے پر اجرت لینا شرعاً درست ہے ؛البتہ اگر سائل  کسٹمر کو اصل سوفٹ وئیر  کہہ کر  کریک سوفٹ وئیر دیتا ہے  تو کریک سوفٹ وئیر کو اصل کہنا جھوٹ اور دھوکہ دہی ہے  جو کہ شرعا جائز نہیں اور اس پر اجرت لینا بھی درست نہیں ،اسی طرح کریک سوفٹ وئیر  ڈالنے پر اگر  کمپنی کی طرف سے پابندی ہو یا قانونی طور پر جرم ہو تو اس طرح  سوفٹ وئیر دینے سے اجتناب کرنا چاہیے ۔فتاوی شامی میں ہے :"و الأجرة إنما تكون ‌في ‌مقابلة ‌العمل."(کتاب النکاح ،باب المہر،ج:3،ص:156،سعید)فقط واللہ اعلم
                                                  
عنوان: ادھار خرید و فروخت کا حکم
سوال: میرے پاس ایک چیز ہے جسکی قیمت موجودہ وقت میں 10 لاکھ روپے ہے لیکن میں پیسے ایک سال بعد  12 لاکھ لیتا ہوں تو کیا وہ پیسے جائز ہوں گے یا سود کے زمرے میں جائیں گے؟
جواب: واضح رہے کہ سوداکرتے وقت نقد یا ادھار میں سے کسی ایک کو متعین کرنا اور کوئی بھی  ایک قیمت متعین طے کرنا شرعًا ضروری ہے، لہذا عقد کے  وقت ادھار کے تعین کے ساتھ باہمی رضا مندی سے   دس لاکھ والی چیز کو بارہ لاکھ  میں فروخت کرنا جائز ہے،کیوں کہ  ادھار پر فروخت کرتے ہوئے زیادہ قیمت مقرر کرنا شرعًا ممنوع  نہیں، بشرطیکہ عقد کے وقت ایک قیمت متعین کردی جائے اور پھر مقررہ وقت سے تاخیر کی صورت میں جرمانہ وغیرہ کے نام سے اضافہ کی شرط نہ لگائی جائے،اور قیمت جلد ادا کرنے کی صورت میں خریدار کے ذمے سے واجب الادا قیمت میں کمی  کی شرط نہ لگائی جائے، بلکہ جو قیمت عقد کے وقت طے کردی گئی ہو اسی کے مطابق عقد انجام پذیر ہو،  اگر اس کی خلاف ورزی کی گئی تو سودا  شرعاً درست نہیں ہوگا۔البحر الرائق شرح كنز الدقائق میں ہے:"ويزاد في الثمن لأجله إذا ذكر الأجل بمقابلة زيادة الثمن قصدًا".(البحرالرائق، ج:6، ص:115، ط:مکتبة رشیدیة)المحیط البرہانی میں ہے:"قال: ولو اشترى نسيئةً لم يبعه مرابحةً حتى يبين؛ لأن الأجل نسبه كونه مبيعاً، فإنه يزاد في الثمن لأجل الأجل".(المحيط البرهاني في الفقه النعماني، كتاب البيع، الفصل الخامس عشر: في بيع المرابحة والتولية والوضعية، ۷/۶)وفي المبسوط للسرخسي :"وإذا عقد العقد على أنه إلى أجل كذا بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي صلى الله عليه وسلم عن شرطين في بيع وهذا هو تفسير الشرطين في بيع ومطلق النهي يوجب الفساد في العقود الشرعية وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد".(13/ 7)وفي بدائع الصنائع في ترتيب الشرائع :" وكذا إذا قال: بعتك هذا العبد بألف درهم إلى سنة أو بألف وخمسمائة إلى سنتين؛ لأن الثمن مجهول، وقيل: هو الشرطان في بيع وقد روي أن رسول الله صلى الله عليه وسلم «نهى عن شرطين في بيع» ولو باع شيئا بربح ده يازده ولم يعلم المشتري رأس ماله فالبيع فاسد حتى يعلم فيختار أو يدع هكذا روى ابن رستم عن محمد؛ لأنه إذا لم يعلم رأس ماله كان ثمنه مجهولا وجهالة الثمن تمنع صحة البيع فإذا علم ورضي به جاز البيع؛ لأن المانع من الجواز هو الجهالة عند العقد وقد زالت في المجلس وله حكم حالة العقد فصار كأنه كان معلوما عند العقد وإن لم يعلم به حتى إذا افترقا تقرر الفساد".(5/ 158)فتح القدیر میں ہے:"(قوله ويجوز البيع بثمن حال ومؤجل) لإطلاق قوله تعالى {وأحل الله البيع} [البقرة: 275] وعنه عليه الصلاة والسلام «أنه اشترى من يهودي طعاما إلى أجل معلوم ورهنه درعه» . ولا بد أن يكون الأجل معلوما؛ لأن الجهالة فيه مانعة من التسليم الواجب بالعقد، فهذا يطالبه به في قريب المدة، وهذا يسلمه في بعيدها."(كتاب البيوع، ج:6، ص:261، ط:دار الفكر)فقط واللہ اعلم
                                                  
عنوان: بینک کو مکان کرایہ پر دینا
سوال: کیا فرماتے ہیں مفتیان کرام اس مسئلے بارے میں کہ کیا بینک چلانےکیلیےکوئی مکان کرایے پردیناجائزہے ۔
جواب: بینک ایک سودی ادارہ ہے جہاں سودی لین دین ہوتاہے جو گناہِ کبیرہ ہے، ایسے سودی ادارےکواپنی جائیداد ،مکان وغیرہ کرایہ پردینا گناہ کے کام میں معاونت ہے جوکہ شرعاً ناجائزہے، اورجوکرایہ بینک ادا کرے گا،ظاہرہے وہ اپنی سودی آمدنی سے ادا کرے گاجو کہ جائز نہیں۔الغرض کسی بھی قسم کے بینک کو اپنی کوئی جگہ کرایہ پر دینا جائز نہیں ہے۔اللہ تعالی کا ارشاد ہے:"وَلَا تَعَاوَنُواْ عَلَى ٱلۡإِثۡمِ وَٱلۡعُدۡوَٰنِۚ وَٱتَّقُواْ ٱللَّهَۖ إِنَّ ٱللَّهَ شَدِيدُ ٱلۡعِقَابِ۔"(سورۃ المائدۃ آیت نمبر 2)"ترجمہ از بیان القرآن:اور گناہ اور زیادتی میں ایک دوسرے کی اعانت مت کرو اور اللہ سے ڈرا کرو بلاشبہ اللہ سخت سزا دینے والے ہیں۔"الدر المختار وحاشیہ ابن عابدین میں ہے میں ہے:"(و) جاز تعمير كنيسة و (حمل خمر ذمي) بنفسه أو دابته (بأجر) لا عصرها لقيام المعصية بعينه.(و) جاز (إجارة بيت بسواد الكوفة) أي قراها (لا بغيرها على الأصح) وأما الأمصار وقرى غير الكوفة فلا يمكنون لظهور شعار الإسلام فيها وخص سواد الكوفة، لأن غالب أهلها أهل الذمة (ليتخذ بيت نار أو كنيسة أو بيعة أو يباع فيه الخمر) وقالا لا ينبغي ذلك لأنه إعانة على المعصيةوبه قالت الثلاثة زيلعي.(قوله وجاز تعمير كنيسة) قال في الخانية: ولو آجر نفسه ليعمل في الكنيسة ويعمرها لا بأس به لأنه لا معصية في عين العمل (قوله وحمل خمر ذمي)  قال الزيلعي: وهذا عنده وقالا هو مكروه " لأنه - عليه الصلاة والسلام - «لعن في الخمر عشرة وعد منها حاملها» وله أن الإجارة على الحمل وهو ليس بمعصية، ولا سبب لها وإنما تحصل المعصية بفعل فاعل مختار، وليس الشرب من ضرورات الحمل، لأن حملها قد يكون للإراقة أو للتخليل، فصار كما إذا استأجره لعصر العنب أو قطعه والحديث محمول على الحمل المقرون بقصد المعصية اهـ زاد في النهاية وهذا قياس وقولهما استحسان، ثم قال الزيلعي: وعلى هذا الخلاف لو آجره دابة لينقل عليها الخمر أو آجره نفسه ليرعى له الخنازير يطيب له الأجر عنده وعندهما يكره."(کتاب الحظر والاباحۃ،ج6،ص392،ط؛سعید)فقط واللہ اعلم
                                                  
عنوان: سخت مجبوری میں کاروبار کے لیے سود لینے کا حکم
سوال: اگر اپنے کاروبار کے لیے بہت ہی سخت مجبوری کی حالت میں، جب کہ آپ کے اپنے ہی ساتھ نہ دیں، تو پھر سود لینا جائز ہے یا نہیں؟
جواب: واضح رہے کہ سود لینا اور سود دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے، لہٰذا سودی قرض لینا جائز نہیں  ہے۔ تاہم شدید مجبوری  کی صورت میں سودی قرض لینے کی اجازت دی ہے، معمولی مجبوری میں یہ گنجائش نہیں ہے، اس لیے  شدید مجبوری کے بغیر بینک سے  یا کسی اور فرد یا ادارے سے سودی قرض  لینا شرعًا جائز نہیں ہوگا۔لہذا صورتِ مسئولہ میں  اگر گزارے کی کوئی  بھی صورت موجود ہو، تو سودی قرضہ لینا حرام ہوگا، اس لیے مجبوری کی صورت واضح کرکے اس کا حکم دریافت کرلیجیے۔باقی  ضرورت کے لیے  کسی رشتہ دار یا شناسا شخص سے قرض لیا جاسکتا ہے، اور اگر کوئی بندوبست نہ ہو تو اللہ تعالیٰ پر توکل کرتے ہوئے قناعت کرنا چاہیے؛ کیوں کہ قرض لینے کے بعد اس قرض کی ادائیگی کا بھی تو انتظام کرنا ہوگا، اس وقت جیسے محنت کرکے حلال رقم سے ادائیگی کا انتظام کیا جائے گا، ابھی سے ویسی ہی کوشش کرلی جائے تاکہ سودی قرض لینے کی نوبت ہی نہ آئے، اور اگر بعد میں ادائیگی میں حلال کا اہتمام نہ ہو تو یہ گناہ در گناہ ہوجائے گا، کہیں اس سے زیادہ پریشانی نہ ہوجائے، اور سودی قرضہ اتارنے کے لیے  پھر سودی قرضے لینے کا سلسلہ   نہ کرنا   پڑجائے، نیز  آدمی  اگر حرام سے بچنے  کے لیے ہمت بلند رکھے اور اللہ تعالیٰ پر بھروسہ رکھے تو اللہ کی طرف سے مدد ہوتی ہے، اور اللہ تعالی ایسی جگہ سے بندوبست فرماتے ہیں جو اس کے وہم و گمان میں بھی نہیں ہوتی۔ارشادِ باری تعالیٰ ہے:{وَمَنْ يَتَّقِ اللَّهَ يَجْعَلْ لَهُ مَخْرَجًا ، وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرًا} [الطلاق: 2، 3]ترجمہ:" اور جو اللہ سے ڈرتا ہے اللہ تعالیٰ اس کے لیے مصائب سے نکلنے کی راہ بنا دیتے ہیں اور اسے ایسی جگہ سے روزی دیتے ہیں جہاں اُس کا گمان بھی نہیں ہوتا، اور جو اللہ پر بھروسہ کرلیتا ہے اللہ اس کے لیے کافی ہوجاتاہے، اللہ تعالی اپنا کام پورا کرکے رہتا ہے، اللہ تعالی نے ہر شے کا انداز مقرر کر رکھا ہے۔"حدیث مبارک میں ہے:"عن جابر رضي الله عنه قال: ‌لعن ‌رسول ‌الله صلى الله عليه وسلم أكل الربا وموكله وكاتبه وشاهديه وقال: هم سواء . رواه مسلم."(صحيح المسلم،  کتاب المساقات، ٣/ ١٢١٩، ط: دار احیاء التراث۔ مشكاة المصابيح،   كتاب البيوع، باب الربا، الفصل الأول، ٢/ ٨٥٥، ط: المكتب الإسلامي)"ترجمہ : رسول اللہ صلی اللہ علیہ وسلم نے لعنت فرمائی سود کھانے والے، سود کھلانے والے، اور سود کے معاملے کو لکھنے والے اور اس میں گواہ بننے والے پر اور فرمایا: یہ سب گناہ میں برابر ہیں۔"      مشكاة المصابيح  میں ہے:"وعن أبي هريرة قال: قال رسول الله صلى الله عليه وسلم: «الربا سبعون جزءا أيسرها أن ینکح الرجل أمه».(كتاب البيوع، باب الربا، ٢/ ٨٥٩، ط: المكتب الاسلامي)ترجمہ: "حضرت ابوہریرہ رضی اللہ عنہ فرماتے ہیں کہ اللہ کے رسول ﷺ نے فرمایا: سود (میں) ستر گناہ ہیں، سب سے ہلکا گناہ ایسے ہے جیسے مرد اپنی ماں سے زنا کرے۔"اعلاء السنن میں ہے:"قال ابن المنذر: أجمعوا على أن المسلف إذا شرط على المستسلف زیادة أو ھدیة  فأسلف على ذلك إن أخذ الزیادة علی ذلك ربا."(كتاب الحوالة، باب كل قرض جر منفعة، ١٤/ ٥١٣، ط:  ادارۃ القرآن)البحر الرائق میں ہے:"وفي القنية من الكراهية: لا بأس بالبيوع التي يفعلها الناس للتحرز عن الربا ثم رقم آخر هي مكروهة ذكر البقالي الكراهة عن محمد، وعندهما لا بأس به، قال الزرنجري خلاف محمد في العقد بعد القرض أما إذا باع ثم دفع الدراهم لا بأس بالاتفاق. اهـ. وفي القنية من الكراهية: يجوز للمحتاج الاستقراض بالربح اهـ."(کتاب البیع، باب الربوا، ٦/ ١٣٧، ط:دار الکتاب الاسلامی)      الاشباہ والنظائر میں ہے:""السادسة: الحاجة تنزل منزلة الضرورة، عامةً كانت أو خاصةً ... وفي القنية والبغية: يجوز للمحتاج الاستقراض بالربح (انتهى)."(الفن الاول، القاعدة الخامسة، ص: ٩٣، ط:قدیمی)غمز عیون البصائر میں ہے:"قوله: يجوز للمحتاج ‌الاستقراض ‌بالربح، وذلك نحو أن يقترض عشرة دنانير مثلا، ويجعل لربها شيئا معلوما في كل يوم ربحا."(الفن الأول، النوع الأول، القاعدۃ الخامسة، ١/ ٢٩٤، ط:دار الکتب العلمية)کفایت المفتی میں ہے:’’سود پر روپیہ قرض لینا جائز نہیں الا یہ کہ اضطراری حالت ہوجائے۔"(کتاب الربوٰ،  ٨/ ١٠٦، دارالاشاعت)فقط واللہ اعلم
                                                  
عنوان: رجسڑیشن فیس کی مد میں قرض دیتے وقت اضافی رقم وصول کرنا
سوال: بعض فاؤنڈیشن والے قسطوں پر قرض دیتے ہیں ؛مثال کے طور پر پانچ لاکھ قرض لیا ہے ،تو وہ پانچ سال میں واپس کرنا ہو گا،مہینے کی قسط 8ہزار سے اوپر بنتی ہے، چاہے آپ اکٹھے سارے پیسے واپس کر دے یا قسطوں میں لیکن قرض اپلائی کرنے سے پہلے رجسٹریشن کروانی پڑتی ہے وہ فیس تین چار ہزار ہوتی ہے اس میں اگر کوئی خرابی ہے وہ بھی بتا دیں؟
جواب: واضح رہے کہ قرض کے ذریعہ لی گئی رقم کی ادائیگی کے علاوہ رجسڑیشن  فیس کے نام سے شروع میں یا کسی بھی وقت مزید رقم کے لین دین کی شرط لگانا شرعًا جائز نہیں ہے،کیوں کہ قرض کے لین دین میں کسی بھی نام سے اضافی رقم کا لین دین سود  کے حکم میں ہے، جس کا لینا اور دینا شرعًا ناجائز اور حرام ہے،لہذا صورتِ مسئولہ میں  مذکورہ طریقہ سے قرض لینا جائز نہیں،اور اس سے احتراز ضروی ہے ۔صحیح مسلم میں ہے:"حدثنا محمد بن الصباح وزهير بن حرب وعثمان بن أبي شيبة. قالوا: حدثنا هشيم. أخبرنا أبو الزبير عن جابر، قال:‌لعن ‌رسول ‌الله صلى الله عليه وسلم أكل الربا، وموكله، وكاتبه، وشاهديه، وقال: هم سواء ."(كتاب المساقاة، باب لعن آكل الربا ومؤكله، ج:3 ص:1219 ط: دار إحیا التراث العربي)فتاوی شامی  میں  ہے:"وفي الخلاصة القرض بالشرط حرام والشرط لغو بأن يقرض على أن يكتب به إلى بلد كذا ليوفي دينه ،وفي الأشباه كل قرض جر نفعا حرام .(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض."(کتاب البیوع، باب المرابحة والتولية، فصل فی القرض، مطلب كل قرض جر نفعا حرام، ج:5 ص:166 ط: سعید) الاشباہ والنظائر میں ہے:"‌‌كل قرض جر نفعا   فھو حرام."(الفن الثاني: فن الفوائد، كتاب المداينات، كل دين أجله صاحبه فإنه يلزمه تأجيله إلا في سبع، ص:226 ط: دار الکتب العلمیة)فقط واللہ  اعلم
                                                  
عنوان: غیر مسلموں کے تہواروں پر آفر نکالنے والی کمپنی میں ملازمت کرنا
سوال: میں ایک کمپنی میں کام کرتا ہوں جو لیدرکی جیکٹس بناتی ہے،  مگر وہ یہ مال ایمیزون کے ذریعے باہر ملک مال بیچتی ہے، مگر وہ لوگ جو بھی آفر ہو وہ کافروں کے تہواروں مثلاً کرسمس یا ہیلّوین وغیرہ میں ہی نکالتے ہیں، تو ایسی جگہ کام کرنے میں کوئی حرج تو نہیں ؟
جواب: مذکورہ کمپنی چوں کہ اپنا مال آگے کسی دوسری کمپنی کو فروخت کردیتی ہے، جو کہ بعد میں جاکر  غیر مسلموں کے تہواروں پر ان کے لیے آفرز نکالتی ہے،  جس سے اس کمپنی کا کوئی تعلق نہیں ہے، لہٰذا سائل کا مذکورہ کمپنی میں کام کرنا درست ہے۔         البحر الرائق  میں ہے:"[‌والإعطاء ‌باسم ‌النيروز والمهرجان لا يجوز]قال - رحمه الله - (‌والإعطاء ‌باسم ‌النيروز والمهرجان لا يجوز) أي الهدايا باسم هذين اليومين حرام بل كفر وقال أبو حفص الكبير - رحمه الله - لو أن رجلا عبد الله تعالى خمسين سنة ثم جاء يوم النيروز وأهدى إلى بعض المشركين بيضة يريد تعظيم ذلك اليوم فقد كفر وحبط عمله وقال صاحب الجامع الأصغر إذا أهدى يوم النيروز إلى مسلم آخر ولم يرد به تعظيم اليوم ولكن على ما اعتاده بعض الناس لا يكفر ولكن ينبغي له أن لا يفعل ذلك في ذلك اليوم خاصة ويفعله قبله أو بعده لكي لا يكون تشبيها بأولئك القوم، وقد قال - صلى الله عليه وسلم - «من تشبه بقوم فهو منهم» وقال في الجامع الأصغر رجل اشترى يوم النيروز شيئا يشتريه الكفرة منه وهو لم يكن يشتريه قبل ذلك إن أراد به تعظيم ذلك اليوم كما تعظمه المشركون كفر، وإن أراد الأكل والشرب والتنعم لا يكفر."(البحر الرائق، كتاب الخنثي، 8، ص:555، ط:دار الكتاب الإسلامي)فقط والله أعلم
                                                  
عنوان: مالِ حرام غیرمسلم کو قرض کے عوض دینے سے حلال ہونے کا حکم
سوال: بعض لوگ کہتے ہیں کہ کسی غیر مسلم سے قرض لیا جائے اور پھر حرام کے پیسے قرض کے عوض اسے دیا جائے، تو حرام پیسے حلال ہوجائیں گے، آپ حضرات سے سوال یہ ہے کہ کیا اس طریقہ سے حیلہ کرنا جائز ہے؟
جواب: صورتِ مسئولہ میں حرام  مال کو حلال کرنے کے لئے مذکورہ حیلہ کرنا یعنی مالِ حرام سےغیرمسلم کا قرضہ اتارنا جائز نہیں ہے، اس  لیے کہ حرام مال کو استعمال کرنا اور اس سےکسی بھی طرح کا  فائدہ اٹھانا جائز نہیں ہے ، لہذامذکورہ  رقم کسی کافر کو دے کر ملکیت تبدیل   کرنے کاحیلہ کرنے سےمالِ حرام  حلال نہیں ہوگا، بلکہ اس کا درجِ ذیل حکم ہے:اگر مالِ حرام کا مالک معلوم ہو اور وہ بلاعوض حاصل کیا گیا ہو، جیسے: سود، چوری، رشوت وغیرہ تو اس کے مالک کو واپس کرنا ضروری ہے، یعنی  وہ جہاں سے آیا ہے وہیں اسے واپس دے دیا جائے، مالک وفات پاچکا ہو تو اس کے ورثاء کو لوٹا دیا جائے۔ اور اگر یہ ممکن نہ ہوتو  ثواب کی نیت کے بغیر  اسے مستحقِ زکاۃ کو صدقہ کرنا ضروری ہے، اور اگر وہ بالعوض حاصل کیا گیا ہو، جیسے حرام ملازمت وغیرہ کے ذریعے تو اسے مالک کو واپس کرنا درست نہیں ہے، بلکہ اس کا یہی ایک مصرف ہے کہ اسے ثواب کی نیت کے بغیر صدقہ کردیا جائے۔امداد الفتاویٰ میں ہے:سوال (128) جواری دغاباز اعنی کسب حرام والے تائب ہو کر اگر چاہیں کہ اپنے مال کو خدا کی راہ میں صرف کریں تو اس کی کیا صورت ہے...کوئی شرعی حیلہ حلال کرنے کا ہے یا نہیں؟الجواب، وہ مال حرام رہتا ہے، جو لوگ فقر و فاقہ سے بہت پریشان ہوں ایسوں کو وہ مال بنیت رفع حاجت دینا چاہئے، نہ بہ نیت حصول ثواب ، اور اگر وہ شخص جس سے وہ مال ان لوگوں کا حاصل ہوا ہے وه با تعیین با تخصیص معلوم ہو تو اسکو واپس کر دینا چاہئے، اور حرام کو حلال کرنے کے لئے کوئی حیلہ مفید نہیں...فقط واللہ تعالیٰ اعلم(مالِ حرام ومشتبہ کے احکام، عنوان: حکمِ مالِ حرام بعد توبہ، ج:4، ص:144، ط:دارالعلوم کراچی)مجموعۃ الفتاویٰ میں ہے:"ما في الوجود من الأموال المغصوبة والمقبوضة بعقود لا تباح بالقبض، إن عرفه المسلم اجتنبه. فمن علمت أنه سرق مالا أو خانه في أمانته، أو غصبه... لم يجز لي أن آخذه منه؛ لا بطريق الهبة...ولا وفاء عن قرض". اهـ.(قواعد جامعة في عقود المعاملات والنكاح النهى بؤخذ من الشرع لولم يعلل، أصول في التحريم والتحليل، ج:29، ص:178، ط: مكتبه العبيكان)فتاویٰ شامی میں ہے:"(وجاز أخذ دين على كافر من ثمن خمر) لصحة بيعه (بخلاف) دين على (المسلم) لبطلانه ... وفي الأشباه الحرمة تنتقل.(قوله: و في الأشباه إلخ) قال الشيخ عبد الوهاب الشعراني في كتاب المنن: وما نقل عن بعض الحنفية من أن الحرام لايتعدى إلى ذمتين سألت عنه الشهاب ابن الشلبي فقال: هو محمول على ما إذا لم يعلم بذلك، أما من رأى المكاس يأخذ من أحد شيئا من المكس، ثم يعطيه آخر ثم يأخذه من ذلك الآخر فهو حرام اهـ".(کتاب الحظر والاباحۃ، فصل في البيع، ج:6، ص:385، ط:ایچ ایم سعید)فقط والله اعلم
                                                  
عنوان: بٹ کوئن اور آن لائن ڈالر کی خرید و فروخت کے کاروبار کا حکم
سوال: Bitcoins اور ڈالر کی آن لائن خرید وفروخت کا کاروبار جائز ہے یا نہیں؟
جواب: واضح رہے کہ "بٹ کوئن" ( Bitcoin) اور اس طرح کی دیگر ڈیجیٹل کرنسی جنہیں  "کرپٹو کرنسی"  کہا جاتا ہے، کا خارج میں کوئی حسی وجود نہیں پایا جاتا لہذا اسے "کرنسی" یا "مال" قرار نہیں دیا جاسکتا ہے؛ لہذا اس کے  ذریعہ لین دین کرنا، اس میں سرمایہ کاری کرنا اور اس کا کاروبار کرنا جائز نہیں ہے۔اسی طرح  ڈالر و کرنسی کی آن لائن خرید و فروخت کا کاروبار کرنا جائز نہیں ہے، کیوں کہ ڈالر و کرنسی کی بیع شرعاً "بیعِ صرف" ہے، جس  میں بدلین (جانبین کی کرنسی) پر مجلس میں قبضہ ضروری ہے اور  دونوں جانب سے یا کسی ایک جانب سے ادھار ناجائز ہے، لہذا ایسے تمام سودے ناجائز ہیں، جن میں کرنسی کی خرید و فروخت ادھار ہوتی ہے  یا اگر  خرید و فروخت  نقد ہوتی ہے، مگر عقد کے دونوں فریق  یا کوئی ایک فریق اپنے حق پر قبضہ نہیں کرتا۔ الحاصل باہمی  تقابض نہ پائےجانے کی وجہ سے ایسے سودے فاسد ہوں گے اور نفع حلال نہ ہوگا۔لہذا آن لائن ڈالر و کرنسی کے کاروبار میں عموماً  کرنسی کی خرید و فروخت ادھار ہوتی ہے، اور بعض صورتوں میں  نہ  کرنسی ادا کی جاتی ہے، اور نہ ہی کرنسی  وصول کی جاتی ہے، بلکہ محض سودے ہوتے ہیں اور کرنسی کے مارکیٹ انڈیکس کے فرق سے نفع بنالیا جاتا ہے، یا آن لائن انٹرنیٹ پر ہی سودے ہوتے رہتے ہیں اور اکاؤنٹ میں رقم باقی رہتی ہے اور  دن کے آخر میں رقم میں نفع کا اضافہ یا نقصان کی کٹوتی کردی جاتی ہے، لہذا ان صورتوں پر مشتمل سودے حلال نہیں ہوں گے۔فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لا يكون مالا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم... وفي التلويح أيضا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك عند الشافعي. وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لا يجوز قتله وإهلاكه. اهـ."(كتاب البيوع، ج: 4، ص: 502،501، ط: سعيد)وفيه أيضاً:"والمال ما يميل إليه الطبع ويجري فيه البذل والمنع درر.(قوله والمال) أي من حيث هو لا المذكور قبله؛ لأن التعريف المذكور يدخل فيه الخمر فهي مال، وإن لم تكن متقومة، ولذا قال بعده: وبطل بيع مال غير متقوم كخمر وخنزير فإن المتقوم هو المال المباح الانتفاع به شرعا وقدمنا أول البيوع تعريف المال بما يميل إليه الطبع ويمكن ادخاره لوقت الحاجة، وأنه خرج بالادخار، المنفعة فهي ملك لا مال؛ لأن الملك ما من شأنه أن يتصرف فيه بوصف الاختصاص كما في التلويح، فالأولى ما في الدرر من قوله المال موجود يميل إليه الطبع إلخ فإنه يخرج بالموجود المنفعة فافهم. ولا يرد أن المنفعة تملك بالإجارة؛ لأن ذلك تمليك لا بيع حقيقة، ولذا قالوا: إن الإجارة لا بيع المنافع حكما: أي إن فيها حكم البيع وهو التمليك لا حقيقته، فاغتنم هذا التحرير."(كتاب البيوع، ‌‌باب البيع الفاسد، ج: 5، ص: 51،50، ط: سعيد)فتاوی ہندیہ میں ہے:"(وأما شرائطه) فمنها ‌قبض ‌البدلين ‌قبل الافتراق كذا في البدائع سواء كانا يتعينان كالمصوغ أو لا يتعينان كالمضروب أو يتعين أحدهما ولا يتعين الآخر كذا في الهداية وفي فوائد القدوري المراد بالقبض ههنا القبض بالبراجم لا بالتخلية يريد باليد كذا في فتح القدير."(كتاب الصرف، الباب الأول في تعريف الصرف وركنه وحكمه وشرائطه، ج: 3، ص: 217، ط: دار الفكر)فتاوی شامی میں ہے:"وشرعا (بيع الثمن بالثمن)... (جنسا بجنس أو بغير جنس) كذهب بفضة (ويشترط) عدم التأجيل والخيار... (والتقابض) بالبراجم لا بالتخلية (قبل الافتراق) وهو شرط بقائه صحيحا على الصحيح (إن اتحد جنسا... (وإلا) بأن لم يتجانسا (شرط التقابض) لحرمة النساء.(قوله: لحرمة النساء) بالفتح أي التأخير فإنه يحرم بإحدى علتي الربا: أي القدر أو الجنس."(كتاب البيوع، ‌‌باب الصرف، ج: 5، ص: 257۔259، ط: سعيد)تجارت کے مسائل کے انسائیکلو پیڈیا میں ہے:"بٹ کوئن" محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں۔ لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکہ ہے، اس میں حقیقت میں کوئی مبیع وغیرہ مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے بٹ کوئن یا کسی بھی ڈیجیٹل کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔(ج: 2، ص: 92، ط: بیت العمار کراچی)فقط واللہ اعلم
                                                  
عنوان: فورسیج زون کے ذریعے پیسے کمانے کا حکم
سوال: فورسیج زون جو پاکستان کی کمپنی ہے وہ حرام ہے یا حلال کیا ہم اس سے پیسے کما سکتے ہیں؟
جواب: واضح رہے کہ(forsage) فورسیج آن لائن کمپنی كا جو طریقہ کار  ہے اس میں شرعًا دو خرابیا ں پائی جاتی ہیں، ایک تو اس میں جوا پایا جاتا ہے کہ کمپنی  جوائن کرنے کے لیے کچھ رقم جمع کرنی پڑتی ہے،  کمپنی جوائن کرنے کے  بعدممبر کو پیسے  تب  ملتے ہیں  جب وہ  کسی اور کو ممبر بنائےگا ورنہ ممبر کو  پیسے نہیں ملیں گے،  دوسری خرابی یہ  ہےکہ حقیقت میں اس کمپنی کا کوئی کاروبار نہیں ہے، بل کہ ممبر سازی کے ذریعے  کمیشن در کمیشن کاروبار چلانا  اصل مقصد ہے؛    لہذا صورت مسئولہ میں  مذکورہ کمپنی کے ذریعے پیسے کماناجائز نہیں ہے۔قرآن کریم میں ہے:" يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ ."(سورة المائدة: 90)فتاوی شامی میں ہے:"لأن القمار من القمر الذي يزداد تارة وينقص أخرى وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر و الاباحة، فصل فی البیع، ج:6، ص :403 ط : سعید)کشف الاسرار للبزودی میں ہے:"....لأن المعاوضات المحضة لا تحتمل التعليق بالخطر؛ لما فيه من معنى القمار."(باب حروف الجر، معنى على، ج:2، ص:173، ط: دار الكتاب الإسلامي)فقط والله أعلم
                                                  
عنوان: کریڈٹ کارڈ کا حکم
سوال: کریڈٹ کارڈ کا کیا حکم ہے؟
جواب: کریڈٹ کارڈ(Credit  Card)کااستعمال اوراس کے ذریعہ خریدوفروخت درست نہیں ہے،اس لیے کہ کسی  معاملے کے حلال وحرام ہونے  کی بنیاد درحقیقت وہ معاہدہ ہوتا ہے جو فریقین کے درمیان طے پاتا ہے، کریڈٹ کارڈ لینے والا کریڈٹ کارڈ جاری کرنے والے اداروں کے ساتھ یہ معاہدہ کرتا ہے کہ اگر مقررہ مدت میں لی جانے والی رقم واپس نہ کر سکا تو ایک متعین شرح کے ساتھ جرمانہ کے نام پر سود ادا کروں گا۔شریعت میں  جس طرح سود لینا حرام ہے اسی طرح اس کا معاہدہ کرنا بھی حرام ہے۔ اس بنیاد پر بالفرض اگر کریڈٹ کارڈ لینے والا شخص لی گئی رقم مقررہ مدت میں واپس بھی کردے تو معاہدہ سودی ہونے کی وجہ سے اصولی طور پر کریڈٹ کارڈ کا استعمال نا جائز ہے  اور اگر مقررہ مدت کے بعد سود کے ساتھ رقم واپس کرتا ہے تو اس کے ناجائز ہونے میں کسی قسم کا شبہ نہیں ہے؛ اس لیے ادائیگی کی صورت کوئی بھی ہو اس سے قطع نظر نفسِ معاہدہ کے سودی ہونے کی وجہ سے کریڈٹ کارڈ بنوانا ہی ناجائز ہے ۔فتاوی شامی میں ہے:"وفي الأشباه كل قرض جر نفعًا حرام فكره للمرتهن سكنى المرهونة بإذن الراهن".(قوله: كلّ قرض جر نفعًا حرام) أي إذا كان مشروطًا كما علم مما نقله عن البحر.ثم رأيت في جواهر الفتاوى إذا كان مشروطًا صار قرضًا فيه منفعة وهو ربا وإلا فلا بأس به اهـ ما في المنح ملخصًا وتعقبه الحموي بأن ما كان ربًا لايظهر فيه فرق بين الديانة والقضاء على أنه لا حاجة إلى التوفيق بعد الفتوى على ما تقدم أي من أنه يباح."(مطلب كلّ قرض جر نفعًا حرام، ج:5،ص:166،ط:ایچ ایم سعید)لبحر الرائق میں ہے:"و لايجوز قرض جر نفعاً، بأن أقرضه دراهم مكسرةً بشرط رد صحيحة أو أقرضه طعاماً في مكان بشرط رده في مكان آخر ... و في الخلاصة: القرض بالشرط حرام". ( فصل في بيان التصرف في المبيع و الثمن ٦/ ١٣٣، ط:دار الكتب الاسلامي)فقط واللہ اعلم
                                                  
عنوان: کسی ملازم کے تاخیر سے آنے پر ادارہ کی جانب سے بطورِ جرمانہ تنخواہ سے دوگنی تگنی کٹوتی کاحکم
سوال: میں ایک دینی ادارے میں مصروفِ عمل ہوں، کبھی کبھار یا معمولاً جب میں ادارے کو دیر سے جاتاہوں تو ادارے والے مہینے کے آخر میں لیٹ منٹس کا ڈبل،ٹریپل یا اس سے بھی زائد رقم کی کٹوتی کرتے ہیں، ادارے کے لیے   اس طرح کرنے کا کیا حکم ہے؟
جواب: صورتِ مسئولہ میں کسی ملازم کے تاخیر سے آنے پر ادارہ  کی جانب سے بطورِ جرمانہ تنخواہ سے دوگنی تگنی کٹوتی کرناشرعاً درست نہیں، بلکہ جتنی دیر سے آیا ہے ادارہ صرف اتنے ہی وقت کی تنخواہ کاٹنے  کا حق دار ہے۔      البحر الرائق میں ہے:"وفي شرح الآثار: التعزير بالمال كان في ابتداء الإسلام ثم نسخ. والحاصل أن المذهب عدم التعزير ب أخذ المال".(فصل فی التعزیر، ج:5، ص:41، ط: سعید)فتاوی شامی میں ہے:"والأجرة إنما تكون ‌في ‌مقابلة ‌العمل." (مطلب أنفق على معتدة الغير، 156/3، ط: ايچ ايم سعيد)فقط واللہ اعلم
                                                  
عنوان: ایزی پیسہ اکاؤنٹ کھولنے کی دعوت دینا
سوال: easypaisa پر account کھولنے پر ۵٠ روپے انعام ملتا ہے اور اگر ہم کسی کو invite کریں اور وہ بھی account کھول لے تو اس پر بھی ۵٠ روپے انعام ملتا ہے کیا یہ رقم جائز ہے؟ اور جیسا کہ آپ کے پچھلے فتاوی سے واضح ہو چکا ہے کہ easypaisa میں جو cash back ملتا ہے وہ نا جائز ہے اب مسلہ یہ ہے کہ جو رقم cash back کے ذریعے حاصل ہو چکی ہے اور استعمال میں بھی آ چکی ہے تو اس کا کیا کریں، رقم صدقہ کردی جاۓ؟ وضاحت فرمادیں۔
جواب: واضح رہے کہ موبائل فون  کی  مختلف کمپنیوں کی جانب سے مختلف ناموں سے اکاؤنٹ کھولنے کی سہولت فراہم کی جاتی ہے، جس میں طے شدہ بیلنس  رکھنے  کی شرط پر کمپنی کی طرف سے  مختلف سہولیات اکاؤنٹ ہولڈر  کو مہیا کی جاتی ہیں؛ جیسے: فری منٹ، فری ایس ایم ایس و غیرہ، تو ایسے اکاؤنٹ کھلوانے کا حکم یہ ہے کہ اگر کمپنی سے مقررہ  رقم رکھنے کی شرط پر سہولیات فراہم ہی نہیں کی جائیں تو اس صورت میں ایسا اکاؤنٹ کھلوایا جا سکتا ہے۔ تاہم اگر کمپنی کی طرف سے مقررہ اضافی سہولیات فراہم کی جاتی ہوں، چاہے کوئی لینا چاہے یا نہ چاہے(اور ہماری اطلاعات کے مطابق صورتِ حال اسی طرح ہے) تو ایسی صورت میں ایسا اکاؤنٹ درحقیقت سودی ہوتا ہے، جسے کھلوانے کی شرعاً اجازت نہیں؛ کیوں کہ کمپنی میں اکاؤنٹ ہولڈر کی جانب سے جو  رقم جمع کرائی جاتی ہے وہ کمپنی کے ذمہ قرض ہوتی ہے اور اکاؤنٹ ہولڈر جب اپنی رقم واپس لینا چاہے کمپنی رقم واپس کرنے کی پابند ہوتی ہے، اور قرض پر کسی بھی قسم کا مشروط نفع از روئے شرع سود ہونے کی وجہ سے حرام ہوتا ہے؛ لہذا صورتِ مسئولہ میں ایسا اکاؤنٹ نہ  کھلوانا جائز  ہے اور نہ دوسرے کو اس کی طرف مدعو کرنا جائز ہے۔باقی جو رقم Cashback کے طور پر وصول ہو چکی اور اس کو استعمال بھی کیا جا چکا تو استعمال شدہ رقم کے برابر رقم صدقہ کر دیں۔ فقط واللہ اعلم
                                                  
عنوان: کرپٹو کرنسی اور بٹ کوئن میں رقم لگانا
سوال: آج کل کرپٹو کرنسی اور بٹ کوائن کا چرچہ ہے اور لوگ 25 اور 50 ڈالر اس میں بند کرتے ہیں اور 24 گھنٹے کے بعد وہ آپ کے لیے بڑھایا جاتا ہے، پھر آپ کے اکاؤنٹ میں منتقل کیے جاتے ہیں، مطلب یہ ہے کہ آپ اس میں 50 ڈالر کو بند کر دیں ،پھر وہ 24 گھنٹے کے بعد آپ کے لیے 500 بن گئے ہوں گے تو کیا اس میں سود ہے یا نہیں ہے؟ اور شرعی حکم کیا ہے ؟
جواب: ڈیجیٹل کرنسی(کرپٹو کرنسی ) محض فرضی کرنسی ہے، حقیقی اور واقعی کرنسی نہیں ہے، نیزکسی بھی ڈیجیٹل کرنسی میں واقعی کرنسی کی بنیادیں صفات نہیں پائی جاتیں،لہذا موجودہ  زمانے میں " کوئن" یا "ڈیجیٹل کرنسی" / "کرپٹو کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے،اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں،اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے،لہٰذا اس کاروبار سے پرہیز کیا جائے ۔البحر الرائق میں ہے:"وفي الكشف الكبير المال ما يميل إليه الطبع ويمكن ادخاره لوقت الحاجةوالمالية إنما ثبت بتمول الناس كافة أو بتقوم البعض الخ."(کتاب البیع، ج:5، ص:277، ط:دار الکتاب الإسلامی)فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك...وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لا يجوز قتله وإهلاكه."(کتاب البیوع،  ج :4، ص:501، ط:ایچ ایم سعید)دارالعلوم دیوبند کی  ویب سائٹ پر درج ذیل فتویٰ موجود ہے:"کریپٹو کرنسی (بٹ کوئن وغیرہ) ایک فرضی کرنسی ہے اور اس کا عنوان ہاتھی کے دانت کی طرح محض دکھانے کی چیز ہے اور فقہائے کرام کی تصریحات کی روشنی میں یہ کرنسی از روئے شرع مال نہیں ہے اور نہ ہی ثمن عرفی۔ نیز اس کاروبار میں حقیقت میں کوئی مبیع وغیرہ نہیں ہوتی اور نہ ہی اس میں بیع کے جواز کی شرعی شرطیں پائی جاتی ہیں؛ بلکہ در حقیقت یہ فاریکس ٹریڈنگ کی طرح سود اور جوے کی شکل ہے ؛ اس لیے کرپٹو کرنسی (بٹ کوئن یا کسی بھی ڈیجیٹل کرنسی) کی خرید وفروخت کی شکل میں نیٹ پر چلنے والا کاروبار شرعاًحلال وجائز نہیں ہے، مسلمانوں کو اس میں حصہ داری نہیں کرنی چاہیے۔" (فتوی نمبر 692-617: 1439)تجارت کے مسائل کا انسائیکلوپیڈیا میں ہے:"کرپٹو کرنسی محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔" (2/ 92)فقط واللہ اعلم
                                                  
عنوان: رقم منتقلی کی اجرت لینے کا حکم
سوال: بذریعہ کوریئر چارج لےکرایک شہر سے دوسرےشہر میں رقم بھیجنا کیسا ہے ؟ پہلی صورت یہ ہے کہ زید ممبئی سے بہار لوگوں کے پیسے بھیجتاہے،جس میں ہرسوروپیہ میں پانچ روپیہ چارج کرتاہے؟ دوسری صورت یہ ہوتی ہےکہ زید عمر سے پانچ ہزار لیتا ہے اور مزید پانچ ہزار اپنی طرف سے ملاتا ہے اور عمر کے گھرجوکہ بہارمیں ہےدس ہزار بھیجتا ہے،جس میں پانچ روپیہ فی سینکڑا چارج کرتاہے اور جو رقم زید نے اپنی طرف سےدیاہے جوکہ پانچ ہزار ہے،اس کی ادائیگی کی مدت پندرہ دن رہتی ہے،پندرہ دن کے اندر اداء نہ کرنے صورت میں تاخیر فیس یا جرمانہ کے نام سے پانچ ہزار پر  پانچ سو روپیہ وصول کرتاہے یعنی پانچ روپیہ سینکڑا، ہردوصورت میں بھیجنے والا بذریعہ بینک پیسے بھیجتاہےاور پیسے والے کو ان کے گھر تک پیسے پہنچائےجاتےہیں،جس کو کام کرنے والا اپنی محنت کا عنوان دیتا ہے براہ کرم ہردو صورت کی وضاحت فرمائیں،اگر صورت مذکورہ درست نہیں ہے تو متبادل شکل کی وضاحت فرمائیں؟
جواب: واضح رہے کہ رقم منتقلی کی سروس فراہم کرنے کے عوض میں اجرت لینا جائز ہے، تاہم یہ اجرت اس رقم کے علاوہ پیسوں سے ادا کی جائے گی، منتقل کی جانے والی رقم  میں سے لینا جائز نہیں۔ذکر کردہ صورتوں میں سے پہلی صورت میں اگر زید ایک شہر سے دوسرے شہر رقم  منتقلی کی الگ سے اجرت متعین کر کے لیتا ہے اور جو رقم بھیجی جائے وہ پوری پوری آگے پہنچاتا ہے تو یہ صورت جائز ہے، دوسری صورت میں چونکہ پانچ ہزار اپنی طرف سے قرض دے کر اسے خود ہی معاوضہ لے کر آگے بھیجنے میں ایک طرح سے اپنے قرض پر نفع لینے اور بروقت ادائیگی نہ کرنے کی صورت میں مالی جرمانہ  لینے کی خرابی پائی جاتی ہے، اس لیے دوسری صورت جائز نہیں ہے۔الدر المختار وحاشية ابن عابدين (رد المحتار) (61 / 4):"(وكل ما صلح ثمنًا) أي بدلًا في البيع (صلح أجرة) لأنها ثمن المنفعة."وفیہ ایضاً :"وأفاد في البزازية: أن معنى التعزير بأخذ المال على القول به إمساك شيء من ماله عنه مدةً؛ لينزجر ثم يعيده الحاكم إليه، لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي ... وفي شرح الآثار: التعزير بالمال كان في ابتداء الإسلام ثم نسخ. اهـ."( کتاب الحدود، باب التعزیر، ج: 4، صفحہ: 61، ط: ایچ، ایم، سعید)وفیہ ایضاً :"(قوله کل قرض جر نفعا حرام) ای اذا کان مشروطا کما علم مما نقله عن البحر".(کتاب البیوع، باب المرابحة والتولیة،فصل فی القرض،  مطلب کل قرض جر نفعا حرام، ص:166، ج:5، ط: سعید)فقط واللہ اعلم
                                                  
عنوان: کیاپولیس اہل کاراپنے افسر کی اجازت سے بنا ادارے کو بتائےچھٹی جا سکتا ہے؟
سوال: محترم مفتیان کرام میں ایک پولیس سپاہی ہوں اور میری ڈیوٹی ایک افسر کے گھر میں ہے اور اسی کا بطور خدمت گار ہوں جس کو ہم "باٹ مین" کہتے ہیں ،اور اس کے گھر کے کام کاج کرنے پر مامور ہوں ،اب وہ افسر مجھے کہتا ہے کہ آپ گھر جائیں اور چھٹیاں گزارئے، میں خود گھر کے کام کاج کروں گا آپ جاکے بے فکر چھٹیاں گزاریں، اب میرے لیےیہ تنخواہ لینا کیسا ہے ؟حالانکہ انہوں نے مجھے خود گھر بھیجاہے، اور تقریباً چار پانچ ماہ ہوگئے کہ میں گھر پر چھٹی گزار رہا ہوں،راہ نمائی فرمائیں ۔
جواب: واضح رہے کہ کسی بھی ادارے کے  ملازمین کی حیثیت اجیرِ خاص کی ہوتی ہے؛  کیوں کہ وہ وقت  اور عمل (کام )کے پابند ہوتے ہیں، اور  اجیرِ  خاص  ملازمت کےمقررہ وقت پر دفتر  یا جو بھی جائے ملازمت ہو ،اس   میں حاضر رہنے سے ہی  تنخواہ   کا مستحق ہوتا ہے، اگر وہ ملازم  ملازمت کے اوقات میں  حاضر نہیں  رہتا  تو وہ  اس غیر حاضری کے بقدر تنخواہ  کامستحق نہیں ہوگا۔لہذا صورتِ مسئولہ میں  سائل  جس افسر کے ہاں ڈیوٹی پر مامور ہے ،اگر وہ اس بات کا مجاز ہے کہ جب چاہے جتنے دن چاہے  سائل یا اپنے ماتحت عملہ کو چھٹی دے دے  ،تو اس صورت میں سائل کا مذکورہ طریقے پر گھر میں چھٹیاں گزارناجائز ہے ، اور اس پر ملنے والی تنخواہ  بھی حلال ہے ۔اور اگر مذکورہ افسر اس بات کا مجاز نہیں ہے کہ وہ اپنے ماتحت عملہ یا سائل کو جب مرضی ہو چھٹی دے ،بلکہ چھٹی کے لیے افسرانِ بالا  یاپولیس ادارے کے ضابطہ کے مطابق جو بھی چھٹی فراہم کرنے کا قانون ہے ،اس کی پابندی کرنا یا افسرانِ بالا کو بتانا یا اعتماد میں لینا لازمی ہو ،تو اس صورت میں نہ ہی سائل کے لیے اس  طرح پر چھٹی گزارنا جائز ہے ،اور نا ہی جتنا عرصہ مذکورہ طریقے پر چھٹیاں گزاری ان  کی تنخواہ  حلال ہے ،یا تو وہ تنخواہ محکمہ سے وصول ہی نہ کرے ،اور اگر کر لی تو کسی طریقے سے محکمہ کو واپس کردے ۔قرآنِ کریم میں ہے:"یٰاَیُّهَا الَّذِیْنَ اٰمَنُوْۤا اَوْفُوْا بِالْعُقُوْدِ۬."(سورۃ المائدہ؛1) سنن ترمذی میں ہے:  "عن عمرو بن عوف المزني عن أبیه عن جده رضي اللّٰه عنه أن رسو ل اللّٰه صلی اللّٰه علیه وسلم قال: الصلح جائز بین المسلمین إلا صلحًا حرّم حلالاً أو أحلّ حرامًا، والمسلمون علی شروطهم إلا شرطاً حرم حلالاً أو أحل حرامًا".(أبواب الأحکام ، باب ما ذکر عن النبی صلی اللہ علیہ وسلم في الصلح بین الناس ، ج : 1 ص : 251 ط : بیروت)الدر المختار میں ہے:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى بخلاف ما لو آجر المدة بأن استأجره للرعي شهرا حيث يكون مشتركا إلا إذا شرط أن لا يخدم غيره ولا يرعى لغيره فيكون خاصا."(کتاب الإجارۃ ، باب ضمان الأجیر،ج : 6 ، ص:72 ، ط : سعید)وفیہ ایضاً:"استأجر حماما وشرط حط أجرة شهرين للعطلة، فإن شرط حطه قدر العطلة صح." (کتاب الإجارۃ، شروط الإجارة ج : 6 ص : 44 ط:سعید)فتح القدير للكمال ابن الہمام  میں ہے :"أن ‌الأجير ‌الخاص هو الذي يستحق الأجر بتسليم نفسه في المدة ، وإن لم  یعمل  كمن استؤجر شهرا للخدمة أو لرعي الغنم."(كتاب الإجارۃ، باب إجارۃ العبد، ج:9،ص:140، طبع: شركة مكتبة ومطبعة مصفى البانی)فتاوی عالمگیری میں ہے:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها، كذا في شرح الطحاوي."(کتاب الإجارۃ، الباب الثانی متی تجب الأجرۃ، جلد:4، ص:423، ط:دارالفکر)وفیہ ایضا:"وفي فتاوى الفضلي - رحمه الله تعالى -: إذا استأجر رجلا يوما ‌ليعمل كذا فعليه أن يعمل ذلك العمل إلى تمام المدة ولا يشتغل بشيءآخر سوى المكتوبة وفي فتاوى أهل سمرقند قد قال بعض مشايخنا رحمهم الله تعالى: إن له أن يؤدي السنة أيضا واتفقوا أنه لا يؤدي نفلا وعليه الفتوى، كذا في الذخيرة."(كتاب الاجارة،الباب الرابع في تصرف الأجير في الأجرة،ج:4،ص؛416،ط:دارالفكر)فتاویٰ شامی میں ہے:"قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه۔۔۔أقول: سره أنه أوقع الكلام على المدة في أوله فتكون منافعه للمستأجر في تلك المدة فيمتنع أن تكون لغيره فيها أيضا."(کتاب الاجارۃ،6/70، ط؛ سعید)رد المحتار على الدر المختار میں ہے:"وفي شرْح الجواهر: تجب إطاعته فيما أباحه الشّرع، وهو ما يعود نفعه على الْعامّة، وقدْ نصوا في الْجهاد على امتثال أمره في غير معصیة."( كتاب الأشربة،6 / 460، ط: دار الفكر)احكام القرآن لظفر احمد عثمانی میں ہے:"و هذا الحكم أي وجوب طاعة الأمير يختص بما إذا لم يخالف أمره الشرع، يدل عليه سياق الآية فإن الله تعالي أمر الناس بطاعة أولي الأمر بعد ما أمرهم بالعدل، في الحكم تنبيها علي أن طاعتهم واجبة ماداموا علي العمل."(طاعة الأمير فيما لايخالف الشرع، النساء: 59، 2 / 291 - 291، ط: إدارة القرآن)فتاوی شامی میں ہے:"(قوْله: يُعزّر)؛ لأن طَاعة أمرِ السّلْطان بمباح واجبة."( كتاب البيوع، باب المراحبة و التولية، فصل في القرض، مطلب كل قرض جر نفعا حرام، 5 / 168، ط: دار الفكر)مرقاة المفاتيح شرح مشكاة المصابيح میں ہے:"عن زيد بن أرقم - رضي الله عنه - عن النبي صلى الله عليه وسلم قال: " «إذا وعد الرجل أخاه ومن نيته أن يفي له، فلم يف ولم يجئ للميعاد، فلا إثم عليه» " رواه أبو داود، والترمذي.(«عن النبي صلى الله عليه وسلم قال: إذا وعد الرجل أخاه ومن نيته أن يفي» ) : بفتح فكسر وأصله أن يوفي (له) أي: للرجل (فلم يف) أي: بعذر (ولم يجئ للميعاد) أي: لمانع (فلا إثم عليه) . قال الأشرف: هذا دليل على أن النية الصالحة يثاب الرجل عليها وإن لم يقترن معها المنوي وتخلف عنها. اهـ. ومفهومه أن من وعد وليس من نيته أن يفي، فعليه الإثم سواء وفى به أو لم يف، فإنه من أخلاق المنافقين، ولا تعرض فيه لمن وعد ونيته أن يفي ولم يف بغير عذر، فلا دليل لما قيل من أنه دل على أن الوفاء بالوعد ليس بواجب، إذ هو أمر مسكوت عنه على ما حررته، وسيجيء بسط الكلام على هذا المرام في آخر باب المزاح. (رواه أبو داود والترمذي)."( كتاب الآداب، باب الوعد، ج:7، ص:3069،  ط:دارالفکر)فقط واللہ أعلم
                                                  
عنوان: ایل سی ڈی کے ریموٹ بیچنے کا حکم
سوال: ایل سی ڈی کا ریموٹ بیچنا کیسا ہے؟
جواب: واضح رہےكہ ايل سی ڈى كا جائز استعمال بھی پایا جاتا ہے، لہذا صورتِ مسئولہ میں ایل سی ڈی کا  ریموٹ بیچنا جائز ہے اور اس سے حاصل شدہ آمدنی بھی حلال ہے۔فتاوى شامي ميں ہے:" (و) جاز (بيع عصير) عنب (ممن) يعلم أنه (يتخذه خمراً)؛ لأن المعصية لا تقوم بعينه بل بعد تغيره، وقيل: يكره لإعانته على المعصية، ونقل المصنف عن السراج والمشكلات: أن قوله ممن أي من كافر أما بيعه من المسلم فيكره، ومثله في الجوهرة والباقاني وغيرهما، زاد القهستاني معزياً للخانية: أنه يكره بالاتفاق.(بخلاف بيع أمرد ممن يلوط به وبيع سلاح من أهل الفتنة)؛ لأن المعصية تقوم بعينه، ثم الكراهة في مسألة الأمرد مصرح بها في بيوع الخانية وغيرها، واعتمده المصنف على خلاف ما في الزيلعي والعيني وإن أقره المصنف في باب البغاة. قلت: وقدمنا ثمة معزياً للنهر أن ما قامت المعصية بعينه يكره بيعه تحريماً وإلا فتنزيهاً. فليحفظ توفيقاً."(ج:6، ص:391، ط:سعيد)خلاصۃ الفتاویٰ ميں هے:"و بیع الغلام الأمرد ممن یعلم أنه ممن یعصی اللہ یکرہ ؛ لأنه إعانة علی المعصیة."(ج:3، ص:100)فقط واللہ اعلم
                                                  
عنوان: يوٹيوب اور وی لاگ كے ذريعے پيسے كمانا
سوال: اسلام علیکم میں نے کمپیوٹر سائنس میں ماسٹرز کیا ہے۔ میں ایک ادارہ میں نوکری کرتا تھا۔ دو مہینے پہلے میری نوکری ایک دم سے ختم ہوگئی۔ میں نوکری کے لئے کوشش کر رہا ہوں لیکن ملک کے حالات کچھ ایسے ھیں کے کہیں سے بھی مثبت جواب نہیں مل رہا۔ کافی دنوں سے اللہ نے میرے ذہن میں ایک بات ڈالی ہےکہ  vlogiing شروع کرو، نیچر کی ویڈیوز بناؤ۔ آج کل بہت ٹرینڈ ہے اس کا اور اچھے خاصے پیسے بھی بن جاتے ہیں، بہت محنت طلب کام بھی ہے، ایک عالم دوست نے آپ کا بتایا کے آپ سے مشورہ کرو، اس بارے میں Background music لگانا چاہیے یا نہیں ؟ کیوں کے background music ضروری ہوتا ہے اس طرح کی ویڈیوز کے لیے، میں ایک سادہ سا music لگانا چاہتا ہوں ہر ویڈیو پر۔
جواب: یو ٹیوب چینل یا ولاگ وغیرہ کے ذریعہ جو پیسہ کمایا جاتا ہے اس میں درحقیقت صارف اپنا مواد  ویڈیو  کی شکل میں بنا کر یوٹیوب چینل یا بلاگ کو دیتا ہے،اگر اس چینل کے فالوورز زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈیو اَپ لوڈ کرنے والے کو بھی پیسے دیتا ہے۔اس ادائیگی کے لیے وہ گوگل ایڈ سینس کا اکاؤنٹ استعمال کرتا ہے۔لہذا اپنی ویڈیوز کے ذریعے پیسے کمانے کے لیے ان شرائط کا لحاظ ضروری ہے:1-ویڈیوز میں کسی جان دار کی  تصویر نہ ہو۔2-ویڈیو میں کسی غیر شرعی اور ناجائز امر کی ترویج نہ   کی گئی ہو۔3- ویڈیو میں موسیقی نہ ہو۔4- پیسوں کی وصولی یا ادائیگی  کرنے  میں کوئی سودی معاملہ  یا فاسد عقد نہ کرنا پڑتا ہو۔5-  جان دار کی تصاویر والے یا کسی طور پر بھی غیر شرعی اشتہارات اس چینل پر نہ چلتے ہوں۔اگر ان شرائط میں سے کوئی ایک شرط بھی فوت ہوجائے تو اس کے ذریعہ پیسے کمانا جائز نہیں ہوگا۔عام طور پر اگر  چینل بنانے والے کی اَپ لوڈ کردہ ویڈیو میں مذکورہ  خرابیاں  نہ بھی ہوں تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور ہماری معلومات کے مطابق  یوٹیوب  پر چینل بناتے وقت ہی معاہدہ کیا جاتاہے کہ  مخصوص مدت میں چینل کے سبسکرائبرز اور  ویورز مخصوص تعداد تک پہنچیں گے تو یوٹیوب انتظامیہ اس چینل پر مختلف لوگوں کے اشتہارات چلانے کی مجاز ہوگی، اور چینل بنانے والا اس معاہدے کو تسلیم کرنے پر مجبور ہوتاہے، الا یہ کہ اشتہارات بند کرنے کے لیے وہ باقاعدہ فیس ادا کرے اور چینل کو کمرشل بنیاد پر استعمال نہ کرے، اور ان اشتہارات کا انتخاب کسی بھی یوزر کی سرچنگ بیس یا لوکیشن یا مختلف لوگوں کے اعتبار سے مختلف ہوسکتاہے، لہٰذا چینل  بناتے وقت چوں کہ اس معاہدے پر رضامندی پائی جاتی ہے، اس لیے یوٹیوب پر چینل بنانا ہی درست نہیں ہے، اور چینل بناتے وقت یوٹیوب انتظامیہ کو جب ایڈ چلانے کی اجازت دی جائے تو اس کے بعد وہ  مختلف ڈیوائسز کی سرچنگ بیس یا لوکیشن یا ملکوں کے حساب سے مختلف ایڈ چلاتے ہیں، مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں،  اور پاکستان میں ہی ایک شخص کی ڈیوائس پر الگ اشتہار چلتاہے تو دوسرے شخص کی ڈیوائس پر دوسری نوعیت کا اشتہار چل سکتاہے، جس  میں بسااوقات حرام اور  ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعًا اجازت نہیں ہے۔علاوہ ازیں یوٹیوب چینل کے ذریعے اگر آمدن مقصود ہو تو اس سلسلے میں انتظامیہ سے اجارے کا جو معاہدہ کیا جاتاہے  وہ بھی شرعی تقاضے پورے نہ ہونے  (مثلًا: اجرت کی جہالت) کی وجہ سے جائز نہیں ہوتا۔فتاوی شامی میں ہے:"وظاهر كلام النووي في شرح مسلم: الإجماع علي تحريم تصوير الحيوان؛ و قال: وسواء لما يمتهن أو لغيره فصنعه حرام لكل حال لأن فيه مضاهاة لخلق الله".(کتاب الصلاۃ،١/ ٦٤٧، ط: سعيد)فتاوى ہندية   میں ہے :"وفي المنتقى: إبراهيم عن محمد - رحمه الله تعالى - في امرأة نائحة أو صاحب طبل أو مزمار اكتسب مالاً، قال: إن كان على شرط رده على أصحابه إن عرفهم، يريد بقوله: "على شرط" إن شرطوا لها في أوله مالاً بإزاء النياحة أو بإزاء الغناء، وهذا؛ لأنه إذا كان الأخذ على الشرط كان المال بمقابلة المعصية، فكان الأخذ معصيةً، والسبيل في المعاصي ردها، وذلك هاهنا برد المأخوذ إن تمكن من رده بأن عرف صاحبه، وبالتصدق به إن لم يعرفه؛ ليصل إليه نفع ماله إن كان لايصل إليه عين ماله، أما إذا لم يكن الأخذ على شرط لم يكن الأخذ معصيةً، والدفع حصل من المالك برضاه فيكون له ويكون حلالاً له."(كتاب الكراهية،5/ 349، دار الفكر)فقط واللہ اعلم
                                                  
عنوان: کیا فقیر سے کھلے پیسے لینا (چینج) جائز ہے؟
سوال: کیا فقیر سے کھلے پیسے لینا (چینج) جائز ہے؟
جواب: صورتِ  مسئولہ میں فقیر سے کھلے پیسے(چینج) لینا جائز ہے ۔فتاویٰ شامی میں ہے: "باب الصرف۔۔۔ (ھو) لغة: الزیادۃ، وشرعاً (بیع الثمن بالثمن) أی ماخلق للتنمیة ومنه المصوغ (جنسا بجنس أو بغیر جنس) کذهب بفضة (ویشترط) عدم التأجیل والخیار و(التماثل) أی التساوی وزناً (والتقابض) بالبراجم لا بالتخلیة (قبل الإفتراق)."( باب الصرف، ج:5، ص:257،ط:سعید)وفیہ ایضا:"فإذا ‌استقرض مائة دينار من نوع فلا بد أن يوفي بدلها مائة من نوعها الموافق لها في الوزن أو يوفي بدلها وزنا لا عددا، وأما بدون ذلك فهو ربا".(باب الربا،مطلب في استقراض الدراھم عددا،177/5،ط:سعید)وفیہ ایضا:"مطلب في قولهم ‌الديون ‌تقضى بأمثالها...قد قالوا إن ‌الديون ‌تقضى بأمثالها...الخ."( کتاب الرهن، فصل في مسائل متفرقة،6/525، ط: سعید)فقط واللہ اعلم
                                                  
عنوان: دبئی بینک الماریہ المحلی میں اکاؤنٹ کھولنے کا حکم
سوال: دبئی کے ایک بینک جس کا نام ہے 'بینک الماریۃ المحلی 'اس میں جب کوئی اکاؤنٹ بناتا ہے تو وہ اپنی طرف سے مہینے کے اعتبار سے اضافہ کرتے ہیں، حالانکہ ہم نے ان کو نہیں کہا کہ ہمیں اضافے والا اکاؤنٹ کھول کردیں۔ تو اس میں اکاؤنٹ بنانا کیسا ہے اگر پیسے ضائع ہونے کا خدشہ ہو؟
جواب: واضح رہے کہ   رقم کے اضافے والا اکاؤنٹ کسی بھی بینک میں کھولنا اور اضافہ لینا جائز نہیں ہے۔باقی مال کی حفاظت کی اگر کوئی معتمد صورت نہ ہو تو ضرورت کی وجہ سے  بینک میں کرنٹ اکاؤنٹ کھلوا کر اس میں حفاظت کی غرض سے مال رکھوانے کی گنجائش ہے،اس میں کسی بھی بینک کو ترجیح نہیں ہے،جہاں سہولت ہو وہاں کھول سکتے ہیں، البتہ اگر کوئی متبادل صورت ہو کہ جس کے ذریعے مال کی حفاظت ہو سکتی ہو تو پھر بینک کے کرنٹ اکاؤنٹ میں بھی رقم رکھوانے سے  اجتناب کرنا چاہیے، کیوں کہ کرنٹ اکاؤنٹ میں رقم رکھوانے والا اگرچہ عملی طور پر کسی قسم کا سودی معاہدہ نہیں کرتا، لیکن بینک اس کی رکھوائی گئی رقم اپنے سودی معاملات  ہی میں استعمال کرتا ہے، اور مال رکھوانے والا نہ چاہتے ہوئے بھی سودی لین دین کا کسی نہ کسی درجہ میں حصہ بن جاتا ہے۔لہٰذا صورتِ مسئولہ میں اگر   مال کی حفاظت کی کوئی متبادل صورت موجود نہ ہو تو کسی بھی بینک (بشمول  بینک الماریۃ المحلی) میں مجبوراً  کرنٹ اکاؤنٹ کھلوانے کی گنجائش ہے اور جو بینک اس کے مال کو سودی معاملہ میں استعمال کرے گا تو اس کا گناہ متعلقہ ذمہ داران کو ہوگا، نہ کہ اکاؤنٹ ہولڈر کو۔مرقاة المفاتيح شرح مشكاة المصابيح میں ہے:" وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لايعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه.(وبينهما مشتبهات) : بكسر الموحدة أي: أمور ملتبسة غير مبينة لكونها ذات جهة إلى كل من الحلال والحرام."(کتاب البیوع باب الکسب و طلب الحلال،ج نمبر ۵ ص نمبر ۱۸۹۱،دار الفکر)کفایت المفتی میں ہے:’’حفاظت کی معتمد صورت نہ ہو تو بینک میں جمع کرادینا مباح ہے۔‘‘(ج:7، ص:102، ط:دار الاشاعت)الأشباه والنظائرمیں ہے:" الأولى: الضرورات تبيح المحظورات ... الثانية: ما أبيح للضرورة يقدر بقدرها ."(ص:73، ط:دار الكتب العلمية، بيروت - لبنان)فقط واللہ اعلم
                                                  
عنوان: حکومت کی سودی اسکیموں سے قرض لینے کا حکم
سوال: حکومتِ وقت کی طرف سے بے روزگار افراد کے لیے اعلان کردہ اسکیموں سے قرض لینے کا کیا حکم ہے؟ان اسکیموں کا مارک اپ انتہائی کم ہوتا ہے، مثلاً:5لاکھ قرض پر 5سال کی مدت کے لیے 5لاکھ 50ہزار رقم واپس کرنا ہوگی، جب کہ دوسری طرف ایک کیری (گاڑی) کی اصل قیمت20 لاکھ روپے ہے، 5سال کی مدت پر 25 لاکھ رقم واپس کرنا ہوگی، گاڑی اسکیم اور 5لاکھ نقد اسکیم دونوں ایک ہی اسکیم "پنجاب روزگار سکیم" کے تحت ملتی ہیں، کیا اس اسکیم سے اپنا روزگار شروع کیا جا سکتا ہے؟ اگر گاڑی لینا جائز ہے تو کیوں؟اسی طرح  اگر نقد رقم لینا حرام ہے تو کیوں حرام ہے؟
جواب: صورتِ مسئولہ میں ذکر کی گئی اسکیم  کے ذریعے لیے گئے  قرضہ کے عوض سود ادا کرنا پڑتا ہے اور جس قرضہ کے عوض سود دینا پڑتا ہو ایسا قرضہ لینا شرعاً جائز نہیں ہے، لہٰذا اس اسکیم کے ذریعے کاروبار شروع کرنا جائز نہیں ہے، نقد اسکیم میں قرض لوٹاتے وقت اضافی رقم کے ساتھ لوٹانا لازم ہوتا ہے، یہی سود ہے، جو کہ حرام ہے، اسی طرح گاڑی کے لیے مثلاً بیس لاکھ روپے  ادا کرنے کے بعد پچیس لاکھ روپے واپس لیا جاتا ہے، یہ بھی سودی معاملہ ہونے کی وجہ سے حرام ہے۔البتہ اگر گاڑی کی اسکیم میں قسطوں پر گاڑی دی جاتی ہو اور قسطوں پر بیع کی وجہ سے پانچ لاکھ روپے اضافی طلب کرنا جائز نہیں ہے،البتہ سودا کرتے وقت گاڑی کی قیمت بیس لاکھ کے بجائے پچیس لاکھ مقرر کی جائے اور قسطوں میں یہی پچیس لاکھ وصول کیے جائیں تو درست ہے، اور  قسط کی رقم متعین ہونے کی صورت میں مدت اور قسط متعین ہو اور  کسی قسط کی ادائیگی میں تاخیر کی صورت میں کسی بھی عنوان سے اس میں اضافہ وصول نہ کیا جائے، اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔بدائع الصنائع میں ہے:"(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطة في القرض."(كتاب القرض، فصل في شرائط ركن القرض، ج:٧، ص:٣٩٥، ط:دارالكتب العلمية)2۔شرح المجلۃ لسلیم رستم باز میں ہے :"‌البيع ‌مع ‌تأجيل ‌الثمن وتقسيطه صحيح يلزم أن تكون المدة معلومة في البيع بالتأجيل والتقسيط."(الكتاب الأول البيوع، الفصل الثانی في بيان المسائل  المتعلقة بالنسيئة و التأجيل، المادة:٢٤٥، ٢٤٦،ج:١، ص:١٠٠،  ط:رشيدية)فقط والله أعلم
                                                  
عنوان: فوریکس اور کرپٹو ٹریڈنگ حلال ہے یا حرام؟
سوال: فوریکس اور کرپٹو ٹریڈنگ حلال ہے یا حرام؟
جواب: شرعی اصولوں کی مکمل رعایت نہ ہونے اور شرعی سقم پائے جانے کی وجہ سے فوریکس اور کرپٹو ٹریڈنگ کی مروجہ تمام صورتیں حرام ہیں۔فوریکس اور کرپٹو ٹریڈنگ کے حوالے سے  ہمارے دارالافتاء  سے  تفصیلی فتاویٰ شائع ہوچکے ہے جو درج ذیل لنک سے آپ حاصل کرسکتے ہیں:اسلام میں فاریکس ٹریڈنگ کا حکمکرپٹو کرنسی اور بٹ کوائن کا حکمکرپٹو کرنسی میں سپاٹ ٹریدنگ کا حکمفقط واللہ اعلم
                                                  
عنوان: میزان بینک کے سیونگ اکاؤنٹ کا حکم
سوال: میزان بینک میں سیونگ اکاؤنٹ میں  ماہانہ منافع ملتا ہے ،کیا یہ جائز ہے یا نہیں ؟ اس میں  ریٹ فکس نہیں ہوتے۔
جواب: مروجہ اسلامی بینکوں کے معاملات مکمل طور  پر شرعی اصولوں کے مطابق نہیں ہیں، اس لیے کسی بھی  بینک (چاہے روایتی سودی ہو یا مروجہ اسلامی ہو) میں سیونگ اکاؤنٹ کھلوانا اور نفع حاصل کرنا جائز نہیں ہے، اگر کسی نے کھلوالیا ہو تو اس کو چاہیے کہ وہ اپنا سیونگ اکاؤنٹ فوری طور پر  بند کرواۓ یا کرنٹ اکاؤنٹ سے تبدیل کروائے، اور اضافی رقم وصول بالکل نہ کرے،اگر وصول کرلی ہو تو بینک کو ہی واپس کردے  یا فقراء کوبلانیت ثواب  صدقہ کردے۔قرآنِ کریم میں ارشاد باری تعالی  ہے:"﴿ يَا أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ﴾."(البقرة:279)ترجمہ:" اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے۔ اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ "(بیان القرآن ) صحیح مسلم میں ہے:"عن جابر، قال: لعن رسول الله صلى الله عليه وسلم أكل الربا، وموكله، وكاتبه، وشاهديه، وقال: هم سواء."( كتاب المساقاة، باب لعن آكل الربا ومؤكله، ج:3، ص:1219، ط: دار إحياء التراث العربي)درر الحکام  لعلی حیدرمیں ہے:"ما ‌حرم ‌أخذه حرم إعطاؤه.يعني أن إعطاء الحرام وأخذه سواء في الحرمة، كما أن المكروه أخذه وإعطاؤه مكروه."(المقالة الثانية في بيان القواعد الكلية الفقهية، المادة :34 ،ما ‌حرم ‌أخذه حرم إعطاؤه، ج:1، ص:43، دار الجيل)فقط والله أعلم
                                                  
عنوان: شیئرز کی خرید و فروخت کا شرعی حکم
سوال: کیا پاکستان اسٹاک مارکیٹ میں حلال شیئرز خریدنا(یعنی انویسٹمنٹ کرنا) جائز ہے؟ میں نے ایک کمپنی جس کا نام "حب پاور لمیٹڈ" ہے،(ایچ یو بی سی او) اسائمبل ہے جو مہینے میں شیئرز کا کچھ منافع دیتا ہے،کیا یہ منافع لینا جائز ہے؟
جواب: واضح رہے کہ اسٹاک ایکسیچینج میں سرمایہ کاری کی بنیادی شرائط میں سے یہ ہے کہ  جن کمپنیوں کے شئیرز  کی خرید و فروخت  کی جاۓ ،ان    کمپنیوں کا  سرمایہ  جائز و حلال ہو، اور اس کے شرکاء میں سودی کاروبار کرنے والے اداروں یا  افراد کا سرمایہ شامل نہ ہو،  ان کمپنیوں  نے  بینک سے سودی قرضہ نہ لیا ہو،اوران  کمپنیوں کا کاروبار جائز و حلال ہو، یعنی وہ کمپنی  حرام اشیاء کا کاروبار نہ کرتی ہو، بلکہ شرعی اصولوں کے مطابق  تمام  شرائط ِفاسدہ سے پاک ہو؛لہٰذا مذکورہ کمپنی بھی اگر درج کردہ شرائط کے مطابق کام کرتی ہےتو اس  کے شیئرز خریدنا جائز ہے،بصورتِ دیگر انویسٹمنٹ ناجائز ہے، اور اس کمپنی سے حاصل ہونے والی  آمدنی حلال نہیں ہو گی۔فتاوی شامی میں ہے:"وفي الأشباه كل قرض جر نفعا حرام..... والبيوع الفاسدة فكلها من الربا فيجب رد عين الربا لو قائما لا رد ضمانه لأنه يملك بالقبض قنية وبحر. (قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(کتاب البیوع ،باب الربا، ج:5، ص:166،169، ط: سعید)وفیہ ایضاً:"(صح ‌بيع ‌عقار ‌لا يخشى هلاكه قبل قبضه) من بائعه لعدم الغرر لندرة هلاك العقار، حتى لو كان علوا أو على شط نهر ونحوه كان كمنقول ف (لا) يصح اتفاقا ككتابة وإجارة و (بيع منقول) قبل قبضه ولو من بائعه."(كتاب البيوع، باب المرابحة والتولية، فصل في التصرف في المبيع، ج:5، ص:147، ط:سعيد)البحر الرائق میں ہے:"وأما شرائط المعقود عليه فأن يكون موجودا مالا متقوما مملوكا في نفسه وأن يكون ملك البائع فيما يبیعه لنفسه وأن يكون مقدور التسلیم فلم ينعقد بيع المعدوم وما له خطر العدم ... وخرج بقولنا وأن يكون ملكا للبائع ما ليس كذلك فلم ينعقد بيع ما ليس بِمملوك له، وإن ملكه بعده."(كتاب البيع، شرط العقد، 279،280/5، ط: دار الكتاب الإسلامي)الفقه الاسلامي وادلته ميں هے:"وأما الموكل فيه (محل الوكالة): فيشترط فيه ما يأتي: ....أن يكون التصرف مباحاً شرعاً: فلا يجوز التوكيل في فعل محرم شرعاً، كالغصب أو الاعتداء على الغير."(الوكالة، شروط الوكالة، الموكل فيه، ج:4، ص:2999، ط: دار الفكر)فقط والله أعلم
                                                  
عنوان: ڈالر کو مہنگا ہونے پر فروخت کرنا کیسا ہے؟
سوال: ڈالر خریدنا کیسا ہے؟ کیوں کہ آج کل لوگ ڈالر اس وجہ سے خریدتے ہیں کہ کل ڈالر کی قیمت پاکستانی روپے میں بڑھ جاۓگی،  پھر بیچ  کر منافع کما سکیں ، کیا یہ منافع جائز ہے کہ نہیں ؟
جواب: صورتِ مسئولہ میں  ڈالر  یا کسی بھی کرنسی کو نقد خرید کر رکھنا اور جب مہنگاہوجائےتواس کو  دوسری کرنسی کے بدلے میں ہاتھ در ہاتھ نقد فروخت کرناجائزہے اور یہ ذخیرہ اندوزی میں داخل نہیں ہے۔الدرالمختار مع الردالمحتار میں ہے:"(هو) لغةً: الزيادة. وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)."(کتاب البیوع، باب الصرف،ج:5،ص:257،ط:سعید)فتاوی ہندیہ میں ہے:"الاحتكار مكروه وذلك أن يشتري طعاما في مصر ويمتنع من بيعه وذلك يضر بالناس كذا في الحاوي، وإن اشترى في ذلك المصر وحبسه ولا يضر بأهل المصر لا بأس به كذا في التتارخانية...والاحتكار في كل ما يضر بالعامة في قول أبي يوسف - رحمه الله تعالى -."(كتاب البيوع، الباب العشرون في البياعات المكروهة،فصل في الإحتكار،ج:3،ص:213،ط:رشيديه)بدائع الصنائع میں ہے:"‌الاحتكار يجري في كل ما يضر بالعامة عند أبي يوسف - رحمه الله - قوتا كان أو لا وعند محمد - رحمه الله - لا يجري ‌الاحتكار إلا في قوت الناس وعلف الدواب من الحنطة والشعير والتبن والقت.(وجه) قول محمد - رحمه الله - أن الضرر في الأعم الأغلب إنما يلحق العامة بحبس القوت والعلف فلا يتحقق ‌الاحتكار إلا به."(كتاب الإستحسان،ج:5،ص:129،ط:دارالكتب العلميه)فقط واللہ اعلم
                                                  
عنوان: وکیل بالشراء کا موکل سے اضافی رقم لینا
سوال: مالک نے الیکٹریشن سے ایک (ایگزاسٹ فین) منگوایا  ایگزاسٹ فین کی قیمت مارکیٹ میں 2000 روپے ہیں  اور الیکٹریشن نے مالک کو 2100 روپے بتائے ،  تو کیا یہ 100 روپے الیکٹریشن کے لئے جائز ہیں؟
جواب: صورتِ مسئولہ میں جب    کوئی شخص  مذکورہ شخص سے کوئی چیز منگواتا ہے تو اس صورت میں مذکورہ شخص کی حیثیت وکیل بالشراء(خریداری کے وکیل) کی ہوگی اور وکیل  امین کے حکم میں ہوتا ہے ،لہذا اس صورت میں کم قیمت پر ایگزاسٹ فین  خرید کر مؤکل سے زیادہ قیمت لینا جائز نہیں ہوگا،ہاں اگر پہلے سے طے کرے کہ میں سامان منگوانے کی اتنی اجرت لوں گا اور دینے والا اس پر راضی ہو تو سامان لانے  کی اجرت لے سکتاہے،یا الیکٹریشن پہلے یہ کہے کہ میں لاؤں گا لیکن اکیس سو روپے قیمت لوں گا تو درست ہو گا۔شرح المجلۃ میں ہے: "(المال الذي قبضه الوكيل بالبيع والشراء وإيفاء الدين واستيفائه وقبض العين من جهة الوكالة في حكم الوديعة في يده فإذا تلف بلا تعد ولا تقصير لا يلزم الضمان. والمال الذي في يد الرسول من جهة الرسالة أيضا في حكم الوديعة) . ضابط: الوكيل أمين على المال الذي في يده كالمستودع."(كتاب الوكالة،الباب الثالث في بيان احكام الوكالة ، المادة 1463، ج:3، ص:561، ط:دارالجيل)فقط واللہ اعلم
                                                  
عنوان: بینک میں اکاؤنٹ کھولنا
سوال: کسی بھی بینک میں اکاؤنٹ کھولنا کیسا ہے ؟
جواب: اگر کوئی شخص اپنی رقم کی حفاظت کا  بندوبست خود کرسکتا ہےتو  اس کے لیے زیادہ بہتر یہی ہے کہ بینک کے کسی بھی  اکاؤنٹ کا  استعمال نہ کرے، تاہم اگرواقعی ضروت ہو تو ایسی صورت میں کسی بھی بینک میں  صرف کرنٹ اکاؤنٹ کھلوانے کی گنجائش ہے۔اس میں کسی  بینک کو ترجیح  نہیں ہے ،جہاں اکاؤنٹ  کھولنے میں سہولت ہو وہاں کھلوا لیا جائے ۔مرقاة المفاتيح شرح مشكاة المصابيح میں ہے:" وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لايعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه.(وبينهما مشتبهات) : بكسر الموحدة أي: أمور ملتبسة غير مبينة لكونها ذات جهة إلى كل من الحلال والحرام."(کتاب البیوع باب الکسب و طلب الحلال،ج نمبر ۵ ص نمبر ۱۸۹۱،دار الفکر)فقط اللہ اعلم
                                                  
عنوان: قرض میں جتنی رقم لی جائے اتنی ہی واپس کرنا لازم ہے
سوال: میری والدہ نے اپنے والد یعنی میرے نانا سےمکان خریدنے کے  لیے 2005 میں مبلغ  150000 لاکھ قرض لیا تھا ،  نانا نے وہ رقم اپنے بیٹے یعنی میرے ماموں کا پلاٹ بیچ کر دی تھی ، بعد میں کبھی ترتیب نہیں بنی ،اور امی جان وہ رقم نانا کو ادا نہ کر سکیں ،  اب نانا جان فوت ہوگئے ہیں،  نانا جان نے کبھی بھی اس رقم کا مطالبہ نہیں کیا تھا،  اب کافی سال گزرنے کے بعد امی جان ماموں کو وہ رقم لوٹانا چاہ رہی ہیں، ماموں کہتے ہیں کہ مجھے واپس کرنے ہیں تو میں تو 15 سال کے بعد آج جو پیسوں کی قدر ہے اس حساب سے لوں گا،  جو کہ آج کل کے حساب سے 560000 روپے بنتے ہیں ،دوسری بات وہ یہ کہتے ہیں کہ آپ نے مجھ سےپیسے  نہیں لیے تھے آپ نے ابو سے لیے تھے تو بس آپ جانو اور ابو۔سوال یہ ہے کہ کیا ماموں رقم لینے کے حق دار ہیں؟ اگر ہیں تو150000 کے یا 560000 کے؟ دوسری بات یہ کہ نانا کو امی ہمیشہ کہتی رہیں کہ میں پیسے نہیں دے سکتی تو نانا کہتے تھے کہ پریشان نا ہو اللہ کرم کرے گا اور اچھا ہوگا ،لیکن معافی کا لفظ نہیں بولا،  اب ہمارے لئے شرعی حل کیا ہے؟ اب والدہ بھی بھی اس دار فانی سے رخصت ہو چکی ہیں۔ (والدہ کے لئے دعائے مغفرت کی درخواست ہے )۔
جواب: صورتِ مسئولہ میں نانا نے جو رقم سائل کی والدہ کو بطورِ قرض دی تھی  سائل کی والدہ پر اس رقم کی ادائیگی لازم تھی، پھراگر  سائل کے ماموں نے یہ رقم اپنے والد کو بطورِ قرض دی تھی تو  سائل کا ماموں یہ رقم یعنی ڈیڑھ لاکھ روپے لینے کا حق دار ہوگا، قرض پر زیادتی کا مطالبہ ناجائز وحرام ہے، اور اگر یہ رقم  اپنے والد(سائل کے نانا) کو بطورِ تعاؤن کے دی تھی تو پھر یہ رقم مرحوم نانا کے ورثاء میں شرعی حساب سے تقسیم ہوگی۔تنقيح الفتاوى الحامدية میں ہے:"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى."(كتاب البيوع، باب القرض، ج:1، ص:500، ط: قديمي كتب خانه )فتاوی  شامی میں ہے:"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الرهن، ‌‌فصل في مسائل متفرقة، ج:6، ص:525، ط: سعید)وفيه ايضاً:"أنه مضمون بمثله فلا عبرة بغلائه و رخصه."(كتاب البيوع، باب المرابحة والتولية، فصل في القرض،ج:5، ص:162، ط: سعید)وفيه أيضاً:"(‌ثم) ‌تقدم (‌ديونه التي لها مطالب من جهة العباد)...ثم) تقدم (وصيته)...(ثم) رابعا بل خامسا (يقسم الباقي) بعد ذلك (بين ورثته)."(كتاب الفرائض، ج:6، ص:760، ط: سعيد)بدائع الصنائع میں ہے:"‌لأن ‌الإرث ‌إنما ‌يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»."(كتاب الحدود، فصل في شرائط جواز إقامة الحدود، ج:7، ص:57، ط: دار الكتب العلمية)وفيه أيضاً:"فتعين أن يكون الواجب فيه رد المثل ..... (وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة على أن يرد عليه صحاحا أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا»؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا وعن شبهة الربا واجب، هذا إذا كانت الزيادة مشروطة في القرض."(كتاب القرض، فصل في شرائط ركن القرض، ج:7، ص:395، ط:سعيد)فقط والله أعلم
                                                  
عنوان: پیسے لے کر ویزہ کے ڈاکومنٹس پورے کر کے دینا بہر حال رشوت ہے
سوال: میرا اورسیز پروموٹر لائسنس ہے، ہمارا کام پاسپورٹ پر ویزہ پروسیس کرنا ہوتا ہے کہ پاسپورٹ بمعہ ضروری دستاویزات تیار کرکے ایجنٹ کے ذریعے متعلقہ ایمبیسی ارسال کردیتے ہیں، صورت حال یہ ہے کہ جو دستاویزات ہمارے ذمہ ہوتے ہیں وہ منسلک کردیتے ہیں، اور جو دستاویزات کسٹمر کے ذمہ ہوتے ہیں مثلا اوریجنل ڈ رایوینگ لایسنس یا کمپنی ایگریمنٹ وغیرہ وہ کسٹمر نے فراہم کرنے ہوتے ہیں، اگر یہ دستاویزات ساتھ نہ ہوں تو ایجنٹ کو دستاویزات کی کمی کے چارجز دے کرکام کرواسکتا ہے،  وہ ایجنٹ پیسے لے کر دستاویزات کی کمی کو پورا کرلیتا ہے، اور متعلقہ ایمبیسی سے کام کروالیتا ہے، اس طرح کسٹمر کو ویزہ کے روٹین سے زیادہ پیمنٹ کرنی پڑتی ہے، اور مارکیٹ میں اس طرح کا نظام چل رہا ہے،اگر ہم کسٹمر کو ان کاغذات کو لانے کےلیے زور دیں گے جو کہ اسی کی ذمہ داری ہے تو پھر ہمارے پاس گاہک ہی نہی آۓ گا، کیوں کہ مارکیٹ میں بیٹھے دوسرے پروموٹرز اُن کا یہ کام باخوشی کر لیتے ہیں، کسٹمر کی اپنی مجبوری یہ ہے اگر ڈ رایوینگ لائسنس یا کمپنی ایگریمنٹ فراہم کرے گا تو ڈ رایوینگ لائسنس بنانے میں دقت  ہوگی، اور وقت بھی لگے گا، اسی طرح کمپنی ایگریمنٹ بھی دیر طلب ہوگا، یہ سارا پروسیس صرف ویزہ لگانے کےلیے ہوتا ہے، ورنہ باہر ممالک میں الگ لائسنس لینا پڑتا ہے ،اسی طرح ایگریمنٹ بھی ایک وقتی ضرورت ہے، کیوں کہ یہ بھی عمل میں نہیں لایا جاتا۔اب سوال یہ ہے کہ دستاویزات کی کمی درج بالا طریقے پر پورا کرنا اور اس کا منافع شریعت کی رو سے کیسا ہے ؟
جواب: حکومت عوام کی مصلحت کی خاطرجواصول وقوانین بناتی ہے،اس کی پاسداری کرنالازم ہے، لہذامذکورہ صورت میں ویزہ کے حصول  کےلیےحکومت کاجوبھی طریقہ کاراورجوبھی قوانین ہے،اس کوچھوڑکر،کچھ پیسے لےکر،ایسی  دستاویزات بناکر دینا جس کا کسٹمر اہل نہ ہو  درست نہیں ہے،اوراس کا م کے لیے  لی گئی رقم رشوت کےزمرہ میں آکر،رشوت لینےاوردینےوالے،دونوں کےلیےباعثِ لعنت ہے،جس سےہرمسلمان کےلیے بچناضروری ہے۔سنن ابو داؤد میں ہے:"عن أبي سلمة، عن عبد الله بن عمرو، قال:لعن رسول الله صلى الله عليه وسلم الراشي والمرتشي."ترجمہ: حضرت عبداللہ بن عمرو رضی اللہ عنہما سے روایت ہے کہ رسول اللہ ﷺ نے رشوت دینے والے اور رشوت لینے والے پر لعنت فرمائی ہے۔(کتاب الأقضیة، باب في کراهیة الرشوة،ج:3،ص:300، رقم الحدیث: 3580،ط: المکتبة العصریة)مرقات المفاتیح میں ہے:"(وعن عبد الله بن عمرو رضي الله عنهما) : بالواو (قال: «لعن رسول الله صلى الله عليه وسلم الراشي والمرتشي»): أي: معطي الرشوة وآخذها، وهي الوصلة إلى الحاجة بالمصانعة، وأصله من الرشاء الذي يتوصل به إلى الماء، قيل: الرشوة ما يعطى لإبطال حق، أو لإحقاق باطل، أما إذا أعطى ليتوصل به إلى حق، أو ليدفع به عن نفسه ظلماً فلا بأس به، وكذا الآخذ إذا أخذ ليسعى في إصابة صاحب الحق فلا بأس به، لكن هذا ينبغي أن يكون في غير القضاة والولاة؛ لأن السعي في إصابة الحق إلى مستحقه، ودفع الظالم عن المظلوم واجب عليهم، فلايجوز لهم الأخذ عليه." (کتاب الأمارة والقضاء، باب رزق الولاة وهدایاهم، الفصل الثاني،ج:7،ص:295، ط:دارالکتب العلمیة) حاشيةابن عابدين میں ہے:"وفي شرح الجواهر: تجب إطاعته فيما أباحه الشرع، وهو ما يعود نفعه على العامة."(كتاب الأشربة، ج:6، ص:460، ط: سعيد)فتاوی مفتی محمود میں ہے:"اگرآدمی کا جائز کام بغیر رشوت دیے نہ ہوتا ہو تو کیا حکم ہےس:کیا فرماتے ہیں علمائے دین دریں مسئلہ کہ بعض اوقات ایک جائز کام رکا ہوا ہوتا ہے جو کہ محض دنیا کاری کا ہے۔یہ کام محض حکام بالا کو رشوت نہ دینے کی وجہ سے رکا ہوا ہے،کیا دین ودنیا کے ایسے جائز حقوق حاصل کرنے کے لیے رشوت کا سہارا لیا جاسکتا ہے۔ج:وصولی ثابت شدہ حق کے لیے جب بدون دیے مضرت کا خوف ہو گنجائش ہے لیکن لینے والے کےلیے ہر حال میں حرام ہے۔فقط واللہ اعلم"(سود کا بیان،ج7،ص339،ط؛جمعیۃ پبلیکیشنز)فقط والله أعلم
                                                  
عنوان: گیم کے کوئنز BC  دھوکا دہی سے حاصل کرنے کا حکم
سوال: پب جی گیم میں گیم کے پیسے BC ہوتے ہیں، اور یہ  اصلی پیسوں سے خریدنے پڑتے ہیں، ایک لڑکی  گیم میں لڑکوں سے کہتی تھی: مُجھے BC دو ،پھر میں تم سے دوستی کروں گی، اور جب وہ اس کو BCدے  دیتے، تو وہ ان کو دھوکا دے کر بھاگ جاتی، اب وہ لڑکی اس کام سے توبہ کر چکی ہے، لیکن اب جن لڑکوں کو دھوکا دیا تھا، ان کا کچھ پتہ نہیں ہے ،وہ لڑکے اپنی جمع پونجی سے اس کو خرید کر دیتے تھے، اب اس  لڑکی کو  بھی یاد ہی نہیں کہ کتنے کتنے  BCکن کن  لڑکوں سے لیے تھے ۔اب پوچھنا یہ ہے کہ جو پیسے  مختلف لڑکوں سے لوٹے تھے دھوکہ سے وہ یاد بھی نہیں کے کتنے تھے ؟تو اب لڑکی کیا کرے ؟لڑکی نے جتنے پیسے لیے تھے اتنے پیسے کسی غریب کو دینے چاہیے، لیکن اس کو یاد نہیں کتنے لیے تھے، اس صورت میں  یہ لڑکی کیا کرے؟
جواب: صورت مسئولہ میں سائلہ کا مذکورہ آن لائن گیم کھیلنا، نامحرموں سے بات چیت کر کے  ان سے جھوٹے وعدہ کرنا درست نہ تھا، لہذا سائلہ پر توبہ کرنا لازم ہے، نیز سائلہ نے  لوگوں سے دھوکا دہی کرکے  آن لائن گیم کے جو کوائن "BC" لیے ہیں، اس کے سبب سائلہ پر ان  لوگوں کو پیسے دینا یا ان "BC" کے بقدر رقم صدقہ کرنا لازم نہیں ہے، کیوں لوگوں نے سائلہ  کو اصل رقم نہیں دی بلکہ "BC" دیے ہیں، اور "BC" شرعًا ثمن  وکرنسی نہیں ہے۔قرآن کریم میں ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ."[المائدة :۹٠]ترجمہ :"اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"  روح المعانی میں ہے:"ولهو الحديث على ما روي عن الحسن: كل ما شغلك عن عبادة الله تعالى وذكره من السمر والأضاحيك والخرافات والغناء ونحوها". ( سورۃ لقمان،11 / 66،  ط:دار الکتب العلمیة)فتاوی شامی میں ہے: "و ظاهر كلام النووي في شرح مسلم: الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال؛ لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها."(کتاب الصلاۃ،مطلب؛مکروہات الصلاۃ،667/1،ط:سعید)أحکام القرآن  میں ہے:"ولا خلاف بين أهل العلم في تحريم القمار وأن المخاطرة من القمار، قال ابن عباس: إن المخاطرة قمار، وإن أهل الجاهلية كانوا يخاطرون على المال، والزوجة، وقد كان ذلك مباحاً إلى أن ورد تحريمه".     (سورۃ البقرۃ، باب تحریم المیسر،1/ 398، ط: دار الکتب العلمیة بیروت - لبنان)فتاوی شامی میں ہے:"(قوله: لأنه يصير قماراً)؛ لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص". ( کتاب الحظر والاباحة،403/6،ط :سعید)تکملۃ فتح الملهم میں ہے:"فالضابط في هذا . . . أن اللهو المجرد الذي لا طائل تحته، وليس له غرض صحيح  مفيد في المعاش ولا المعاد حرام أو مكروه تحريماً، . . . وما كان فيه غرض  ومصلحة دينية أو دنيوية، فإن ورد النهي  عنه من الكتاب أو السنة . . . كان حراماً أو مكروهاً تحريماً، ... وأما مالم يرد فيه النهي عن الشارع وفيه فائدة ومصلحة للناس، فهو بالنظر الفقهي علي نوعين ، الأول ما شهدت التجربة بأن ضرره أعظم من نفعه ومفاسده أغلب علي منافعه، وأنه من اشتغل به الهاه عن ذكر الله  وحده وعن الصلاة والمساجد التحق ذلك بالمنهي عنه لاشتراك العلة فكان حراماً أو مكروهاً، والثاني ماليس كذلك  فهو أيضاً إن اشتغل به بنية التلهي والتلاعب فهو مكروه، وإن اشتغل به لتحصيل تلك المنفعة وبنية استجلاب المصلحة فهو مباح،  بل قد ير تقي إلى درجة الاستحباب أو أعظم منه . . . وعلي هذا الأصل فالألعاب التي يقصد بها رياضة الأبدان أو الأذهان جائزة في نفسها مالم يشتمل علي معصية أخري، وما لم يؤد الانهماك فيها إلى الاخلال بواجب الإنسان في دينه و دنياه."(قبیل کتاب الرؤیا،435/4، ط: دارالعلوم کراچی)فتاویٰ شامی میں ہے:"المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لا يكون مالا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم، فلذا فسد البيع بجعلها ثمنا، وإنما لم ينعقد أصلا بجعلها مبيعا؛ لأن الثمن غير مقصود بل وسيلة إلى المقصود، إذ الانتفاع بالأعيان لا بالأثمان."(كتاب البيوع،501/4، ط: سعيد) فتاوی شامی میں ہے:"والمال كما صرح به أهل الأصول ما يتمول ويدخر للحاجة، وهو ‌خاص ‌بالأعيان فخرج به تمليك المنافع. "(کتاب الزکوۃ،257/2،ط:سعید)فتاوی شامی میں ہے:"(بطل بيع ما ليس بمال)۔۔(والمعدوم كبيع حق التعلي) أي علو سقط؛ لأنه معدوم. (قوله والمعدوم كبيع حق التعلي) قال في الفتح: وإذا كان السفل لرجل وعلوه لآخر فسقطا أو سقط العلو وحده فباع صاحب العلو علوه لم يجز؛ لأن المبيع حينئذ ليس إلا حق التعلي، وحق التعلي ليس بمال؛ لأن المال عين يمكن إحرازها وإمساكها ولا هو حق متعلق بالمال بل هو حق متعلق بالهواء، وليس الهواء مالا يباع والمبيع لا بد أن يكون أحدهما."(کتاب البیوع، باب البیع الفاسد، 50/5، ط:سعید)فتاوی شامی میں ہے:"قلت: وعبارة الصيرفية هكذا سئل عن بيع الخط قال: لا يجوز؛ لأنه لا يخلو إما إن باع ما فيه أو عين الخط لا وجه للأول؛ لأنه بيع ما ليس عنده ولا وجه للثاني؛ لأن هذا القدر من الكاغد ليس متقوما بخلاف البراءة؛ لأن هذه الكاغدة متقومة."(کتاب البیوع، 517/4،ط:سعید)فقط واللہ اعلم
                                                  
عنوان: کیابی سی ڈالنا جائز ہے؟
سوال: کیابی سی ڈالنا جائز ہے؟
جواب: کمیٹی (بیسی)کامروجہ طریقہ قرض کے لین دین کامعاملہ ہے جس کا مقصد باہمی تعاون وتناصرہے ۔یہ معاملہ مندرجہ ذیل شرائط کے ساتھ جائز ہے :بی سی (کمیٹی) میں تمام شرکاء برابر رقم جمع کرائیں، اور انہیں برابر رقم دی جائے اورتمام شرکاءاخیرتک شریک رہیں (ایسانہ ہوکہ جس کی کمیٹی نکلتی جائےوہ بقیہ اقساط سے بری الذمہ ہوتاجائے) اور بولی لگاکر فروخت نہ کی جائے تو اس طرح کی بی سی (کمیٹی) ڈالنا جائزہے۔اگر اس میں غلط شرائط لگائی جائیں، مثلاً: کسی کو کم، کسی کو زیادہ دینے کی شرط یا بولی لگاکر فروخت کی جائے یا جس کی کمیٹی نکلتی جائے وہ بقیہ اقساط سے بری الذمہ قرار پائے تو یہ صورتیں جائز نہیں ہیں،  بعض صورتیں سود  اور بعض جوے  اور سود کے زمرے میں داخل ہوں گی۔اسی طرح یہ بھی ضروری ہے کہ ہر شریک کو ہر وقت بطورِ قرض دی ہوئی اپنی رقم واپس لینے کے مطالبہ کا پورا حق ہو، اس پر جبر نہ ہو۔نیز تمام شرکاء  کی باہمی رضامندی سے اگر ابتداءً یہ طے ہوجائے کہ پہلی کمیٹی منتظم لے گا تو اس میں کوئی حرج نہیں ہے۔نیز تمام شرکاء کی رضامندی سے منتظم کا پہلے مہینے کمیٹی لینا جائز ہے، لیکن درمیان میں لینے والے کو  کم پیسے دینا اور آخر میں لینے والے کو زیادہ پیسے دینا جائز نہیں ہے۔اس شر  ط کے ہوتے ہوئے کمیٹی ناجائز  ہوگی۔فقه السنة لسید سابق میں ہے:‌"القرض ‌هو المال الذي يعطيه المقرض للمقترض ليرد مثله إليه عند قدرته عليه... وهو قربة يتقرب بها إلى الله سبحانه، لما فيه من الرفق بالناس، والرحمة بهم، وتيسير أمورهم، وتفريج كربهم. وإذا كان الإسلام ندب إليه وحبب فيه بالنسبة للمقترض فإنه أباحه للمقترض، ولم يجعله من باب المسألة المكروهة لانه يأخذ المال لينتفع به في قضاء حوائجه ثم يرد مثله."(القرض، ج:3، ص:144، ط:دار الكتاب العربي بيروت)فتاوی شامی میں ہے:"(قوله: کل قرض جر نفعاً فهو  حرام) أی اذا کان مشروطاً."(كتاب البيوع، باب المرابحة والتولية، فصل في القرض، ج:5، ص:166، ط:دارلفكربيروت) فتاوی شامی میں ہے:"(قوله: لأنه يصير قماراً)؛ لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر و الإباحة، فصل في البيع، ج:6، ص:403،  ط:دار الفكر بيروت)فقط والله أعلم
                                                  
عنوان: مرحوم کی پینشن کا استعمال
سوال: میرے والد سرکاری ملازم تھے 2007 میں انتقال کر گئے، جب کہ والدہ کا انتقال 2004 میں ہو چکا ہے، انتقال کے بعد والد صاحب کی ماہانہ پنشن پھوپھی کے نام کی گئی جو کے میری ساس بھی ہے، پھوپھی نے پنشن کی مد میں ملنے والی رقم مجھے دینے کی حا می بھر ی، اور کچھ عرصہ وہ دیتی رہی جو کے ہم تین بھائی آپس میں برابر تقسیم کر تے رہے ، بعد میں انہوں نے پنشن کی رقم دینا بند کر دی ، اور والد صاحب کی پنشن پھوپھی اور میری بیوی نے رکھنا شروع کر دی، میری بیوی پنشن کی رقم اپنی مرضی سے خرچ کرتی ہے، اور میرے بچوں کو بھی دیتی ہے، اس سارے معاملے میں میری اور میرے بھائیوں کی رضا شامل نہیں ہے،میں اپنی بیوی کو ماہانہ خرچ باقاعدگی سے دیتا ہوں، گھر اور بچوں کے تمام اخراجات میں اٹھاتا ہوں، اب اس سارے معاملے میں پھوپھی اور بیوی کا میرے والد صاحب کی پنشن کی رقم استعمال کرنا کیسا ہے؟ شریعت کے مطابق کیا حکم ہے؟
جواب: واضح رہے کہ ملازمین یا ان کے بعد ان کے لواحقین کو ملنے والی پینشن کی رقم  متعلقہ ادارہ کی طرف سے عطیہ اور تبرع ہوتی ہے، ادارہ  جس کے نام پر جاری کرے وہی اس کا مالک ہوتا ہے۔صورت مسئولہ میں سائل کے مرحوم والد  کی  پینشن سائل کے پھوپھی کے نام جاری ہو چکی  ہے،لہذا یہ  سائل کی پھوپھی کا حق  ہے،اور وہ اسے لے سکتی ہیں اور اپنی مرضی سے جس کو چاہے دے سکتی ہیں،لیکن اگرپھوپھی نے  وعدہ کیا تھاکہ پینشن کی رقم میں تمہیں دوں گی تو سائل کے پھوپھی کو بلاعذر وعدہ خلافی نہیں کرنی چاہیے۔بدائع الصنائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»ولم يوجد شيء من ذلك فلا يورث ولا يجري فيه التداخل؛ لما ذكرنا، والله سبحانه وتعالى أعلم."(کتاب الحدود، فصل فی شرائط جواز اقامة الحدود، ج:7 ص: 57 ط: دار الکتب العلمیة)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔"( کتاب الفرائض، عنوان: عدم جریان میراث در وظیفہ سرکاری تنخواہ، ج:4 ص:343  ط: دارالعلوم)فقط واللہ اعلم
                                                  
عنوان: بچے کا لائف انشورنس کرانا
سوال: بچے کا لائف انشورنس کروانا کیسا ہے؟ 18 سال کی عمر کے بعد اسے 22 یا 23 لاکھ روپے ملتے ہیں۔
جواب: لائف انشورنس ،انشورنس کی  مروجہ دیگر اقسام کی طرح   جوئے اور سود کا مجموعہ ہونے کی وجہ سے ناجائز اور حرام ہیں، لہذا لائف انشورنس کی پالیسی اگر لے لی ہے تو اس کو فی الفور ختم کردیں، اور توبہ واستغفار بھی کریں، اور اس صورت میں آپ کی جمع شدہ  اصل رقم کا استعمال جائز ہے، زائد رقم کا  استعمال جائز نہیں ، بلکہ اسے ثؤاب کی نیت کے بغیر صدقہ کرنا لازم ہے۔حدیث مبارکہ میں ہے:"عن ‌جابر قال: لعن رسول الله صلى الله عليه وسلم أكل الربا، وموكله، ‌وكاتبه، ‌وشاهديه، وقال: هم سواء."(صحیح مسلم، کتاب المساقات،ج3،ص1219،ط؛، دار احیاء التراث ، بیروت)الدر المختار وحاشیہ ابن عابدین میں ہے:"(قوله لأنه يصير قمارا) لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر والاباحۃ،فصل فی البیع،ج6،ص403،ط:سعید)فقط واللہ اعلم
                                                  
عنوان: اے ٹی ایم مشین لگانے پر اجرت لینے اور مشین بیچنے کا حکم
سوال: ایک شخص اے ٹی ایم مشین کی مرمت کا کام کرتا هے اور اس پر اجرت لیتا هے یہ اجرت حلال هے یا نهیں؟  اور اے ٹی ایم مشین بیچنا کیسا هے؟
جواب: اے ٹی ایم مشین درحقیقت عوام کی رقوم  ان تک پہچانے کا ذریعہ ہے جس پر بینک سروس چارجز کے نام پر کچھ رقم وصول کرتا ہے ، اس سروس سے فائدہ اٹھانا شرعاً جائز ہے؛ لہذا اے ٹی ایم  مشین بیچنا ، نصب کرنے یا مرمت کرنے کی اجازت ہے ، البتہ بینک کا طریقۂ تمویل سود سے خالی نہیں ہے اس وجہ سے اس کی  تنصیب ، مرمت کی بنا پر بینک سے اجرت وصول کرنا حلال  نہیں ہوگا۔البحرالرائق میں ہے :"وقد استفيد من كلامهم هنا أن ما قامت المعصية بعينه يكره بيعه، وما لا فلا، ولذا قال الشارح: إنه لايكره بيع الجارية المغنية والكبش النطوح والديك المقاتل والحمامة الطيارة".(5/155)فتاوی شامی میں ہے :"وكذا لايكره بيع الجارية المغنية والكبش النطوح والديك المقاتل والحمامة الطيارة؛ لأنه ليس عينها منكراً، وإنما المنكر في استعمالها المحظور اهـ  قلت: لكن هذه الأشياء تقام المعصية بعينها لكن ليست هي المقصود الأصلي منها، فإن عين الجارية للخدمة مثلاً والغناء عارض فلم تكن عين المنكر، بخلاف السلاح فإن المقصود الأصلي منه هو المحاربة به فكان عينه منكراً إذا بيع لأهل الفتنة، فصار المراد بما تقام المعصية به ما كان عينه منكر بلا عمل صنعة فيه، فخرج نحو الجارية المغنية؛ لأنها ليست عين المنكر، ونحو الحديد والعصير؛ لأنه وإن كان يعمل منه عين المنكر لكنه بصنعة تحدث فلم يكن عينه". (4/268)الأشباه والنظائرمیں ہے:"إذا اجتمع المباشر والمتسبب أضیف الحکم إلی المباشر". (الأشباه والنظائر۵۰۲جدید، شرح الحموي۴۰۴)فقط واللہ اعلم
                                                  
عنوان: مروجہ اسلامی بینکاری کا حکم
سوال: جیسا کہ آپ کےعلم میں  ہوگا کہ آج کل اسلامی بینک کاری  کا بہت زور ہے،   بینک نے  ایک اسکیم نکالی ہے جس میں  اگر کوئی صارف انویسٹ کرے گا  تو بینک اس صارف  کو  ماہانہ نفع دے گا،  کیا ایسا نفع سود کے زمرے میں آئے گا؟
جواب: واضح رہے کہ مروجہ غیر سودی بینکوں  کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات  تقریباً ایک جیسے ہیں، لہذا روایتی بینکوں کی طرح ان میں بھی سرمایہ کاری کرنا ناجائز   ہے، اور سود کے زمرے میں آتاہے۔قرآنِ کریم میں ہے:"الَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ذَٰلِكَ بِأَنَّهُمْ قَالُوا إِنَّمَا الْبَيْعُ مِثْلُ الرِّبَا وَأَحَلَّ اللَّهُ الْبَيْعَ وَحَرَّمَ الرِّبَا." ﴿البقرة: ٢٧٥﴾وفيه ايضاً:"يَا أَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُّضَاعَفَةً ۖ وَاتَّقُوا اللَّهَ لَعَلَّكُمْ تُفْلِحُونَo."(سورہ آل عمران، آیت: 130)وفيه ايضاً:"وَمَنْ يَتَّقِ اللَّهَ يَجْعَلْ لَهُ مَخْرَجًا * وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرًا."(سورہ طلاق: آیت:3،2)فتاوی عالمگیری میں ہے:"(أما تفسيرها شرعًا) فهي عقد على المنافع بعوض، كذا في الهداية." (کتاب الإجارۃ،الباب الأول في تفسیرالإجارۃ،ج:4،ص:409،ط:مکتبه رشیدیه)فتاویٰ شامی میں ہے:"‌الربا هو فضل خال عن عوض بمعيار شرعي مشروط لأحد المتعاقدين في المعاوضة."(كتاب البيوع، ‌‌باب الربا، ج:5، ص:168، ط:سعيد)فقط والله أعلم
                                                  
عنوان: قسطوں کے کاروبار میں مہینہ و تاریخ مقرر کرنا
سوال: قسطوں کے کاروبار میں تاریخ مہینہ مقرر کرنا لازمی شرط ہے یا احتیاطاً ہونا چاہیے؟
جواب: صورتِ مسئولہ میں ادھار یا قسطوں کے معاملے میں معاملہ طے کرتے وقت  قسط کی مدت(تاریخ و مہینہ) متعین کرنا لازمی ہے۔شرح المجلہ میں ہے:"البیع مع تأجیل الثمن و تقسیطه صحیح، یلزم أن یکون المدة معلومةً في البیع بالتأجیل و التقسیط."رقم الماده:245)(کتاب البیوع، ج:2 ص:166 ط: رشیدیة)فقط واللہ اعلم
                                                  
عنوان: کرایہ داری کا معاہدہ
سوال: 1) ہمارے یہاں چالیس  سال پہلے ایک جگہ شہر آباد تھا، حکومت نے اس جگہ کا  شہر ہونا ختم کرکے ایک دوسری جگہ شہر بسانے کا منصوبہ کیا تو  وہاں سے دوکانداروں کی دوکانیں ختم کراکے اس دوسری جگہ زمینیں دوکانداروں کے درمیان تقسیم کردیں، اس طور پر کہ  دوکاندار فقط کرایہ ادا کریں گے اور  تقسیم کے وقت ان سے سر قفلی کے نام پر پیسے لےلیے، لیکن اس دوسری جگہ بعض لوگوں کی زمینیں تهیں تو انہوں نے اپنی زمینوں کی بابت حکومت سے کہا کہ ہماری بهی زمینیں لوگوں کی درمیان تقسیم کردو تو حکومت نے اپنی زمینیں جیسی تقسیم کراکے لوگوں کو دیدی، اب کرایہ دار دوکانداروں نے اپنے خرچ سے دوکانیں آباد کی اور مالکان کو بهی کرایہ ادا کرتے رہے اس وقت سے کہ جب دوکانوں کا کرایہ کام وچلن نہ ہونے کی وجہ سے بہت مہنگاتها اس وقت تک کہ اس وقت دوکانیں چلنے لگی ہیں کبهی بهی دوکانداروں نے کرایہ دینے سے انکار نہیں کیا، لیکن اب مالکان نے ان سے دوکانیں خالی کرانے کا کہا ہے اور کسی دوسرے کو کرایہ پر دینے کا کہہ رہے ہیں تو سوال یہ ہے کہ کیا مالکان ان سے دوکان خالی کراسکتے ہیں اور ان کو حق القرار حاصل ہوگا یا نہیں؟ اگر کراسکتے ہیں تو ان لوگوں کا خرچ کیا مال کیا ہدر ہوجائے گا؟2)اور دوسرا یہ کہ بعض دوکانداروں نے اپنی کرایہ کی دوکانیں دوسروں کو دیدی اور ان سے وہ پیسہ جو مالکان نے لے لیا تها ان دوسروں سے لےلیا اور ان دوسروں نے بهی کرایہ اصل مالک کو ادا کررہے ہیں تو کیا دوکانداروں کا یہ بیع درست ہے یا نہیں ؟
جواب: 1۔ اگر مالکان اور کرایہ داروں کے درمیان کسی  خاص مدت تک کرایہ داری کا معاہدہ ہوا تھا تو اس مدت تک مالکان کے لیے دوکانیں خالی کرانا شرعا درست نہیں، لیکن اگر کسی خاص مدت تک کرایہ داری کا معاہدہ نہیں ہوایا خاص مدت تک کا معاہدہ تھا اور وہ مدت گزر گئی تو مالکان کے لیے دوکانیں خالی کرانے کی اجازت ہے، کرایہ داروں کو  مالک کی اجازت کے بغیر حق القرار حاصل نہیں، ایسی صورت میں کرایہ داروں نے جو دوکانوں پر خرچہ کیا ہے اس کا مطالبہ نہیں کرسکتے ۔ البتہ وہ چونکہ اپنی دکان توڑ کر ملبہ لے جانے کا حق رکھتے ہیں، اور یہ طریقہ دونوں میں سے بظاہر کسی کے مفاد میں نہیں ، اس لیے مناسب یہی ہے کہ دونوں مفاہمت سے کام لیتے ہوئے کسی معاوضہ پر اتفاق کرتے ہوئے وہ وصول کریں۔2۔ کرایہ کی جگہ آگے بیچنا درست نہیں، لیکن جتنی ایڈوانس رقم پہلے کرایہ داروں نے دی ہے اتنی دوسرے کرایہ داروں سے لی جائے  اور اجارہ کا عقد اصل مالکان سے کرکے انہیں کرایہ دیں تو اس کی اجازت ہے۔ فقط واللہ اعلم
                                                  
عنوان: کم پیٹرول کو زیادہ کرکے بیچنا
سوال: میرا پیٹرول کا کاروبار ہے،  میں پیٹرول کا لین دین کرتا ہوں  ،میرا سوال یہ ہے کہ جب ہم پیٹرول لیتے ہیں تو اس کو ڈرم میں ڈال کر ڈرف کرتے ہیں ، ڈرف کا مطلب یعنی ناپ تول کرتے ہیں  کہ اس میں کتنا پیٹرول ہے پتا چل جاتا ہے،  ڈرف کا طریقہ یہ ہے کہ ایک لمبا باریک لوہا ہوتا ہے اس میں نمبر لکھے ہوئے ہیں جس سے پتا چلتا ہے کہ ڈرم کے اندر کتنا پیٹرول ہے، لیکن ڈرف دو طریقے سے ہوتا ہے پہلا طریقہ یہ ہے کہ ڈرف کو ڈرم کے اندر مار کر اوپر نکال کر پیٹرول کا پیمانہ کیا جاتا ہے کہ اس میں کتنا لیٹر پیٹرول ہے دوسرا طریقہ یہ ہے کہ ڈرف کو ڈرم کے اندر مار کر ڈرم کے اندر سے دیکھ کر پیمانہ کیا جاتا ہے کہ اس میں کتنا لیٹر ہے۔اب میرا سوال یہ ہے کہ جب ہم پہلے طریقے سے ڈرف کرتے ہے تو اگر ڈرم کے اندر 210 لیٹر پیٹرول ہے تو جب ڈرف کو ڈرم کے اندر مار کر نکالتے ہیں تو پیٹرول کی نمی کی وجہ سے ایک لیٹر پیٹرول بڑھ جاتا ہے جس کی وجہ سے ڈرم میں موجود 210 لیٹر پیٹرول 211 لیٹر ہوجاتا ہے اس طرح سے ہم جس سے پیٹرول خرید رہے ہیں  اس کو ایک ڈرم میں ایک لیٹر پیٹرول منافع ہورہا ہے اور جس کو پیٹرول بیچ رہے ہیں  اس کو فی ڈرم ایک لیٹر نقصان ہورہا ہے، اور ہمارے یہاں سب لوگ ڈرف اسی طرح کرتے ہیں ڈرف کا  صحیح طریقہ یہی بتاتے ہیں  اور لوگ اس طریقے کے ڈرف کو پسند بھی کرتے ہیں اور دوسرے طریقے کا ڈرف کا پیمانہ بالکل صحیح آتا ہے یعنی ڈرم میں اگر 210 لیٹر پیٹرول ہے تو ڈرف کو ڈرم کے اندر رکھ کر دیکھنے سے 210 لیٹر پیٹرول آیگا، لیکن اس طرح ڈرف کو لوگ ناپسند کرتے ہیں  اب میں کونسا طریقہ ڈرف اپناؤں،  پہلا والا ڈرف کا طریقہ یا دوسرا والا ڈرف کا طریقہ؟
جواب: صورتِ مسئولہ میں دوسرا طریقہ  چوں کہ شریعت کے مطابق ہے ،لہذا دوسراطریقہ  درست ہے اگر چہ لوگ اسے پسند نہ کرتے ہوں، اور پہلے والے طریقہ میں چونکہ حقیقی مقدار معلوم نہیں ہوتی ،نیز اس میں دوسروں کو نقصان بھی  پہنچتا ہے اس لیے یہ طریقہ درست نہیں۔سائل کا یہ کہنا کہ اس میں لوگوں کا نقصان ہے ،مگر پھر بھی اسے ہی پسند  کرتے ہیں، تو اس کی وجہ کیاہے، اس بات کی وضاحت کرکے دوبارہ سوال ارسال کریں۔شرح الأربعين النوويه لابن دقيق العيد میں ہے:"اعلم أن من أضر بأخيه فقد ظلمه والظلم حرام كما تقدم في حديث أبي ذر "يا عبادي إني حرمت الظلم على نفسي وجعلته بينكم محرماً فلا تظالموا"  وقال النبي صلى الله عليه وسلم: "إن دماءكم وأموالكم وأعراضكم عليكم حرام.وأما قوله: "لا ضرر ولا ضرار" فقال بعضهم: هما لفظان بمعنى واحد تكلم بهما جميعاً على وجه التأكيد، وقال ابن حبيب: الضرر عند أهل العربية الاسم والضرار الفعل: فمعنى "لا ضرار" أي لا يدخلأحد على أحد ضرراً لم يدخله على نفسه. ومعنى "لا ضرار" لا يضار أحد بأحد. وقال المحسني: الضرر هو الذي لك فيه منفعة وعلى جارك فيه مضرة وهذا وجه حسن المعنى. وقال بعضهم: الضرر والضرار مثل القتل والقتال فالضرر أن تضر من لا يضرك: والضرار: أن تضر من أضر بك من غير جهة الاعتداء بالمثل والانتصار بالحق."(لاضرر ولاضرار،ص:107،ط:مؤسسة الريان)فقط واللہ اعلم
                                                  
عنوان: نسوار کا کاروبار کرنا اور اس کی آمدنی سے حج کرنا
سوال: کیا نسوار کا کاروبار کرنا جائز ہے؟  اور اس کی آمدنی سے حج کرنا کیسا ہے؟
جواب: نسوار کا  کاروبار  ( یعنی خرید وفروخت)  از رُوئے شرع جائز ہے۔ اور اس سے حاصل ہونے والی آمدنی  حلال ہے۔اور اس سے حج بھی کر سکتے ہیں ۔فتاوی شامی میں ہے:"وفي الأشباه في قاعدة: الأصل الإباحة أو التوقف، ويظهر أثره فيما أشكل حاله كالحيوان المشكل أمره والنبات المجهول...قلت: فيفهم منه حكم النبات الذي شاع في زماننا المسمى بالتتن فتنبه..(قوله ربما أضر بالبدن) الواقع أنه يختلف باختلاف المستعملين ط (قوله الأصل الإباحة أو التوقف) المختار الأول عند الجمهور من الحنفية والشافعية كما صرح به المحقق ابن الهمام في تحرير الأصول (قوله فيفهم منه حكم النبات) وهو الإباحة على المختار أو التوقف. وفيه إشارة إلى عدم تسليم إسكاره وتفتيره وإضراره، وإلا لم يصح إدخاله تحت القاعدة المذكورة ولذا أمر بالتنبه".(کتاب الاشربة، ج:6، ص:460، ط:سعید)درالمختار  میں ہے:"والحاصل أن جواز البيع يدور مع حل الانتفاع".(کتاب البیوع ، باب البیع الفاسد، ج:5، ص:69، ط:دارالفکر)درالمختار میں ہے:"(وصح بيع غير الخمر) مما مر، ومفاده صحة بيع الحشيشة والأفيون".(کتاب الاشربة ج:6، ص:454، ط:دارالفکر)فتاویٰ ہندیہ میں ہے:"وسئل بعض الفقهاء عن أكل الطين البخاري ونحوه قال: لا بأس بذلك ما لم يضرّ، وكراهية أكله لا للحرمة بل لتهييج الداء".(كتاب الكراهية، الباب الحادي عشر في الكراهة في الأكل وما يتصل به، ج:5، ص:341، ط:رشيدية)موسوعة الفقه الإسلامي میں ہے:"القاعدة التاسعة: الأصل في الأشياء الإباحة.فكل ما خلق الله الأصل فيه الحل والإباحة ما لم يرد دليل يحرمه...وكل ما صنع الإنسان من الآلات والأجهزة فالأصل فيه الحل والإباحة ما لم يرد فيه دليل يحرمه...فالأصل الإباحة في كل شيء، والتحريم مستثنى".(القاعدة التاسعة، ج:2، ص:293، ط:بيت الافكار الدولية)کفایت المفتی میں ہے:بیڑی اور سگریٹ پینے کا حکم .(سوال ) کیا بیڑی سگریٹ پینا حرام ہے ؟ المستفتی نمبر ۱۵۲۲ خواجہ عبد المجید شاہ صاحب ۱۲ ربیع الاول۱۳۵۶ھ / ۲۲ جون ۱۹۳۷ء۔( جواب ۱۲۱) بیڑی سگریٹ پینانی حد ذاتہ مباح ہے بد بو منہ میں رہ جائے تو بدبو کی وجہ سے کراہت پیدا ہوتی ہے ۔محمد کفایت اللہ کان اللہ لہ دہلی(کتاب الحظر و الاباحۃ، ج:9، ص:127،ط:دارالاشاعت کراچی پاکستان)و فیہ ایضاً:حقہ اور بیڑی کا حکم(سوال) حقہ اور بیڑی و غیرہ کے متعلق شریعت کا کیا حکم ہے آیا کوئی صریح حدیث بھی اس کے عدم جوازو حرمت پر صادر ہے یا نہیں ؟ المستفتی نمبر ۳۴۴ سیٹھ یعقوب ( کامٹی ) . اربیع الاول ۱۳۵۳ھ / م ۲۳ جون ۱۹۳۲ء(جواب ١٥٧) حقہ اور بیڑی پینا بد بو کی وجہ سے مکروہ ہے اور بدبو کی کمی پیشی کی بنا پر کراہت میں خفت اور شدت ہوتی ہے اس کی حرمت کی کوئی دلیل نہیں ہے۔محمد کفایت اللہ کان اللہ لہ(کتاب الحظر و الاباحۃ، ج:9، ص:145، ط:دارالاشاعت کراچی پاکستان)فقط والله اعلم
                                                  
عنوان: ہنڈی / حوالہ کے ذریعہ رقم بھیجنے کا حکم
سوال: میرا سوال یہ تھا یہ جو باہر ملکوں سے پردیسی لوگ پاکستان اپنی رقم بھیجتے ہیں ہنڈی کے ریٹ کے حساب سے اس طرح رقم بھیجنا صحیح ہے؟ یا کچھ قباحت ہے اس میں ؟کیونکہ مجھے کسی نے بتایا ہے اس طرح پیسے بھیجنا صحیح نہیں ہے اس کی وجہ یہ ہے کہ اس سے ہمارے ملک کو فائدہ نہیں ہوتا؟ اس میں کچھ گناہ کی بات ہے؟
جواب: حوالہ / ہنڈی کا کاروبار  ملکی و بین الاقوامی قوانین کے مطابق سے ممنوع ہے؛  پکڑے جانے کی صورت میں  جان و مال کے  نقصان کا خطرہ ہوتا ہے، مباح امور میں اسلام چوں کہ ملکی قوانین   کی پاسداری کا حکم دیتا ہے،  لہذا رقم کی ترسیل کے لیے  قانونی  راستہ  اختیار کرنا چاہیے،  تاہم اگر کوئی حوالہ کے ذریعہ سے رقم بھیجتا ہے  تو   اس کے  لیے   ضروری ہوگا کہ  جتنی رقم دی جائے اتنی ہی رقم آگے پہنچائی جائے، اصل رقم  میں کمی کرکے حوالہ کی فیس کاٹنا جائز نہیں ہوگا، کیوں کہ مروجہ حوالہ / ہنڈی  کی شرعی حیثیت  قرض کی ہے، اور قرض کی جتنی رقم واجب الادا  ہوتی ہے، اتنی ہی لوٹانا شرعًا ضروری ہوتا ہے، البتہ بطورِ فیس/ اجرت الگ سے طے شدہ اضافی رقم کی صورت میں وصول  کی جاسکتی ہے۔تنقیح الفتاوی الحامدیة   میں ہے:"الدیون تقضیٰ بأمثالها".(کتاب البیوع، باب القرض،١ / ٥٠٠، ط: قديمي)فتاویٰ شامی میں ہے:"و في الأشباه: کل قرض جر نفعاً حرام".( کتاب البیوع، فصل فی القرض،  ٥ / ١٦٦، ط: سعید ) رد المحتار على الدر المختار میں ہے:"وفي شرح الْجواهر: تجب إطاعته فيما أباحه الشرْع، وهوما يعود نفْعه على الْعامّة، وقدنصّوا في الْجهاد على امْتثال أمْره في غيْر معْصيةٍ."( كتاب الأشربة، ٦ / ٤٦٠، ط: دار الفكر)احكام القرآن لظفر احمد عثماني میں ہے:"و هذا الحكم أي وجوب طاعة الأمير يختص بما إذا لم يخالف أمره الشرع، يدل عليه سياق الآية فإن الله تعالي أمر الناس بطاعة أولي الأمر بعد ما أمرهم بالعدل، في الحكم تنبيها علي أن طاعتهم واجبة ماداموا علي العمل."(طاعة الأمير فيما لايخالف الشرع، النساء: ٥٩، ٢ / ٢٩١ - ٢٩٢، ط: إدارة القرآن)الفقہ الاسلامی و ادلتہ میں ہے:"ويتم التعبير عن هذا القرض بتسليم المقرض وصلاً (وثيقة)، يثبت حقه في بدل القرض، ويكون المقترض وهو الصراف أو البنك ضامناً لبدل القرض، ولكنه يأخذ أجراً أو عمولةً على تسليم المبلغ في بلد آخر مقابل مصاريف الشيك أوأجرة البريد أو البرقية أو التلكس فقط؛ لتكليف وكيل الصراف بالوفاء أو السداد. وهذان العقدان: الصرف والتحويل القائم على القرض هما الطريقان لتصحيح هذا التعامل، فيما يبدو لي، واللہ اعلموأما الحوالة البريدية في داخل الدولة بدون صرافة فجائزة بلا خلاف:أـ فإن سلم المبلغ للموظف أمانة جاز بلا كراهة، ولا يضمنه إلا بالتعدي أو التقصير في الحفظ، لكن إذا خلطت المبالغ والحوالات ببعضها وهو مايتم بالفعل كانت مضمونة على المؤسسة.ب ـ وإن أعطي المبلغ قرضا دون شرط دفعه إلى فلان، ثم طلب من الموظف ذلك بعد القرض؛ جاز.جـ ـ وإن أعطي المبلغ قرضا بشرط دفعه إلى فلان في بلد كذا، فإن لم يقصد المقرض ضمان المقترض خطر الطريق، جازت الحوالة بالاتفاق، وإن قصد بذلك ضمان خطر الطريق لم يصح العقد عند الجمهور كالسفتجة كما بينت في بحث القرض، وجازت المعاملة عند الحنابلة. "( ما يترتب على اشتراط قبض البدلين في مجلس عقد الصرف قبل الافتراق، ٥ / ٣٦٧٣، ط: دار الفكر - سوريَّة - دمشق)فقط واللہ اعلم
                                                  
عنوان: ٹاسک پر کلک کرکے پیسے کمانے کا حکم
سوال: ایک موبائل ایپ ہے ،جس کے ذریعے ہم اس میں کچھ بھی پیسے رکھوا کر اپنا کام شروع کر سکتے ہیں اور جس کے عوض ہمیں اپنی رکھوائی گئی رقم پر کچھ مخصوص شرح سے پیسے بڑھتے ہیں اور بعد میں ان اضافہ شدہ پیسوں پر بھی وہ شرح لگائی جاتی ہے ، اس سارے کام کے دوران ہمیں صرف ان کی طرف سے دیا گیا ٹاسک جو صرف کلک کر کے کچھ پوائنٹس حاصل کرنے ہوتے ہیں اور انہیں اس کا ثبوت دینا ہوتا ہے جس کے بعد ہمیں ہماری رقم موصول ہو جاتی ہے ، تو کیا یہ حلال کام ہے یا حرام ؟
جواب: صورت مسئولہ میں   مذکورہ ایپ میں جو ٹاسک ملتا ہے اور اس پر کلک کرنے پر بطور معاوضہ پیسہ دیا جاتا ہے یہ بظاہر اجارہ کا معاملہ ہے ؛لیکن اس  میں خرابی یہ ہے کہ اجارہ میں اجیر سے کوئی معاوضہ نہیں لیا جاتا، بلکہ اجیر کو اس کے عمل پر محنتانہ دیا جاتا ہے جب کہ مذکورہ  ایپ   میں اجیر کو پہلے رقم پیش کرنی ہوتی ہے اور اس پر اس کو ٹاسک ملتا ہے جتنی رقم زیادہ ہوگی اسی حساب سے روزانہ کی کمائی بھی بڑھے گی،مزید یہ کہ ٹاسک پر کلک کرنا  فی نفسہ کوئی  مفید عمل نہیں جس پر اجارہ کو درست کہا جا سکے۔لہذا اس ایپ میں کام کرنا جائز نہیں ۔فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل".(باب المہر،ج:3،ص:156،سعید)فقط واللہ اعلم
                                                  
عنوان: اسٹاک ایکسچینج انٹرڈے ٹریڈنگ کا حکم
سوال: پاکستان اسٹاک ایکسچینج میں انٹرا ڈے ٹریڈنگ یعنی اسی دن خریدنا اور اسی دن یا  اگلے دن اس کمپنی کے شیئر کو بیچ دینا کیسا ہے؟  کیوں کہ بعض اوقات کسی شیئر کی پرائس اس دن اتنی گر جاتی ہے کہ جس میں اگر اسے نہ بیچا جائے تو دو سے تین دن بعد اس میں مزید نقصان ہونے کا خدشہ ہے یا اچھا منافع ضائع ہو سکتا ہے، لیکن اگر یہ جائز نہیں ہے ایک دن میں بیچنا خریدنا اور اسی دن بیچنا تو یہ کیوں جائز نہیں ہے؟ کیوں کہ اس کمپنی کے جو شیئر خریدے جائیں گے تو اس کا نفع اور نقصان تو اسی دن مل جائے گا جس دن بیچیں گے۔ راہ نمائی فرما دیں۔
جواب: شیئرز /حصص  کے جائز ہونے کی شرائط پائے جانے کے بعد اس کو خرید کر آگے فروخت کرنا اس وقت تک جائز نہیں ہے،  جب تک اس پر قبضہ نہ کرلیا جائے   اور شیئرز میں قبضہ کا حکم ثابت ہونے کے لیے  صرف زبانی وعدہ کافی نہیں ہے، نام رجسٹرڈ یا الاٹ ہونا ضروری ہے،  اس سے پہلے   غیر رجسٹرڈ  شیئرز  کی خرید وفروخت باقاعدہ طور پر  ڈیلیوری    ملنے سے پہلے ناجائز ہے،  البتہ یہ  جائز ہے  کہ شیئرز پہلے بائع  کے نام رجسٹرڈ ہوں   اور بائع اس کی قیمت بھی ادا کردے اور اس کے  پاس ڈیلیوری آجائے، اس کے بعد اس کی خرید و فروخت  کرے، یا  شیئرز  وصول  کرلیے  ہیں، لیکن   ابھی تک قیمت ادا نہیں کی  تو اس صورت میں بھی مذکورہ شیئرز کو فروخت کرکے نفع لینا جائز ہے، کیوں کہ مبیع پر قبضہ ثابت ہے۔اور موجودہ زمانہ میں فزیکلی قبضہ کی صورت یہ ہے کہ  جس کمپنی کے حصص بیچے  گئے ہیں،  اس کمپنی کے ریکارڈ میں   سی ڈی سی (C.D.C)  کے ذریعے ان حصص کی  منتقلی  سائل  (خریدار) کے نام ہوجائے، (جس میں معلومات کے مطابق تقریباً دو دن کا وقت لگتا ہے)؛   لہذا سی ڈی سی اکاؤنٹ میں خریدار کے نام   پر شئیرز   منتقل ہونے سے پہلے  شیئرز  کو آگے فروخت کرنا جائز نہیں ہوگا۔ البتہ اگر ایک شیئر مثلًا  پی پی ایل  1000پیر کو لیا اور بدھ کو اس پر قبضہ ہوگیا اور  جمعرات کو  مزید 1000 لیا تو اب جمعرات ہی کو بیچنا ہو تو پہلے سے رکھا ہوا 1000 بیچنا جائز ہے۔شیئرز کے حوالے سے مزید تفصیل کے لیے درج ذیل لنک پر فتوی ملاحظہ کیجیے:شئیرز کے کاروبار کے جواز کی شرائط اور قبضہ کا تحققحدیث میں :"عن عمرو بن شعیب عن أبيه عن جده قال: نهى رسول الله صلى الله عليه وسلم عن بيع العربان. رواه مالك وأبوداؤد وابن ماجه".وفي الهامش:"(قوله:"بيع العربان" وهو أن يشتري السلعة ويعطي البائع درهماً أو أقلّ أو أكثر على أنه إن تمّ البيع حسب من الثمن وإلا لكان للبائع ولم يرجعه المشتري، وهو بيع باطل؛ لمافيه من الشرط والغرر".(مشکاۃ المصابیح، کتاب البیوع)فقط واللہ اعلم
                                                  
عنوان: دکان کے گلے سے پیسے نکالنا
سوال: جناب میرے ابو اور  چچا   کا کاروبار ایک ہے، اور ہم ایک ہی گھر میں  رہتے ہیں، ساتھ کھاتے پیتے ہیں، مطلب ہم آپس میں  ہر چیز میں  شریک ہیں، الگ نہیں  ہیں،  اور میں بھی  اپنے ابو اور  چچا کی دکان پر ہی کام کرتا ہوں ، ان کی غیر موجودگی میں  کاونٹر پر میں  بیٹھتا ہوں، سارا حساب کتاب میں  کرتا ہوں، اور دوکاندارو ں سے ابرائی یعنی پیسے آتے ہیں، وہ بھی میرے پاس آتے ہیں،  جب شام  کے وقت  میری چھٹی ہوتی ہے، تو ابو یا چاچو مجھے میری 500 سے 100 جتنے پیسوں کی  مجھے ضرورت ہوتے ہیں ، وہ  مجھے دے دیتے ہے،یہ  تو میری ہر روز کی دیہاڑی مجھے ملتی ہے، اب اس کے علاوہ کبھی کبھار مجھے پیسوں  کی ضرورت ہوتی ہے، تو میں  گلے سے لےلیتا ہوں،  اب اگر میں  ان پیسوں  کا ابو اور چاچو کو نہ بتاؤں  اور بغیر بتاۓ لےلوں ، تو کیا اس پر میں  گناہ گار ہوں گا؟ اور اس کے بارے میں  مجھ سے آخرت میں سوال جواب ہوگا؟ راہ نمائی فرمائیں۔
جواب: صورت مسئولہ میں اگر سائل والد اور چاچا سے اجازت لے کر گلے رقم لے گا تو  سائل کا لینا درست ہوگا، اور وہ گناگار نہ ہوگا، لیکن اگر سائل اپنے والد اور چاچا کی اجازت یا علم میں لاۓ بغیر اپنی مرضی سے گلے رقم لے گا تو گناہ گار ہوگااور یہ صریح چوری ہوگی، جس کا ضمان سائل پر لازم ہوگا، سائل کی اگر ضروریات زیادہ ہیں، تو روزانہ کے اعتبار سے مناسب  اجرت مقرر کروالے یا ماہانہ بنیاد پر تنخوہ کا معاملہ کرلے۔مرقاۃ المفاتیح شرح مشکاۃ میں ہے:"وعن أبي حرة الرقاشي، عن عمه - رضي الله عنه - قال: قال رسول الله - صلى الله عليه وسلم - " «‌ألا ‌لا ‌تظلموا، ألا لا يحل مال امرئ إلا بطيب نفس منه» . رواه البيهقي في " شعب الإيمان "، والدارقطني(إلا بطيب نفس ) أي: بأمر أو رضا منه."(باب الغصب والعارية،1974/5، ط: دار الفكر)فتاوی شامی میں ہے:"‌لا ‌يجوز ‌لأحد من المسلمين أخذ مال أحد بغير سبب شرعي."(كتاب الحدود،61/4،ط:سعيد)فقط واللہ اعلم
                                                  
عنوان: جانوروں کے مادہ منویہ(اسپرم)کے خرید و فروخت کا حکم
سوال: مسئلہ یہ معلوم کرنا ہے کہ ہمارا ایک کیٹل فارم ہے،ہمارے یہاں ترتیب یہ ہوتی ہے،کہ ہم دوسرے ملک سے بیل کا مادہ منویہ(اسپرم)خریدتے ہیں جوکہ پیکنگ(انجیکشن وغیرہ )میں آتا ہے، اور اسے گائے کے رحم میں ڈاکٹر کے ذریعے ڈالواتے ہیں، تو کیا بیل کے مادہ منویہ(اسپرم) کی خریدوفروخت جائز ہے،اور اس طرح گائے کو حاملہ کرانا جائز ہے؟
جواب: واضح رہے کہ شرعاً کسی چیز کی خرید و فروخت کے جواز کے لیے اس کا مالِ متقوم اورشرعاًقابل انتفاع ہونا ضروری ہے،لہذا مادہ منویہ نجس ہے اور شرعاً مال نہیں ہے،اورجو چیز مال نہیں تو  اس کے خرید و فروخت بھی درست نہیں ،لہذاصورتِ مسئولہ میں بیل کے مادہ منویہ(اسپرم) کی خریدوفروخت جائز نہیں ہے،البتہ انجیکشن کے ذریعے گائے کو حاملہ کرنے کی صورت میں پیدا ہونے والا بچہ حلال  ہے۔صحیح البخاری میں ہے:"عن ابن عمر رضي الله عنهما، قال: «نهى النبي صلى الله عليه وسلم عن عسب الفحل»."(‌‌کتاب في الإجارة، ‌‌باب عسب الفحل، ج:3، ص:94، ط: دار طوق النجاة)مرقاۃ المفاتیح میں ہے:"(سأل النبي صلى الله عليه وسلم ‌عن ‌عسب ‌الفحل) أي (إجارة مائه وضرابه (فنهاه) أي نهي تحريم عند الجمهور."(كتاب البيوع، باب المنهي عنها من البيوع، ج:5، ص:937، ط: دار الفكر)بدائع الصنائع میں ہے: "ولاينعقد بيع الملاقيح، والمضامين الذي، ورد النهي عنه؛ لأن المضمون ما في صلب الذكر، والملقوح ما في رحم الأنثى، وذلك ليس بمال، وعلى هذا أيضاً يخرج بيع عسب الفحل؛ لأن العسب هو الضراب، وأنه ليس بمال، وقد يخرج على هذا بيع الحمل أنه لاينعقد؛ لأن الحمل ليس بمال."(كتاب البيوع، فصل في الشرط الذي يرجع إلى المعقود عليه، ج:5، ص:145، ط: دار الكتب العلمية)فتاوی ہندیہ میں ہے:"ولا ينعقد بيع الملاقيح والمضامين. ‌والملقوح ‌ما ‌في ‌رحم ‌الأنثى، وعلى هذا يخرج بيع عسب الفحل والحمل هكذا في البدائع."(كتاب البيوع، الباب التاسع فيما يجوز بيعه وما لا يجوز، الفصل الخامس في بيع المحرم الصيد وفي بيع المحرمات، ج:3، ص:116، ط: رشیدية)فقط واللہ اعلم
                                                  
عنوان: گورنمنٹ اسکیموں کے تحت گاڑی یا لون لینا کیسا ہے؟
سوال: گورنمنٹ اسکیموں کے تحت گاڑی یا لون لینا کیسا ہے؟
جواب: صورت مسئولہ میں گورنمنٹ یاکسی بھی ادارے کے  ایسے کسی بھی اسکیم کے تحت گاڑی یاقرضہ لینا جس میں یہ شرط ہو کہ واپسی مارک اَپ کے ساتھ ہوگی،ایسا معاملہ یا قرضہ ، سودی معاملہ ہے، اور سود کا لینا، دینا ناجائز اورحرام ہے۔ لہذا مذکورہ اسکیم کے تحت گاڑی یاقرضہ لینانا جائز اورحرام ہوگا۔فتاوی شامی میں ہے:"«وفي الأشباه: ‌كلّ ‌قرض جرّ نفعًا»(قوله: ‌كلّ ‌قرض جرّ نفعًا حرام) أي إذا كان مشروطًا كما علم مما نقله عن البحر و عن الخلاصة، و في الذخيرة: و إن لم يكن النفع مشروطًا في القرض، فعلى قول الكرخي: لابأس به و يأتي تمامه."(کتاب البیوع باب المرابحہ ج نمبر ۵ ص نمبر ۱۶۶،ایچ ایم سعید)فقط واللہ اعلم
                                                  
عنوان: غریبوں کی مدد ی نیت سے سودی اکاؤنٹ کھلوانا
سوال: آج کل مملکت پاکستان میں سود کا عروج ہے، بینک میں بلا سودی اکاؤنٹ میں رکھے ہوے پیسے سے بھی بینک کما رہی ہوتی ہے۔ کیا سیونگ اکاؤنٹ کی آمدنی سے بغیر ثواب کی نیت کے کسی کی مدد کی جا سکتی ہے۔ مثلاً آج کل بجلی کے بل اور اسکول کی فیس ادا کرنا عام آدمی کے لیے ناممکن ہو گیا ہے؟
جواب: بینک کے سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے، اس لیے بینک  میں سیونگ اکاؤنٹ کھلوانا ہی ناجائز ہے اور اگر لاعلمی میں بنالیا ہو  تو  ایسے اکاؤنٹ کو فی الفور بند کروانا ضروری ہے۔اور جس طرح سودی رقم کا استعمال کرنا حرام ہے اسی طرح سودی رقم کو وصول کرنا بھی حرام ہے، نیز بینک کی طرف سے اکاؤنٹ میں یہ رقم آجانے کے باوجود آدمی اس سودی رقم کا مالک نہیں بنتا ہے ، چناں چہ کسی بھی صورت اس سودی رقم کا اکاؤنٹ سے نکلوانا اور وصول کرنا ہی جائز نہیں ہے۔البتہ اگر کسی شخص کو مسئلہ معلوم نہ تھا اور اس نے یہ رقم وصول کر لی ہو تو اس کے لیے یہ حکم ہے کہ پہلے تو وہ یہ کوشش کرے کے جہاں سے یہ سودی رقم لی ہے اسی کو واپس کردے، لیکن اگر باوجود کوشش کے اسی شخص یا ادارے کو واپس کرنا ممکن نہ ہو تو پھر کسی ضرورت مند مستحقِ زکاۃ غریب شخص کو یہ رقم ثواب کی نیت کے بغیر دے دے۔نیز یہ ملحوظ رہے کہ اس نیت سے سود  اور حرام رقم کمانا  کہ اس کو خود استعمال نہیں کریں گے، بلکہ غریبوں  کا تعاون اور مدد کریں  گے، شرعاً جائز نہیں ہے،  ایسے لوگ  حرام  کا ارتکاب کرکے خود تو گناہ گارہوتے ہیں اورغریبوں کادنیوی  فائدہ کرتے ہیں، یہ بڑی نادانی ہے کہ انسان اپنا دینی نقصان کرکے دوسروں کابھلاکرے اور دوسروں کے دنیوی فائدے کے لیے اپنی آخرت بربادکرے۔شرح النووی علی المسلم میں ہے :"(‌لعن ‌رسول الله صلى الله عليه وسلم آكل الربا وموكله وكاتبه وشاهديه وقال هم سواء) هذا تصريح بتحريم كتابة المبايعة بين المترابيين والشهادة عليهما وفيه تحريم الإعانة على الباطل والله أعلم".(کتاب البیوع ، باب الربا ج: 11 ص: 26 ط: دار إحياء التراث العربي)فتاوی شامی میں ہے :"والحاصل ‌أنه ‌إن ‌علم ‌أرباب ‌الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه".(کتاب البیوع ، ‌‌باب البيع الفاسد ج: 5 ص: 99 ط :سعید)فقط واللہ اعلم
                                                  
عنوان: روٹ پر گاڑی چلانے کے لیے ٹوکن کی خریدوفروخت کا حکم
سوال: شہر کراچی کے مختلف علاقوں میں سی این جی رکشوں کے کافی اڈے قائم ہو چکے ہیں ، جن کے لیے باقاعدہ ایک روٹ مقرر کیا جاتا ہے ،اور اس روٹ پہ گاڑی چلانے کے لیے اڈہ مالکان سے ٹوکن نمبر خریدنا پڑتا ہے ۔مفتیان کرام سے ان اڈوں میں پیش آمدہ شرعی مسائل کے بارے میں درجہ ذیل امور کے متعلق شرعی رہنمائی دریافت کرنی ہے ۔1 : اس ٹوکن نمبر کو کسی طریقہ سے فروخت کرنا یا کرایہ پر دینے کے بارے میں کیا حکم ہے ؟2 : مذکورہ دونوں صورتوں میں حاصل شدہ کمائی کا شرعاً کیا حکم ہے ؟3 : ٹوکن نمبر سمیت گاڑی کو ذاتی قیمت سے زیادہ رقم کے عوض فروخت کرنے کے بارے میں کیا حکم ہے ؟4 : پانچ لاکھ قیمت کی گاڑی کو سات لاکھ کے عوض اس شرط یا امید پر خریدنا کہ ٹوکن نمبر بغیر کسی عوض کے مالک حوالہ کرے گا ؟مذکورہ معاملات باقاعدہ مروج ہیں، عدم جواز کی صورت میں کوئی متبادل صورت ممکن ہے یا نہیں ؟
جواب: 1/2-واضح رہے کہ ٹوکن نمبر کی حیثیت ایک اجازت نامہ اور حق مجرد  کی ہے،اور شرعا حقوق مجردہ کی بیع ناجائز ہے۔3-ٹوکن والی گاڑی  کو زیادہ قیمت کے عوض فروخت کرنا شرعا درست ہے۔4-اس شرط پر پانچ لاکھ والی گاڑی کو سات لاکھ کی خریدنا کہ وہ ٹوکن والی ہوگی یا گاڑی اور ٹوکن دونوں کو سات لاکھ میں خریدنا بھی جائز ہے ۔در مختار میں ہے :"و في الأشباه: لايجوز الإعتياض عن الحقوق المجردة كحق الشفعة وعلى هذا لايجوز الإعتياض عن الوظائف بالأوقاف."(مطلب فی بیع الجامکیۃ، ج:4،ص:518، ط:سعید)المبسوط للسرخسی میں ہے:"لأن ‌الأوصاف بالتناول ‌تصير ‌مقصودة ويقابلها حصة من الثمن سواء تناولها البائع أو المشتري."(باب قبض المأذون في البيوع، ج:25، ص:181، ط:دار المعرفة)الاصل لمحمد بن الحسن میں ہے:"وإذا اشترى الرجل فصا على أنه ياقوت فإذا هو غير ذلك فإن البيع فاسد وعلى المشتري قيمته إذا استهلكه وكذلك لو اشترى ثوبا على أنه هروي فإذا هو من صنف آخر لأن البيع لم يقع على هذا قط."(باب البيوع الفاسدة، ص:96، ط:مطبعة جامعة القاهرة)البحر الرائق میں ہے:"فالحاصل أن كل جهالة تفضي إلى المنازعة مبطلة فليس يلزم أن ما لايفضي إليها يصح معها بل لا بد مع عدم الإفضاء إليها في الصحة من كون المبيع على حدود الشرع ألا ترى أن المتبايعين قد يتراضيا على شرط لا يقتضيه العقد وعلى البيع بأجل مجهول كقدوم الحاج ونحوه ولايعتبر ذلك مصحّحًا، كذا في فتح القدير."(کتاب البیع، ج:5، ص:328، ط:دار الكتاب الإسلامي)فقط واللہ اعلم
                                                  
عنوان: یہودی کمپنیوں کے مال فروخت کرنے کاحکم
سوال: میرا کولڈ رنک کا روبارہےاور آج کل اسرائیل کی فلسطین سے لڑائی بھی چل رہی ہے تو کیا ان کی مصنوعات  میرے لیے بیچنا جائزہے؟
جواب: وہ  ممالک یا افراد جو مختلف مواقع پر مسلمانوں پر مظالم ڈھاتے رہتے ہیں، ان کی مصنوعات استعمال کر کے ان کو فائدہ پہنچانا  ایمانی غیرت کے خلاف ہے؛  اس لیے ایک مسلمان کو چاہیے کہ مسلمانوں پر مظالم ڈھانے والے ممالک اور ریاستوں کو فائدہ پہنچانے  سے مکمل طور پر گریز کرے، اس نوعیت کا بائیکاٹ کرنا اسلامی غیرت، اہلِ اسلام سے یک جہتی اور دینی حمیت کا مظہر ہوگا۔لہٰذا بصورتِ مسئولہ  سائل کا کولڈرنک   کا کاروبار  کرنا فی نفسہ جائز  ہے،لیکن  اس  کولڈرنک  کی  آمدنی کا اسرائیل کو فائدہ پہنچ رہاہےاور وہ اس رقم کو مسلمانوں کے خلاف استعمال کرتے ہیں  تو اس کاروبار سے سائل کو   اجتناب کرنا ضروری ہے۔  اس سے پہلے جو کام کرکے نفع کمایا  وہ جائز ہےالبتہ آئندہ اجتناب کیا جائے۔مسلم شریف کی روایت ہے:حدثني محمد بن عبد الله بن نمير، حدثنا حميد بن عبد الرحمن ، عن الأعمش ، عن خيثمة ، عن النعمان بن بشير قال: قال رسول الله صلى الله عليه وسلم " المسلمون كرجل واحد إن ‌اشتكى ‌عينه اشتكى كله، وإن اشتكى رأسه اشتكى كله ."(ج:8، ص: 20 ،رقم الحدیث:2586، ط: دارطوق النجاة)البنایہ فی شرح الہدایہ میں ہے:"‌ويكره‌‌ ‌بيع ‌السلاح في أيام الفتنة، معناه: ممن يعرف أنه من أهل الفتنة؛ لأنه تسبيب إلى المعصية، وقد بيناه في " السير "، وإن كان لا يعرف أنه من أهل الفتنة لا بأس بذلك؛ لأنه يحتمل أن لا يستعمله في الفتنة فلا يكره بالشك."(ج:12، ص: 220،ط: دارالکتب العلمية)فقط واللہ  أعلم
                                                  
عنوان: حالت کفر میں کمایا گیا سود ایمان لانے کے بعد استعمال کرنے کا حکم
سوال: میرا ایک دوست جو مشرک تھا،  اس(کفر کے) زمانے میں وہ   سودی کاروبار میں مبتلا تھا،  اسلام لانے کے بعد کیا اس کے لیے اس سودی رقم سے خرچ کرنا جائز ہے؟ جب کہ اس کے پاس اور کوئی رقم یا مال نہ ہو؟ نیز اگر کچھ رقم ہو تب کیسا ہے؟
جواب: واضح رہے کہ جب تک کوئی شخص اسلام قبول نہ کرے اس وقت تک وہ اسلام کے فروعی اَحکام کا مکلف نہیں ہے،  اب اگر غیر مسلم سودی معاملہ کرکے سودی کمائی حاصل کرتا ہے،اور وہ ان کے  ہاں جائز ہو تو اس کا استعمال ان کے لیے درست ہوگا، اسی طرح اسلام لانے کے بعد ان کے پاس حالت شرک کی جو کمائی ہوگی وہ ان کے لیے حلال ہوگی، اور اس کا ستعمال اس کے لیے درست ہوگا۔لہذا صورتِ مسئولہ میں سائل کے دوست کے لیے  اسلام قبول کرنے کے بعد حالت شرک میں کمائی گئی  سودی رقم   استعمال کرنا درست ہے۔الإبهاج في شرح المنهاج میں ہے:"قال الثانية ‌الكافر ‌مكلف بالفروع خلافا للحنفية وفرق قوم بين الأمر والنهي.أطبق المسلمون على أن الكفار بأصول الشرائع مخاطبون وباعتبارها مطالبون ولا اعتداد بخلاف مبتدع يشبب بأن العلم بالعقائد يقع اضطرارا فلا يكلف به وأجمعت الأمة كما نقله القاضي أبو بكر على تكليفهم بتصديق الرسل وبترك تكذيبهم وقتلهم وقتالهم ولم يقل أحد إن التكليف بذلك متوقف على معرفة الله تعالى." (‌‌‌‌الباب الثاني فيما لا بد للحكم منه، المحكوم به، ج:1، ص:177،  ط:دار الكتب  العلمية)نهاية السول شرح منهاج الوصول  میں ہے:"قال: "المسألة الثانية: ‌الكافر مكلف بالفروع خلافا للمعتزلة، وفرق قوم بين الأمر والنهي، لنا أن الآيات الآمرة بالعادة تتناولهم، والكفر غير مانع لإمكان إزالته، وأيضا الآيات الموعدة على ترك ‌الفروع كثيرة مثل: {وَوَيْلٌ لِلْمُشْرِكِينَ، الَّذِينَ لا يُؤْتُونَ الزَّكَاةَ} [فصلت: 6، 7] وأيضا وإنهم كلفوا بالنواهي لوجوب حد الزنا عليهم، فيكونون مكلفين بالأمر قياسا قبل الانتهاء أبدا، ممكن دون الامتثال، وأجيب بأن مجرد الفعل والترك لا يكفي فاستويا وفيه نظر، قيل: لا يصح مع الكفر ولا قضاء بعده قلنا: الفائدة تضعيف العذاب" أقول: لا خلاف أن الكفار مكلفون بالإيمان، وهل هم مكلفون بالفروع كالصلاة والزكاة؟ فيه ثلاثة مذاهب.. والثاني: لا، وهو مذهب جمهور الحنفية والإسفرائيني من الشافعية."(‌‌الباب الثاني: فيما لا بد للحكم منه وهو الحاكم والمحكوم عليه وبه‌‌، الفصل الثالث: في المحكوم به، ‌‌المسألة الثانية، ص:73، ط:دار الكتب العلمية)الإحکام  في أصول الأحکام  للآمدي    میں ہے:"فلا تكليف قبل الإيمان، وهو المطلوب."( الأصل الثالث في المحكوم فيه وهو الأفعال المكلف بها، ج:1، ص:145، ط: المکتب الاسلامی بیروت )فتاوی دارالعلوم دیوبند میں ہے:"سوال (37) ہنودکے سودی روپیہ سے مسجد وعیدگاہ تیارکراناجائز ہے یانہیں ؟ اوراس میں نمازدرست ہے یانہیں ؟الجواب: کفارکے حق میں سودحرام نہیں ہے کیونکہ وہ مکلف فروعات کے نہیں ہیں ، لہذاان سے چندہ لے کرمسجدوعیدگاہ بنانادرست ہے اورنمازاس میں درست ہے۔"( فتاوی دارالعلوم دیوبند، سود، قماراوربیمہ کابیان،ج:14، ص:481،   ط:دارالاشاعت )فقط واللہ اعلم
                                                  
عنوان: ڈیبٹ کارڈ اور اے ٹی ایم کارڈ سے خریداری کی صورت میں ڈسکاؤنٹ کا حکم
سوال: اسلامی اور غیر اسلامی بینک اپنے ڈیبیٹ کارڈز (ATM / Debit Card) پر مختلف خریداری (آن لائن اور فزیکل خریداری دونوں) پہ ڈسکاؤنٹ آفر کرتے ہیں (جیسے 20 فیصد، 40 فیصد، وغیرہ وغیرہ)۔کیا یہ ڈسکاؤنٹ حاصل کرنا صحیح ہے یا نہیں؟ اسلامی اور غیر اسلامی بینک دونوں کے لحاظ سے جواب گزارش ہے۔
جواب: واضح رہے کہ ڈیبٹ کارڈز  (ATM / Debit Card)بنوانا اور اس کا استعمال کرنا بذات خودجائز ہے، اس کارڈ کے ذریعہ آدمی اتنے ہی پیسوں کی خریداری کرسکتا ہے جتنی رقم اس کے اکاؤنٹ میں موجود ہے، اس کے حاصل کرنے کے لیے سودی معاہدہ نہیں کرنا پڑتا، اورسود لینے دینے کی نوبت نہیں آتی، البتہ ڈیبٹ کارڈکے ذریعہ ادائیگی کی صورت میں اگر کچھ پیسوں کی رعایت (Discount) ملتی ہے  تو اس کے حکم میں درج ذیل تفصیل ہے:معلوم کرنا چاہیے کہ وہ رعایت بینک کی طرف سے مل رہی  ہے یا جہاں سے خریداری کی ہے ان کی طرف  سے؟1)اگر یہ رعایت بینک کی طرف سے ملتی ہوتو اس صورت میں رعایت حاصل کرنا شرعاً  جائز نہیں  ہوگا، کیوں کہ یہ رعایت بینک کی طرف سے کارڈ ہولڈر کو اپنے بینک اکاؤنٹ کی وجہ سے مل رہی ہے جو شرعاً قرض کے حکم میں ہے اور جو فائدہ قرض کی وجہ سے حاصل ہوتا ہے وہ سود کے زمرے میں آتا ہے۔2)البتہ اگر یہ رعایت  اس ادارے کی جانب سے ہو جہاں سے خریداری کی جارہی ہے تو یہ ان کی طرف سے تبرع واحسان ہونے کی وجہ سے جائز ہوگا۔3)اوراگر یہ بات پتہ نہ چل سکتی ہو کہ یہ رعایت کارڈ ہولڈر کو بینک یا متعلقہ ادارے کی طرف سے مل رہی ہے تو احتیاط اسی میں ہے کہ ڈیبٹ کارڈ سے مذکورہ سہولت حاصل نہ کی جائے۔ملحوظ رہے کہ   سودی اور مروجہ اسلامی بینک  اس حکم میں برابر ہے؛کیوں کہ  مروجہ اسلامی بینکوں کے معاملات مکمل طور  پر شرعی اصولوں کے مطابق نہیں ہیں، اس لیے مروجہ اسلامی بینکوں کے ساتھ بھی صرف اتنے ہی معاملات رکھنے کی گنجائش ہے جتنی سودی بینکوں کے ساتھ ہے۔فتح القدير للكمال ابن الهمام  میں ہے:"قال (ويجوز للمشتري ‌أن ‌يزيد للبائع في الثمن ويجوز للبائع ‌أن ‌يزيد للمشتري في المبيع، ويجوز أن يحط من الثمن ويتعلق الاستحقاق بجميع ذلك) فالزيادة والحط يلتحقان بأصل العقد عندنا." (كتاب البيوع، باب المرابحة والتولية، ج:6، ص:519، ط:دار الفكر، لبنان)الموسوعة الفقهية الكويتية "میں ہے:"يجوز للمشتري الحط من المبيع، ويجوز للبائع الحط من الثمن، إذا قبل الطرف الآخر في مجلس الحط، ويستوي أن يكون الحط بعد التقابض أو قبله، فلو حط المشتري أو البائع  بعد القبض كان للآخر حق الاسترداد للمحطوط.ولا يشترط لجواز حط البائع من الثمن أن يكون المبيع قائما؛ لأن الحط إسقاط، ولا يلزم أن يكون في مقابلة شيء..من المقرر عند فقهاء الحنفية أن الزيادة والحط يلتحقان بأصل العقد السابق بطريق الاستناد، ما لم يمنع من ذلك مانع." (البيع، الحط من المبيع أو الثمن، ج:9، ص:30، ط:وزارة الأوقاف والشئون الإسلامية)فتاوی شامی میں ہے:"(القرض)هوعقد مخصوص يرد على دفع مثلي ليرد مثله...(قوله كل قرض جر نفعا حرام) أي إذا كان مشروطا..."(وكان عليه ‌مثل ‌ما ‌قبض) فان قضاه اجود بلا شرط جاز و يجبر الدائن على قبول الاجود و قيل لا هذا هو الصحيح."(‌‌‌‌باب المرابحة والتولية، فصل فی القرض ،مطلب كل قرض جر نفعا حرام، ج:5، ص:161، 165،166 ط:سعيد)وفیه أیضا:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر."(کتاب البیوع،فصل فی القرض،ج:5،ص:166،ط:سعید)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا"(كتاب الصرف، باب القرض و الصرف فيه، ج 14، ص 35، ط :دار المعرفة بيروت)بدائع الصنائع میں ہے:"وأما الذي يرجع إلى نفس القرض فهو أن لا يكون فيه جر منفعة فإن كان لم يجز... أو أقرضه وشرط شرطا له فيه منفعة لما روي عن رسول الله صلى الله عليه وسلم أنه نهى عن قرض جر نفعا ولأن الزيادة المشروطة تشبه الربا لأنها فضل لا يقابله عوض والتحرز عن حقيقة الربا وعن شبهة الربا واجب."( كتاب القرض، فصل في الشروط، ج:10، ص:597، ط: دار الكتب العلمية)فقط والله أعلم
                                                  
عنوان: جن جوتوں میں خنزیر کا چمڑا لگا ہو اس کی خرید و فروخت کا حکم
سوال: ہم لنڈے میں جوتوں کا کام کرتے ہیں جس میں کچھ چمڑےکےجوتے بوٹ وغیرہ ایسے آتے ہیں جن کے بارے میں چمڑے کے تاجر کہتے ہیں کہ یہ سور کا چمڑا ہے،  اور چند جوتے ایسے ہیں جن کے بارے میں تاجروں کا اختلاف ہے،  ایسے جوتوں کی تجارت کا کیا حکم ہے ؟ نیز جوتوں میں چمڑے کے پیس لگے ہوتے ہیں پورا جوتا چمڑے کا نہیں ہوتا ؟
جواب: صورتِ مسئولہ میں اگر  جوتوں کے متعلق یقین یا غالب گمان یہ ہو کہ اس میں خنزیر کا  چمڑا لگا ہے، تو اس کا استعمال  اور تجارت جائز نہیں ہے، یعنی اس کی خرید و فروخت جائز  نہیں۔بدائع الصنائع في ترتيب الشرائع میں ہے:"والصحيح أن ‌جلد ‌الخنزير لا يطهر بالدباغ؛ لأن نجاسته ليست لما فيه من الدم والرطوبة بل هو نجس العين، فكان وجود الدباغ - في حقه - والعدم بمنزلة واحدة." (كتاب الطهارة، فصل بيان ما يقع به التطهير، ج:1، ص:86، ط:دار الكتب العلمية)بدائع الصنائع في ترتيب الشرائع میں ہے:"ولا ينعقد بيع ‌جلد ‌الخنزير كيف ما كان؛ لأنه نجس العين بجميع أجزائه، وقيل: إن جلده لا يحتمل الدباغ، وأما عظم الميتة وعصبها، وشعرها، وصوفها، ووبرها، وريشها، وخفها وظلفها، وحافرها فيجوز بيعها، والانتفاع بها - عندنا وعند الشافعي رحمه الله لا يجوز بناء على أن هذه الأشياء طاهرة - عندنا - وعنده نجسة، واحتج بقوله سبحانه وتعالى {حرمت عليكم الميتة} [المائدة: 3] وهذه من أجزاء الميتة فتكون حراما فلا يجوز بيعها وقال عليه الصلاة والسلام: «لا تنتفعوا من الميتة بإهاب ولا عصب." (كتاب البيوع، فصل في الشرط الذي يرجع إلى المعقود عليه، ج:5، ص:142، ط:دار الكتب العلمية)الجوهرة النيرة على مختصر القدوري میں ہے:"ولا يجوز بيع ‌جلد ‌الخنزير ولو كان مدبوغا؛ لأنه لا يطهر بالدباغ وأجاز أصحابنا جميعا بيع السرجين، والبعر وشراءه والانتفاع به للوقود ولا يجوز بيع لبن بنات آدم..قوله: (ولا يجوز بيع الخمر، والخنزير) لأنهما حرام." (كتاب البيوع،باب السلم، ج:1، ص:220، ط:دار الكتب العلمية)الفقه الإسلامي وأدلته للزحيلي میں ہے:"واستثنوا من ذلك ‌جلد ‌الخنزير فلا يجوز استعماله مطلقا، دبغ أو لم يدبغ، في يابس أو مائع، وكذا جلد الآدمي، لشرفه وكرامته، وأما صوف الحيوان ونحوه فلا ينجس بالموت عند المالكية.وعند الحنابلة روايتان في الانتفاع بالجلد النجس المدبوغ." (‌‌الباب الأول  الطهارات،‌‌المبحث الثالث ـ أنواع المطهرات، ج:1، ص:253، ط:دار الفکر)فقط والله أعلم
                                                  
