عنوان: کرپٹو کرنسی کا حکم
سوال: سوال یہ ہے کہ کرپٹو کرنسی حلال ہے یا حرام؟
جواب: کر پٹو کرنسی ، بٹ کوائن محض ایک فرضی کرنسی ہے اس میں حقیقی کرنسی کے بنیادی اوصاف اور  شرائط موجود نہیں ہیں ،لہذا کرپٹو کرنسی ،بٹ کوائن کی خرید وفروخت کےنام سے انٹرنیٹ پر جو کاروبار چل رہا ہے ، وہ ناجائز ہے کیونکہ اس میں حقیقت میں کوئی مادی چیز نہیں ہوتی ،اور اس میں قبضہ بھی نہیں ہوتی ، صرف اکاؤنٹ میں کچھ عدد آجاتے ہیں ، اس لیے کرپٹو کرنسی یا کسی بھی بٹ کوائن کے نام سے جو کا روبار ہورہاہے اس میں پیسے لگانا اور نفع کمانا ناجائز اور حرام ہے ۔قرآن کریم میں اللہ تعالی کا فرمان مبارک ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ (90)"(سورة المائده ، الاية:90)مسند احمد ميں ہے:"عن عبد الله بن عمرو، قال: قال رسول الله صلى الله عليه وسلم: " إن الله حرم على أمتي الخمر، والميسر".(مسند احمد ، ج:11، ص:105 ،ط: مؤسسة الرسالة)فتاوی شامی میں ہے:"(قوله لأنه يصير قمارا) ‌لأن ‌القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر والاباحۃ ، فصل فی البیع، 403/6، ط:دارالفکربیروت)تجارت کے مسائل کاانسائیکلوپیڈیامیں ہے:"آج کل عالمی مارکیٹ میں ایک کوئن رائج ہے جسے "بٹ کوائن " یا ڈیجیٹل کرنسی کہتے ہے،یہ محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مبیع وغیرہ  مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔"(تجارت کے مسائل کا انسائیکلو پیڈیا ،ج: 2 ،ص: 92،ط:بیت العمار کراچی )فقط الله اعلم
                                                  
عنوان: قسطوں کے کاروبار مین سو فیصد نفع کمانے کا حکم
سوال: کیا قسطوں کے کاروبار میں ۱۰۰فیصد یا اس سے زیادہ منافع کمانا جائز ہے؟
جواب: جواب سے پہلے بطورِ تمہید چند باتیں ملاحظہ ہوں:1۔ ہر شخص  کے  لیے اپنی مملوکہ  چیز  کو  اصل قیمت میں کمی زیادتی کے ساتھ نقد  اور ادھار دنوں طرح  فروخت کرنے کا اختیار ہوتا ہے، اور جس طرح ادھار پر سامان  فروخت کرنے والا اپنے سامان کی قیمت یک مشت وصول کرسکتا ہے ، اسی  طرح اس کو یہ بھی اختیار ہوتا ہے  کہ وہ اس رقم کو قسط وار وصول کرے،  اسے اصطلاح میں ”بیع بالتقسیط“ یعنی قسطوں پر خریدوفروخت  کہتے ہیں۔2۔ قسطوں پر خرید وفروخت میں  درج ذیل  شرائط کا لحاظ  اور رعایت کرنا ضروری ہے:قسط کی رقم متعین ہو، مدت متعین ہو، معاملہ متعین ہو کہ نقد کا معاملہ کیا جارہا ہے یا ادھار،  اور عقد کے وقت مجموعی قیمت مقرر ہو، اور ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے، اور جلد ادائیگی کی صورت میں قیمت کی کمی عقد میں مشروط نہ ہو۔  اگر بوقتِ عقد یہ شرط ہوگی تو پورا معاملہ ہی فاسد ہوجائے گا، ان شرائط کی رعایت کے ساتھ قسطوں پر خریدوفروخت کرنا جائز ہے۔3۔ کسی بھی چیز کو اپنی ملکیت میں آنے سے پہلے آگے فروخت کرنا جائز نہیں ہے، اسی طرح کسی بھی منقولی چیز کو خریدنے کے بعد اس پر قبضہ کرنے پہلے اسے آگے فروخت کرنا جائز نہیں ہے۔اب آپ کے سوال کا جواب  یہ ہے:صورتِ مسئولہ خرید و فروخت کی صورت میں باہمی رضامندی سے جتنا نفع طے کرلیا جائے وہ لینا جائز ہوگا، البتہ بازار کے متعارف منافع سے زائد منافع رکھنا مناسب نہیں ،شریعتِ مطہرہ نے خرید و فروخت کی صحت کا مدار عاقدین کی باہمی رضامندی پر رکھا ہے اور منافع کے حوالہ سے کسی قسم کی پابندی یا حد مقرر نہیں کی، بلکہ اس معاملہ کو عرف پر چھوڑ دیا ہے، تاہم تاجر کو اس بات کا پابند بھی کیا ہے کہ وہ کسی کی مجبوری کا غلط فائدہ نہ اٹھائے اور یہ اسلامی معاشیات کی اہم خوبی ہے۔سنن ابی داؤد میں ہے:"عَنْ أَنَسٍ قَالَ النَّاسُ: يَا رَسُولَ اﷲِ غَلَا السِّعْرُ فَسَعِّرْ لَنَا، فَقَالَ رَسُولُ اﷲِ: إِنَّ اﷲَ هُوَ الْمُسَعِّرُ الْقَابِضُ الْبَاسِطُ الرَّازِقُ، وَإِنِّي لَأَرْجُو أَنْ أَلْقَی اﷲَ وَلَيْسَ أَحَدٌ مِنْکُمْ يُطَالِبُنِي بِمَظْلَمَةٍ فِي دَمٍ وَلَا مَالٍ".(٣ / ٢٧٢، رقم الحديث: ٣٤٥١)ترجمہ: حضرت انس رضی اللہ عنہ سے روایت ہے کہ لوگوں نے شکایت کی کہ اے اللہ کے رسول (صلیٰ اللہ علیہ وآلہ وسلم) بھاؤ بہت چڑھ گئے ہیں، لہٰذا ہمارے لیے نرخ مقرر فرما دیجیے۔ رسول اللہ صلیٰ اللہ علیہ وآلہ وسلم نے فرمایا کہ نرخ مقرر کرنے والا تو اللہ تعالیٰ ہے، وہی رزق کی تنگی اور کشادگی کرتا ہے، اور میں یہ تمنا رکھتا ہوں کہ اللہ تعالیٰ سے اس حال میں ملوں کہ تم میں سے کسی کا مجھ سے مطالبہ نہ ہو، جانی یا مالی زیادتی کا۔درر الحکام میں ہے:البيع ‌مع ‌تأجيل ‌الثمن وتقسيطه صحيح."(کتاب البیوع، المادہ: 245، ج:1،  ص:227، ط:دار الجیل) المبسوط للسرخسی میں ہے: "وإذا عقد العقد علی أنہ إلی أجل کذا بکذا وبالنقد بکذا، فہو فاسد،وہذا إذا افترقا علی ہذا، فإن کان یتراضیان بینہما ولم یتفرقا، حتی قاطَعہ علی ثمن معلوم، وأتما العقد علیہ جاز."(ج:8، ص:13، ط:دار المعرفة)شرح المجلہ میں ہے:"الثمن المسمی هو الثمن الذي یسمیه و یعنیه العاقدان وقت البیع بالتراضي سواء کان مطابقًا لقیمة الحقیقیة أو ناقصًا عنها أو زائدًا علیها".(شرح المجلة للرستم، ص:73،ط:دار عالم الکتب-ریاض)فتاوی ہندیہ میں ہے:"ومن اشتری شیئًا و أغلی في ثمنه فباعه مرابحةً علی ذلك جاز، وقال أبویوسف: إذا زاد زیادةً لایتغابن الناس فیها فإني لا أحب أن یبیعه مرابحةً حتی یبیّن ، و الأصل أنّ عرف التجار معتبر في بیع المرابحة".(الفتاوی الهندیة، ج:3،ص:161،ط:رشیدیة)فتاوی شامی میں ہے:"قوله: بیع المضطر هو أن یضطر الرجل إلی طعام أو شراب أو لباس أو غیرها ولایبیعها البائع إلا بأکثر من ثمنها بکثیر، وکذلك في الشراء منه".(رد المحتار علی الدر المختار،ج:5،ص:59:ط:ایچ ایم سعید)فقط واللہ اعلم
                                                  
عنوان: بیس سال پہلے لیے گئے قرض کی رقم میں زیادتی کا مطالبہ کرنے کا حکم
سوال: آج سے بیس سال پہلے ایک شخص نے بیس ہزار روپے ادھار لئے ۔ اور اس کی وفات ہوگئی اس نے وصیت کی اپنی بیوی کو کہ یہ بیس ہزار روپے فلاں شخص کو دے دئیے جائیں ،لیکن اس کی بیوی یہ بات بھول گئی اور بیس سال بعد اسے یہ بات یاد آئی تو رقم اسی شخص کو دی گئی تو اس نے انکار کردیا اورزیادہ رقم کا مطالبہ کیا .. اس کی شرعی حیثیت کیا ہے؟ (نوٹ) یہ رقم بیس ہزار روپے تھی ،قرضہ دینے والا موجودہ دور میں سونے کی قیمت کے بقدر پیسوں کا مطالبہ کررہا ہے۔
جواب: بیس سال قبل جو رقم  قرض لی گئی تھی بیس سال بعد اتنی ہی رقم واپس کرنا لازم ہے ،سونے کی قیمت کا اس میں کوئی اعتبار نہیں،لہذامذکورہ شخص کابیس ہزار سےزائدرقم کامطالبہ کرنادرست نہیں،ورنہ لینا دینا سود ہوگا۔فتاوی شامی میں ہے:"مطلب في قولهم الديون تقضى بأمثالها........قد قالوا ‌إن ‌الديون ‌تقضى بأمثالها."(كتاب الأيمان جلد 3 ص: 789 ط: دارالفكر)فقط والله اعلم
                                                  
عنوان: OLX کو پرسنٹ دینے کاحکم
سوال: میں نے اپنا موبائل بیچنے کے لیے olx پر ایڈ(add) دیا،ایڈ دینے سے پہلے انہوں نے مجھے دو آپشن دیے کہ یا تو ابھی اس ایڈ کو پیسے دے کر مزید لوگوں تک باآسانی اپنا ایڈ پہنچائے،یا پھر عہد کریں کہ جب آپ کا موبائل بکے گا تو جس قیمت میں آپ کا موبائل بکے گا،اس کا ایک پرسنٹ(فیصد )ہمیں دینا ہوگا،اس کے علاوہ کوئی آپشن نہیں تھا،لہذا مجھے پہلے عہد (pledge)کرنا پڑا،اور اس طرح میں دوسری اسکرین پر جاسکا۔بہرحال میرا موبائل اس ایڈ کی وجہ سے بک گیاہے،ایک بھائی نے مجھ سے رابطہ کیا ،ہم نے پھر مل کر ڈیل کرلی،لیکن اس میں olxکا کوئی کردار نہیں تھا،محض ایک پلیٹ فارم کہ جس کے ذریعہ سے میرا ایڈ دوسرے بندہ کو پہنچا،لہذا مجھے یہ بتائیے کہ کیا میں olx کو ایک فیصد دوں یا نہیں ؟اس معاملہ میں کیا شرعی حکم ہے ؟
جواب: صورتِ مسئولہ میں  چوں کہ سائل نے اپناموبائل بیچنے کے لیے OLXکا پلیٹ فارم استعمال  کیا ،جس کی بناء پر ان سے سائل کا ایک پرسنٹ دینے کا عقدہوا تھا ،اس لیے سائل  پر مذکورہ عقد کی وجہ سے ایک پرسنٹ دینا لازم ہے ۔فتاویٰ شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجاً ينسج له ثياباً في كل سنة".(كتاب الإجارة، ‌‌باب الإجارة الفاسدة، ج:6، ص:63، ط:سعيد)فقط واللہ اعلم
                                                  
عنوان: کرپٹوکرنسی کا کاروبار کرنے والی کمپنی میں انویسٹ کرنا
سوال: کینیڈا کی ایک آن لائن کمپنی ہے اس کا نام بی کے بی ہے۔یہ کمپنی انویسٹمنٹ کے ذریعے چلتی ہے  یعنی لوگوں کے پیسوں سے چلتی ہے اور پھر یہ کمپنی لوگوں کے انویسٹ کردہ رقم سے کرپٹو کرنسی کا کاروبار کر کے لوگوں کو منافع دیتے ہیں جو تقریبا پہلے لیول پر 2.5 فیصد ہوتا ہے، مطلب اگر اپ 100 ڈالر انویسٹ کریں تو وہ اپ کو 2.5فیصد منافع دیں گے روزانہ کی بنیاد پر اور اس ٹریڈنگ کا پورا ریکارڈ اور منافع کی تفصیل آپ کو دکھا دیتے ہیں، مطلب کہ آپ کے ڈالر سے ہم نے کس کرپٹو کرنسی کو کون سی مارکیٹ میں خریدا اور کون سی مارکیٹ میں بیچا اوریہ کمپنی اپنے ممبرز کو دوسرے ممبرز ایڈ کرنے پر بھی بونس دیتے ہیں یک مشت اور پہلے لیول پر ممبر سے 15 فیصد دوسرے لیول پر پانچ فیصد اور تیسری لیول پر تین فیصد منافع میں ممبر (جس نے ایڈ کیاہوتاہے)کو دیتے ہیں ،باقی کمپنی کی ویب سائٹ اور دوسرے ڈاکومنٹس وغیرہ قانون کے مطابق لیگل ہے برائے مہربانی اس کےبارے میں شرعی وضاحت فرمائیں!
جواب: واضح رہے کہ آج کل جو عالمی مارکیٹ میں کرپٹو کرنسی یا ڈ یجیٹل کرنسی   رائج ہے وہ ایک فرضی کرنسی ہے ،اس میں حقیقی کرنسی کے بنیادی اوصاف اور شرائط بالکل موجود نہیں ہیں؛  لہذا کرپٹو کرنسی  کی خرید و فروخت کے نام سے  مارکیٹ میں  جو کاروبار چل رہا ہے وہ  حلال اور جائز  نہیں ہے، اس کرنسی میں حقیقت میں کوئی مبیع یعنی مادی چیز نہیں ہوتی اور  اس میں قبضہ بھی نہیں ہوتا صرف اکاونٹ  میں کچھ  حساب کتا ب کے  عدد آجاتے ہیں؛  لہذا کرپٹو کرنسی یا ڈیجیٹل کرنسی  کے لین دین سےاجتناب کیا جائےاورجو کمپنی کرپٹو کرنسی کا کاروبار کرتی ہو ،اس کمپنی میں  انویسٹ کرنا  جائز نہیں ہے ۔تجارت کے مسائل کاانسائیکلوپیڈیا میں ہے :’’بٹ کوائن‘‘  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔(ج:2،ص:92،بیت العمار)فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك ... وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لايجوز قتله وإهلاكه."(کتاب البیوع،ج:4،ص:501،سعید)وفیہ ایضاً:"وعبارة الصيرفية هكذا سئل عن بيع الخط قال: لا يجوز؛ لأنه لا يخلو إما إن باع ما فيه أو عين الخط لا وجه للأول؛ لأنه بيع ما ليس عنده ولا وجه للثاني؛ لأن هذا القدر من الكاغد ليس متقوما بخلاف البراءة؛ لأن هذه الكاغدة متقومة."(کتاب البیوع،فروع فی البیع ،ج:4،ص:517،ط:سعید)فقط واللہ اعلم
                                                  
عنوان: چینلز سبسکرائب کرکے اجرت لینا
سوال: ایک سافٹ ویئر ہے, جس میں مارکیٹنگ کے  لیے 5350 روپے جمع کرکے روزانہ ان کی طرف سے دس چینلز کے لنک ہیں اور ان کو سبسکرائب کرنا پڑتا ہےاور اس سافٹ وئیر والوں کو اس کی سکرین شاٹس بھیجنا ہوتا ہے جس کے بدلے 5ڈالر ملتےہیں،اس چینل کو پھر ان سبسکرائب بھی کرسکتے ہیں ،ویڈیو دیکھنا یا لائک کرنا ضروری نہیں ہے ،تو شرعاً ایسا کرنا جائز ہے؟
جواب: چینل سبسکرائب  سبسکرائب کرکے اس کی اجرت (مزدوری) لینا شرعًا جائز نہیں۔فتاوی شامی میں ہے:"(لا تصح الإجارة لعسب التيس) وهو نزوه على الإناث (و) لا (لأجل المعاصي مثل الغناء والنوح والملاهي) ولو أخذ بلا شرط يباح."(ج نمبر ۶، ص نمبر ۵۵)فقط و اللہ اعلم
                                                  
عنوان: کیا کرپٹو ٹریڈنگ اسلام میں حلال ہے یا حرام
سوال: کیا کرپٹو ٹریڈنگ اسلام میں حلال ہے یا حرام ؟
جواب: شرعی اصولوں کی مکمل رعایت نہ ہونے اور شرعی سقم پائے جانے کی وجہ سے کرپٹو ٹریڈنگ کی مروجہ تمام صورتیں حرام ہیں۔کرپٹو کرنسی محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔فتاوی شامی میں ہے:"وشرط المعقود عليه ستة كونه موجودا مالا متقوما مملوكا في نفسه وكون الملك البائع فيما يبيعه لنفسه وكونه مقدور التسليم فلم ينعقد بيع المعدوم وماله خطر العدم."(كتاب البيوع، مطلب شرائط البيع انواع اربعة، ج:4، ص:505، ط: سعید)فتاوی شامی میں ہے:"قلت: وعبارة الصيرفية هكذا سئل عن بيع الخط قال: لا يجوز؛ لأنه لا يخلو إما إن باع ما فيه أو عين الخط لا وجه للأول؛ لأنه بيع ما ليس عنده ولا وجه للثاني؛ لأن هذا القدر من الكاغد ليس متقوما بخلاف البراءة؛ لأن هذه الكاغدة متقومة. "(کتاب البیوع ج نمبر ۴ ص نمبر ۵۱۷، ایچ ایم سعید)فتاوی شامی میں ہے:"والمال كما صرح به أهل الأصول ما يتمول ويدخر للحاجة، وهو ‌خاص ‌بالأعيان فخرج به تمليك المنافع. "(کتاب الزکوۃ ج نمبر ۲ ص نمبر ۲۵۷، ایچ ایم سعید)تجارت کے مسائل کا انسائیکلوپیڈیا میں ہے:"بٹ کوائن‘‘ محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔"( تجارت کے مسائل کا انسائیکلوپیڈیا،ج:۲،ص:۹۲،ط:بیت العمار کراچی)فقط واللہ اعلم
                                                  
عنوان: ہنڈی سے پیسہ بھیجنا کیسا ہے؟
سوال: ہنڈی سے پیسہ بھیجنا کیسا ہے؟ اگر ہم ہنڈی سے پیسے  بھیجتے ہیں تو ہَمیں پیسے زیادہ ملتے  ہیں،  اور فیس بھی نہیں لگتے،  بینک سے پیسے بھی کم ملتے ہیں اور فیس بھی لگتی ہے۔
جواب: بصورتِ مسئولہ رقم کی ترسیل  یعنی ایک جگہ  سے دوسری جگہ، ایک ملک سے دوسرے ملک رقم بھیجنے کو عرف میں ہنڈی کہاجاتا ہے، اور ہنڈی کا کاروبار ملکی وبین الاقوامی قوانین کی رُو سے ممنوع ہے ، اس لیے رقم کی ترسیل کے لیے جائز قانونی راستہ ہی اختیار کرنا چاہیے ، البتہ اگر کسی نے ہنڈی کے ذریعے رقم بھجوائی تو اسے مندرجہ ذیل شرعی حکم کی رعایت کرنا  لازمی ہے:1: ہنڈی  کا کام کرنے والے پر لازم ہو گا کہ جتنی رقم اس کو  دی جائے وہ  اتنی ہی رقم آگے پہنچا دے، اس میں کمی بیشی جائز نہیں ہے، البتہ الگ سے طے شدہ  اجرت لینا جائز ہوگا۔2: کرنسیوں کے مختلف ہونے کی صورت میں  ادائیگی کے وقت اس ملک کی کرنسی کے مارکیٹ ریٹ کے مطابق ادائیگی کی جائے۔ "المحيط البرهاني في الفقه النعماني" میں ہے:"ذكر محمد رحمه الله في كتاب الصرف عن أبي حنيفة رضي الله عنه: أنه كان يكره كل قرض فيه جر منفعة، قال الكرخي: هذا إذا كانت المنفعة مشروطة في العقد."(الفصل التاسع والعشرون في القرض ما يكره من ذلك، وما لا يكره، ج:5، ص:394، ط:دارالكتب العلمية)فتاوی شامی میں ہے:"سئل عن بيع الجامكية: وهو أن يكون لرجل جامكية في بيت المال ويحتاج إلى دراهم معجلة قبل أن تخرج الجامكية فيقول له رجل: بعتني جامكيتك التي قدرها كذا بكذا، أنقص من حقه في الجامكية فيقول له: بعتك فهل البيع المذكور صحيح أم لا لكونه بيع الدين بنقد أجاب إذا باع الدين من غير من هو عليه كما ذكر لا يصح."(مطلب بيع الجامكية، ج:4، ص:517، ط:ايج ايم سعيد)وفیہ ایضاً:"لأن الديون تقضى بأمثالها."(كتاب الايمان، باب اليمين فى الضرب والقتل، ج:5، ص:532، ط:ايج ايم سعيد) فقط والله أعلم
                                                  
عنوان: گھر بیٹھ کر گورنمنٹ سے تنخواہ وصول کرنا
سوال: میری گورنمنٹ جاب ہے،تنخواہ 44000  ہے،جاب میں حرام کی کمائی کے بہت  سےمواقع ہیں،اگر جاب پر جاؤں گا تو ہوسکتا ہے،میں حرام کمائی میں لگ جاؤں،   اگر میں جاب پر نہ جاؤ گھر پر بیٹھ کر تنخواہ لو ں تو تنخواہ حلال ہوگی یاحرام؟
جواب: صورت ِمسئولہ  میں اگر جاب  دہندگان کے طرف سے معاہدہ وقت کی بنیاد پر ہوا ہو کہ اتنا وقت دینا ہے، تو ایسی صورت میں طے شدہ وقت دینا ضروری ہے، اگر بالکل وقت ہی نہ دیا جائے، تو تنخواہ لینا جائز نہیں ہوگا،اوراگر  مکمل وقت نہ دیا جائے تو جتنا وقت دیا ہے، صرف اسی  کے بدلے میں   تنخواہ لینا جائز ہوگا، اور اگر معاہدہ کسی معلوم کام کے کرنے پر ہوا ہےتو   ایسی صورت میں وہ کا م پورا کئے بغیر تنخواہ لینا جائز نہیں ہوگا۔ مذکورہ عذر کی وجہ سے گھر بیٹھے تنخواہ لینا شرعا معتبر نہیں،  پورا کام کرنے اور اس دوران حرام کام سے بچنا ضروری ہے، اگر ممکن ہو تو دوسری جگہ تلاش کی جائے۔النتف فی الفتاوی للسغدی  میں ہے:"والاجارة لاتخلو من وجهين  اما ان تقع على وقت معلوماو على عمل معلوم فان وقعت على عمل معلوم فلا تجب الاجرة الا باتمام العمل اذا كان العمل مما لا يصلح اوله إلا بآخره وان كان يصلح اوله دون آخره فتجب الاجرة بمقدار ما عمل واذا وقعت على وقت معلوم فتجب الاجرة بمضي الوقت ان هو استعمله او لم يستعمله وبمقدار ما مضى من الوقت تجب الاجرة. "(کتاب الاجارۃ، 559/2،ط:مؤسسة الرسالة - بيروت)ہندیہ میں ہے:"  وإن لم يبين مقدار العمل لكنه ذكر لذلك وقتا فقال استأجرتك لتخبز لي اليوم إلى الليل بدرهم جاز أيضا. "(کتاب الاجارۃ ،الباب السابع فی إجارۃ المستأجر،425/4، ط:المطبعة الكبرى الأميرية ببولاق مصر)احكام القرآن للجصاص ميں ہے:"وقوله تعالى:"وتعاونوا ‌على ‌البر والتقوى" يقتضي ظاهره إيجاب التعاون ‌على كل ما كان طاعة لله تعالى; لأن ‌البر هو طاعات الله. وقوله تعالى:"ولا تعاونوا ‌على الأثم والعدوان "نهي عن معاونة غيرنا ‌على معاصي الله تعالى."(سورۃ المائدۃ:381/2،الآیۃ:2،ط:دار الكتب العلمية بيروت - لبنان)فقط واللہ اعلم
                                                  
عنوان: تیار باغ بیچنا اور پھلوں کے کچھ کریٹ مستثنی کرنا اور پھل توڑنے تک پانی کی شرط لگانے کا حکم
سوال: ہمارے باغ میں 2 ہزار سے زیادہ درخت ہیں، جسے ٹیوب ویل کے ذریعے سیراب کیا جاتا ہے، پھل کے تیار ہونے پر اسے ٹھیکہ دار کو فروخت کیا جاتاہے، جس میں یہ شرطیں لگائی جاتی ہے:اول: یہ کہ اگر پانی ہوگا (جو کہ بجلی پر موقوف ہے ) تو پھل کاٹنے تک  باغ کو سیراب کیا جائےگا۔دوئم: یہ کہ پھل کاٹنے سے پہلے ٹھیکہ دار قیمت ادا کرنے کا پابند ہوگا۔سوئم: یہ کہ پچاس یا سو ( ضرورت کو مد نظر رکھتے ہوئے ) کریٹ پھل(جو کہ کسی بھی درخت کا ہو ) درخت مستثنیٰ کیے بغیر ٹھیکہ دار دینے کا پابند ہوگا۔( اور پھل کا معلوم مقدار میں مستثنیٰ کرنا علاقے میں رائج ہے ). اب کیا یہ پھل معلوم مقدار میں لینا جائز ہے؟
جواب: واضح رہے کہ  شریعت مطہرہ کی رو سے بیع کی صحت کے لیے ضروری ہے کہ مبیع اور ثمن دونوں معلوم ہوں، اور اس ميں کسی قسم کی ایسی جہالت نہ ہو جو مفضی الی النزاع ہو۔چناں چہ پھل ظاہر ہونے سے پہلے بیچنا درست نہیں ہے، پھل ظاہر ہونے کے بعد بیچنا درست ہے، اگر پھل توڑنے تک پانی  لگانا علاقہ میں معروف ہے، تو یہ شرط لگانا  جائز  ہے،ورنہ نہیں، اور پہلے پیسے لینے کی شرط لگانا  درست ہے، اور باغ میں سے پھل کے کچھ متعن کریٹ مستثنی کرنا  جائز ہے،بشرطیکہ یہ بات یقینی ہو کہ باغ کا مجموعی پھل اس مقدار سے زیادہ ہے، اور مستثنیٰ پھل کے اوصاف اس طور پر متعین کیے جائیں کہ بعد میں نزاع کا سبب نہ بنے۔فتاوی ہندیہ میں ہے:"ولا يجوز أن يبيع التمر ويستثني منها أرطالا معلومة هذا إذا باعها على رأس الشجر أما إذا كان مجذوذا فباع الكل إلا صاعا منها فإنه يجوز قالوا وهذه رواية الحسن وهو قول الطحاوي وأما على ظاهر الرواية فينبغي أن يجوز ولو باع نخيلا واستثنى منها نخلا معلوما جاز هكذا في السراج الوهاج"(كتاب البيوع، الباب التاسع فيما يجوز بيعه وما لا يجوز، الفصل التاسع في بيع الأشياء المتصلة بغيرها والبيوع التي فيها استثناء، ج:3،ص:130، ط:دار الفكر بيروت)بدائع الصنائع میں ہے:"ولو باع صبرة واستثنى قفيزا منها؛ فالبيع جائز في المستثنى منه، وكذا إذا باع صبرة واستثنى جزءا شائعا منها: ثلثها، أو ربعها، أو نحو ذلك، ولو باع قطيعا من الغنم واستثنى شاة منها بغير عينها؛ فالبيع فاسد، ولو ‌استثنى شاة منها بعينها؛ فالبيع جائز، والأصل في هذا أن من باع جملة واستثنى منها شيئا فإن ‌استثنى ما يجوز إفراده بالبيع؛ فالبيع في المستثنى منه جائز، وإن ‌استثنى ما لا يجوز إفراده بالبيع؛ فالبيع في المستثنى منه فاسد.ولو باع الثمرة على رءوس النخل واستثنى منها صاعا ذكر القاضي في شرحه مختصر الطحاوي أنه يجوز؛ لأنه ‌استثنى ما يجوز إفراده بالبيع فأشبه ما إذا باع جزءا مشاعا منه من الثلث والربع، وكذا لو كان الثمر مجذوذا فباع الكل واستثنى صاعا يجوز"(كتاب البيوع، فصل في شرائط الصحة في البيوع، ج:5،ص:185،ط:دار الكتب العلمية)فتاوی شامی میں ہے:"(‌ما ‌جاز ‌إيراد ‌العقد ‌عليه ‌بانفراده ‌صح ‌استثناؤه منه)...فرع على هذه القاعدة بقوله: (فصح استثناء) قفيز من صبرة وشاة معينة من قطيع و (أرطال معلومة من بيع تمر نخلة) لصحة إيراد العقد عليها. ولو الثمر على رءوس النخل على الظاهر(قوله: ما جاز إيراد العقد عليه إلخ) هذه قاعدة مذكورة في عامة المعتبرات مفرع عليها مسائل منها ما ذكر هنا منح (قوله: صح استثناؤه منه) أي من العقد كما هو مصرح به في عبارة الفتح...قال في الفتح وبيع قفيز من صبرة جائز فكذا استثناؤه بخلاف استثناء الحمل من الجارية أو الشاة وأطراف الحيوان لا يجوز كما لو باع هذه الشاة إلا أليتها أو هذا العبد إلا يده، فيصير مشتركا متميزا بخلاف ما لو كان مشتركا على الشيوع فإنه جائز. اهـ. أي كبيع العبد إلا نصفه مثلا لأنه غير متميز في جزء بعينه بل شائع في جميع أجزائه فيجوز....(قوله: وشاة معينة من قطيع) أما لو غير معينة فلا يجوز كثوب غير معين من عدل أفاده في البحر قوله: وأرطال معلومة) أفاد أن محل الاختلاف الآتي ما إذا استثنى معينا، فإن استثنى جزءا كربع وثلث فإنه صحيح اتفاقا كما في البحر عن البدائع. قلت: وجهه أن ما يقدر بالرطل شيء معين، بخلاف الربع مثلا فإنه غير معين، بل هو جزء شائع كما قلنا آنفا، ونظيره ما قدمناه عند قوله وفسد بيع عشرة أذرع من مائة ذراع من دار لا أسهم، وقيد بالأرطال؛ لأنه لو استثنى رطلا واحدا جاز اتفاقا؛ لأنه استثناء القليل من الكثير بخلاف الأرطال لجواز أن لا يكون إلا ذلك القدر فيكون استثناء الكل من الكل بحر عن البناية، ومقتضاه أنه لو علم أنه يبقى أكثر من المستثنى يصح ولو المستثنى أرطالا على رواية الحسن الآتية وهو خلاف ما يدل عليه كلام الفتح من تعليل هذه الرواية بأن الباقي بعد إخراج المستثنى ليس مشارا إليه ولا معلوم الكيل المخصوص، فكان مجهولا وإن ظهر آخرا أنه بقي مقدار معين؛ لأن المفسد هو الجهالة القائمة. اهـ.ومقتضاه الفساد باستثناء الرطل الواحد أيضا على هذه الرواية تأمل. (قوله: لصحة إيراد العقد عليها) أي على القفيز والشاة المعينة والأرطال المعلومة، وهو تعليل لقوله فصح، أفاد به دخول ما ذكر تحت القاعدة المذكورة. (قوله: ولو الثمر على رءوس النخل) فيصح إذا كان مجذوذا بالأولى لأنه محل وفاق. (قوله: على الظاهر) متعلق بقوله فصح ومقابل ظاهر الرواية رواية الحسن عن الإمام أنه لا يجوز، واختاره الطحاوي والقدوري؛ لأن الباقي بعد الاستثناء مجهول وفي الفتح أنه أقيس بمذهب الإمام في مسألة بيع الصبرة وأجاب عنه في النهر فراجعه"(كتاب البيوع، مطلب في بيع الثمر والزرع والشجر مقصودا، ج:4،ص:558،ط:دار الفكر - بيروت)بدائع الصنائع میں ہے:"ومنها أن يكون المبيع معلوما وثمنه معلوما علما يمنع من المنازعة فإن كان أحدهما مجهولا جهالة مفضية إلى المنازعة فسد البيع وإن كان مجهولا جهالة لا تفضي إلى المنازعة لا يفسد"( كتاب البيوع، فصل في شروط الصحة،ج:6،ص:592، ط: دار الفکر)النهر الفائق میں ہے:" ومن باع ثمرةً بَدَا صلاحها بأن أمنت العاهة والفساد (أولا ، صح)".( كتاب البيوع، ج:3، ص:359، ط: رشيديه)العناية شرح الهداية على هامش فتح القدير  میں ہے:"بيع الثمر على الشجر لا يخلو إما أن يكون قبل الظهور أو بعده، والأول لا يجوز، والثاني جائز بدا صلاحها بصلاحها لانتفاع بنى آدم، أو علف الدواب، أولم يبد؛ لأنه مال متقوم، لكونه منتفعاً به في الحال أوفى الزمان الثاني، فصار كمبيع الجحش والمهر".(كتاب البيوع، فصل : ومن باع داراً دخل بناءها فى البيع الخ،ج:6، ص:287، ط: مصطفى البابي الحلبي مصر) مجمع الأنهر میں ہےو من باع ثمرةً بَدا صلاحها أولم يبد، صح؛ لأنه مال متقوم، إما لكونه منتفعاً به في الحال أوفى المال. ويقطعها المشترى للحال).( كتاب البيوع، مطلب في بيع الثمر والزرع والشجر مقصوداً، ج:3، ص:25،مكتبه غفاريه كوئٹہ)تكملة فتح الملهم میں ہے:فالحاصل أن إباحة الإبقاء جائز عند أبي حنيفة رحمه الله تعالى، ولم يقيده بأن لا يكون هناك عرف، فلا حاجة إلى هذا التقييد عند شيخ مشايخنا الأنور رحمه الله تعالى . العرف الشذى: كنت متردداً في هذا ، حتى أني وجدت في فتاوى ابن تيمية عن أبي حنيفة والثورى رحمهما الله تعالى أنهما أجازا البيع مطلقاً إذا أجازه البائع الترك على الأشجار، فإذن لما وجدت عن أبي حنيفة رحمه الله تعالى، فلا أبالى، فالحاصل: إذا لم يشترط الإبقاء في صلب العقد، يصح البيع وإن كان معروفاً بالمعروف". (باب النهي عن بيع الثمار قبل بدو صلاحها، ج:1، ص395، ط: دار العلوم کراچی)امداد الفتاوی میں ہے:بیع ثمار  بر بعض شروط مروجہ:سوال ،( ۱۲۴) باغ کا غیر پختہ پھل کسی کو قیمت کر کے بیچ دیا جائے ، اس شرط پر کہ پختہ ہونے تک پانی صاحب باغ دیا کرے گا، باقی پرداخت مشتری کرے گا ، مدت معروفہ پختہ ہونے تک مہلت ہوتی ہے، جائز ہے یا نہیں؟الجواب ،في الدر المختار و ان شرط تركها على الاشجار فسد البيع كشرط القطع على البائع حاوى وقيل( قائله محمد) لا يفسد اذا تناهت الثمرة المتعارف فكان شرطا يقتضيه العقد و به يفتى بحر عن الاسراء الخ ،فى رد المحتار قبل  القول المذكور تحت قوله وافتي الحلوانى بالجواز لو الخارج اکثر بعد بحث طويل قلت لكن يخفى تحقق الضرورة فى زماننا ولا سيمافى مثل دمشق الشام كثيرة الاشجار والثمار الى آخر ما قال واطال ج4 ص59 في الدر المختار ولا بيع بشرط الى قوله ولم يجر العرف به الخ وفيه او جرى العرف به الى قوله استحسانا للتعامل بلانكير في رد المحتار بعد كلام طويل ومقتضى هذا انه لو حدث عرف في شرط غير الشرط فى النعل او الثوب والقبقاب ان يكون معتبرا اذا لم يؤد الى المنازعة الخ ، ص186 تا ص 190 ،ان روایات سے معلوم ہوا کہ فی نفسہ تو یہ معاملہ خلاف قاعدہ ہے ، لیکن اگر کہیں ایسا عرف عام ہو جاوے تو درست ہے ، اور جو عرف عام نہ ہو درست نہیں ،۲۸ رمضان ۱۳۳۶ - رحمه ثانیه ص (۷۹)(کتاب البیوع، بیع فاسد: ص:96،مکتہ دار العلوم کراچی)فقط واللہ اعلم
                                                  
عنوان: معجون ادھار لے کر اس کی قیمت یا مثل لوٹانے کا حکم
سوال: تیار شدہ معجون جس کی مقدار 400 گرام ہے ادھار لے کر واپس اتنی ہی مقدار تیار کر کے واپس دے دیتا ہے،  یہ عمل درست ہے یا اس کی قیمت دینی چاہیے؟
جواب: واضح رہے کہ معجون ذوات القیم اشیاء میں سے ہے ،ذوات الامثال میں سے نہیں ہے ،اس لیے  صورتِ مسئولہ میں جتناادھار معجون لیا ہے ،اس کی قیمت ہی دینا ضروری ہے ،اتنا معجون دینا درست نہیں ہے۔فتاویٰ شامی میں ہے:'فصل في القرض: (هو) لغةً: ما تعطيه لتتقاضاه، وشرعاً: ما تعطيه من مثلي لتتقاضاه، وهو أخصر من قوله: (عقد مخصوص) أي بلفظ القرض ونحوه، (يرد على دفع مال) بمنزلة الجنس، (مثلي) خرج القيمي، (لآخر ليرد مثله) خرج نحو: وديعة وهبة.(وصح) القرض (في مثلي) هو كل ما يضمن بالمثل عند الاستهلاك ۔۔۔ (فيصح استقراض الدراهم والدنانير وكذا) كل (ما يكال أو يوزن أو يعد متقارباً فصح استقراض جوز وبيض) وكاغد عدداً (ولحم) وزناً وخبز وزناً وعدداً كما سيجيء ۔۔۔ (قوله: في مثلي) كالمكيل والموزون والمعدود المتقارب كالجوز والبيض'.  (کتاب البیوع، باب المرابحۃ و التولیۃ، فصل فی القرض، ج:161،162،167،ط:سعید)فتاویٰ عالمگیری میں ہے:'ويجوز القرض فيما هو من ذوات الأمثال كالمكيل والموزون، والعددي المتقارب كالبيض، ولا يجوز فيما ليس من ذوات الأمثال كالحيوان والثياب، والعدديات المتفاوتة.'(کتاب البیوع، الباب التاسع عشر فی القرض و الاستقراض، ج:3؍ 201 ، 202،ط: رشیدیة )فتاوی شامی میں ہے:"(وصح) القرض (في مثلي) هو كل ما يضمن بالمثل عند الاستهلاك".(کتاب البیوع، فصل فی القرض، ج نمبر ۵، ص نمبر ۱۶۱، ایچ ایم سعید) فقط واللہ اعلم
                                                  
عنوان: جس دکان میں جان دار کی تصویر بیچی جاتی ہو اس میں ملازمت کرنا
سوال: میرے والد صاحب کی کتابوں اور کاپیوں کی دکان ہے جس میں تقریباًکام تو جائز ہے،  البتہ اس میں کچھ ناجائز پہلو بھی ہیں،  مثلا ہمارے ہاں کچھ جاندار چیزوں کی تصاویر بیچی جاتی ہیں اور میں وہاں دکان میں بیٹھتا ہوں،  جس پر مجھے ماہانہ والد صاحب کچھ رقم دیتے ہیں،  تو میرا سوال یہ ہے کیا میری تنخواہ جائز ہے یا نہیں؟ اگر اس میں ناجائز کا پہلو بھی آتا ہے تو میں اپنی تنخواہ کو کس طرح سے پاک کر سکتا ہوں؟  اس کے علاوہ اگر والد صاحب مجھے کوئی حکم دیتے ہیں دکان میں کام کرنے کا،  اگر وہ میں کام نہ کروں تو میری تنخواہ پر بھی اثر پڑے گا یا صرف والدین کی نافرمانی کا گناہ ملے گا جب کہ میرے والد کو پتہ ہوتا ہے کہ اس نے فلاں کام نہیں کیا پھر بھی مجھے پورے پیسے دے دیتے ہیں؟   برائے مہربانی جواب دیجیے!
جواب: واضح رہے کہ جاندار کی تصاویر  کی خرید و فروخت ناجائز ہے اور ان سے حاصل ہونے والے منافع بھی  حرام  ہیں، اولاً تو اس معاملے پر اپنے والد صاحب سے بات  کیجیے؛ تاکہ تصاویر بیچنا خریدنا بند  کردیں، ثانیاًصورتِ مسئولہ میں والد جو   پیسے سائل کو دے رہے ہیں ،یہ  جیب خرچ  ہی شمار ہوتا  ہے،اس میں  سائل  کو لینے میں کوئی قباحت نہیں ہے،البتہ جاندار کی تصاویر بیچنے سے اجتناب کرلیا کرے۔نیز والدین کی اطاعت ہر جائز ومباح کام میں ماننا ضروری ہے، ناجائز شرعاً ممنوع کام میں ان کی اطاعت کرنا  بات مانناجائز  نہیں ہے۔صحیح مسلم میں ہے :"حدثنا محمد بن المثنى، وابن بشار ، (واللفظ لابن المثنى)، قالا: حدثنا محمد بن جعفر ، حدثنا شعبة ، عن زبيد ، عن سعد بن عبيدة ، عن أبي عبد الرحمن ، عن علي: « أن رسول الله صلى الله عليه وسلم بعث جيشا ......... وقال للآخرين قولا حسنا، وقال: لا طاعة في معصية الله، ‌إنما ‌الطاعة ‌في ‌المعروف."(‌‌باب وجوب طاعة الأمراء في غير معصية وتحريمها في المعصيةج:6، ص:15، رقم 1840، ط:دار الطباعة العامرة)دوسری  حدیثِ مبارک  میں ہے:"عن ابن عباس قال: سمعت رسول الله صلى الله عليه وسلم يقول: «كلّ مصوِّر  في النار يجعل له بكلّ صورة صوّرها نفسًا فيعذبه في جهنم". (باب التصاویر: ج: 2، ص: 385،  ط: قدیمي)فتاوٰی شامی میں  ہے:"وظاهر كلام النووي في شرح مسلم: الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال؛ لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها اهـ."(کتاب الصلاۃ،باب مایفسد الصلاۃ ومایکرہ فیها:ج:1،ص:647، ط: سعید)وفیه أیضاً:" وأما فعل التصوير فهو غير جائز مطلقا لأنه مضاهاة لخلق الله تعالى."(فرع لابأس باتخاذ المسبحة لغیر ریاء: ج:1، ص:650، ط: سعید)وفیه أیضاً:  "وفي السراج ودلت المسألة أن الملاهي كلها حرام ويدخل عليهم بلا إذنهم لإنكار المنكر قال ابن مسعود صوت اللهو والغناء ينبت النفاق في القلب كما ينبت الماء النبات. قلت: وفي البزازية استماع صوت الملاهي كضرب قصب ونحوه حرام لقوله - عليه الصلاة والسلام - «استماع الملاهي معصية والجلوس عليها فسق والتلذذ بها كفر» أي بالنعمة فصرف الجوارح إلى غير ما خلق لأجله كفر بالنعمة لا شكر فالواجب كل الواجب أن يجتنب كي لا يسمع لما روي «أنه - عليه الصلاة والسلام - أدخل أصبعه في أذنه عند سماعه» وأشعار العرب لو فيها ذكر الفسق  تكره اهـ أو لتغليظ الذنب كما في الاختيار أو للاستحلال كما في النهاية."( کتاب الحظر والإباحة، ج:6 ، ص: 348،  ط: سعيد)وفیه أیضاً:"وماکان سببًا لمحظور محظور... و نظیره کراهة بیع المعازف لان المعصیة تقام بها عینها."( كتاب الحظر والإباحة، ج:6، ص:350،  ط: سعید)البحر الرائق میں ہے :"وظاهر كلام النووي في شرح مسلم الإجماع على تحريم تصويره صورة الحيوان وأنه قال: قال أصحابنا وغيرهم من العلماء: ‌تصوير ‌صور ‌الحيوان حرام شديد التحريم وهو من الكبائر لأنه متوعد عليه بهذا الوعيد الشديد المذكور في الأحاديث يعني مثل ما في الصحيحين عنه صلى الله عليه وسلم «أشد الناس عذابا يوم القيامة المصورون يقال لهم أحيوا ما خلقتم» ثم قال وسواء صنعه لما يمتهن أو لغيره فصنعته حرام على كل حال لأن فيه مضاهاة لخلق الله تعالى وسواء كان في ثوب أو بساط أو درهم ودينار وفلس وإناء وحائط وغيرها اهـ. فينبغي أن يكون حراما لا مكروها إن ثبت الإجماع أو قطعية الدليل لتواتره."(باب مایفسد الصلاۃ وما یکرہ فیہا ،ج:2،ص:29،دارالکتاب الاسلامی)الموسوعۃ الفقہیۃ الکویتیۃ میں ہے :"الإجارۃ علی المنافع المحرمة کالزنی والنوح والغناء والملاهی محرمة وعقدہا باطل لا یستحق به أجرۃ، ولا یجوز استئجار کاتب لیکتب له غناءا ونوحًا ، لأنه انتفاع بمحرم. وقال أبو حنیفة : یجوز ، ولا یجوز الاستئجار علی حمل الخمر لمن یشربها ، ولا علی حمل الخنزیر."(کتاب الإجارۃ، الإجارۃ علی المعاصي، ج:1، ص:290، ط:دار السلاسل)المحيط البرهاني میں ہے:"وفي «عيون المسائل» : رجل أهدى إلى إنسان أو أضافه إن كان غالب ماله من حرام لا ينبغي أن يقبل ويأكل من طعامه ما لم يخبر أن ذلك المال حلال استقرضه أو ورثه، وإن كان غالب ماله من حلال فلا بأس بأن يقبل ما لم يتبين له أن ذلك من الحرام؛ وهذا لأن أموال الناس لا تخلو عن قليل حرام وتخلو عن كثيره، فيعتبر الغالب ويبنى الحكم عليه".( الفصل السابع عشر فی الھدایا والضیافات،ج:5، ص:367،  ط: دارالکتب العلمیه)فتاوی عالمگیری میں ہے:"أهدى إلى رجل شيئاً أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لا يقبل الهدية، ولا يأكل الطعام إلا أن يخبره بأنه حلال ورثته أو استقرضته من رجل، كذا في الينابيع".(الباب الثانی  عشر فی الھدایا والضیافات،ج:5، ص:342،  ط: رشیدیه)وفیہ أیضاً:"آكل الربا وكاسب الحرام أهدى إليه أو أضافه وغالب ماله حرام لا يقبل، ولايأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالاً لا بأس بقبول هديته والأكل منها، كذا في الملتقط". (الباب الثانی عشر فی الھدایا والضیافات، ج:5، ص:343،  ط: رشیدیه)کفایت المفتی میں ہے:"تصویروں کا خریدنا بیچنا ناجائز ہے خواہ  وہ چھوٹی ہوں یا بڑی اور بچوں کے کھیلنے کی ہوں یا اور کسی غرض کے لیے ،البتہ ایسی اشیاءجن میں تصویر کا خریدنا بیچنا مقصود نہ ہو ،جیسے دیا سلائی کے بکس کہ ان پر تصویر بنی ہوتی ہے،مگر تصویر کی بیع و شراءمقصود نہیں ہوتی تو ایسی چیزوں کا خریدنا بیچنا مباح ہو سکتا ہے"۔(کفایت المفتی ، ج:9، ص: 235 ،  ط:دار الاشاعت کراچی)فقط والله أعلم
                                                  
عنوان: جوے پر مشتمل کارڈ کی لین دین کا حکم
سوال: حال ہی میں ایک قسم کا کارڈ مارکیٹ میں لایا گیا ہے ( جو کہ کمپنی کا کارڈ ہے کسی بینک کا نہیں ہے )، جن کی تفصیلات درج ذیل ہیں: اس کارڈ کو خریدنے کے لیے آپ کو 100 (ایک سو) ٹکے درکار ہیں، جس کے ذریعے آپ ہمارے ممبر بن سکتے ہیں۔کارڈ کو سکریچ کرنے کے بعدآپ وہ پروڈکٹ خریدسکتے ہیں جس کا نام سکریچ کارڈ پر لکھا ہوا ہے ،6600 (چھ ہزار چھ سو) روپے کا ۔ کارڈ سکریچ ہونے کے بعد اگر اسکریچ کارڈ پر پروڈکٹ کا نام نہیں لکھا ہوا ہے تو آپ کو 200 (دو سو) ٹکا کا تحفہ ملے گا۔ پروڈکٹ خریدتے وقت آپ کو کارڈ پر 100 روپے واپس ملیں گے۔ اس کارڈ کی میعاد 3 (تین) ماہ ہے۔ آپ 3 ماہ کے اندر پروڈکٹ خرید  سکتے ہیں۔ 100% گارنٹی اور وارنٹی کے ساتھ، مصنوعات کی  ہوم ڈیلیوری مفت ہے، مصنوعات کے لیے کوئی رقم کی واپسی نہیں ہے۔ میں مفتی صاحب سے جو جاننا چاہتا ہوں وہ یہ ہے کہ کیا مذکورہ طریقہ شریعت کے مطابق ہے یا نہیں؟ کیا اس طریقے سے لین دین جائز ہے؟
جواب: صورت ِ مسئولہ میں  مذکورہ طریقہ  کئی شرعی قباحتوں( مبیع کا معلوم نہ ہونا ،جوااور قمار کی صورت ) کی وجہ سے  جائز نہیں ؛لہذا مذکورہ طریقہ کے مطابق لین دین کرنا شرعاً  جائز نہیں ،اس سے اجتناب کرنا چاہیے۔فتاوی ہندیہ میں ہے :"ومنها أن يكون المبيع معلوما والثمن معلوما علما يمنع من المنازعة فبيع المجهول جهالة تفضي إليها غير صحيح كبيع شاة من هذا القطيع وبيع شيء بقيمته وبحكم فلان."(کتاب البیوع،الباب الاول فی تعریف البیع ،ج:3،ص:3،دارالفکر)فتاوی شامی میں ہے :"لأن ‌القمار ‌من ‌القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص، ولا كذلك إذا شرط من جانب واحد لأن الزيادة والنقصان لا تمكن فيهما بل في أحدهما تمكن الزيادة، وفي الآخر الانتقاص فقط فلا تكون مقامرة لأنها مفاعلة منه زيلعي."(كتاب الحظر والاباحة،فصل في البيع،ج:6،ص:403،سعيد)فقط واللہ اعلم
                                                  
عنوان: کرپٹو کرنسی کا حکم
سوال: کیا اسلام میں کرپٹو کرنسی حلال ہے یا نہیں ؟
جواب: کرپٹو کرنسی میں پیسے لگانا ناجائز ہے۔فتاوی ٰشامی میں ہے:"وأفتى في الخيرية أيضا بأنه لو فرغ عن الوظيفة بمال، فللمفروغ له الرجوع بالمال، لأنه اعتياض عن حق مجرد وهو لا يجوز، صرحوا به قاطبة، قال: ومن أفتى بخلافه فقد أفتى بخلاف المذهب، لبنائه على اعتبار العرف الخاص، وهو خلاف المذهب، والمسألة شهيرة، وقد وقع فيها للمتأخرين رسائل واتباع الجادة أولى، والله أعلم. وكتب على ذلك أيضا كتابة حسنة في أول كتاب الصلح من الخيرية فراجعها."(کتاب الوقف، مطلب للمفروغ له الرجوع بمال الفراغ، ج:4، ص:383، ط:سعید)تجارت کے مسائل کاانسائیکلوپیڈیا میں ہے :’’بٹ کوائن محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔‘‘(ج:2/ ص:92)فقط واللہ اعلم
                                                  
عنوان: دستاویز سے دعوی کا ثبوت
سوال: کیاوراثت کی جائداد کی خرید  وفروخت میں ایک خریدار  وارث کا اپنی مرضی کی بنائی ہوئی دستاویز کو اپنے دعوی کے طور پر پیش کرنا جو متنا زعہ ہے ،یعنی دیگر ورثاء  کو اس دستاویز پر اعتراض ہو ،تو کیا خریدا ر وارث کا اپنے حقِ دعوی میں محض دستاویز پیش کرنا بغیر دو عادل گواہوں کی موجودگی کے،کیاوارث کی یہ بات شرعی اعتبا ر سے درست تسلیم کی جائے گی؟
جواب: صورتِ مسئولہ میں محض دستاویز کو اپنے دعوی کے ثبوت پر پیش  کرنا جب کہ دیگر ورثاء کو اس دستاویز پر شک وشبہ بھی ہےمعتبر نہیں،بلکہ اس کے شرعی حجت بننے کےلیے گواہوں کا  ہونا ضروری ہے،تاہم اس دستاویز کی بنیاد پر   مدعی  سے سوالات کیے جائیں اور معاملہ کی گہرائی تک پہنچا جائے۔اور بہتر یہ ہے کہ کسی مفتی صاحب کے پاس حاضر ہوکر اپنے درمیان فیصلہ کرایاجائے۔مجلۃ الاحکام العدلیۃ میں ہے:المادة (1814) "يضع القاضي في المحكمة دفترا للسجلات ويقيد ويحرر في ذلك الدفتر الإعلامات والسندات التي يعطيها بصورة منتظمة سالمة عن الحيلة والفساد ويعتني بالدقة بحفظ ذلك الدفتر و إذا عزل سلم السجلات المذكورة إلى خلفه إما بنفسه أو بواسطة أمينه."(الکتاب الرابع عشرفی حق الدعوی، الباب الاول فی حق القضاۃ، 369، ط: نورمحمد،كراتشي)درر الحکام فی شرح مجلۃ الاحکام میں ہے:المادۃ(1822) " إذا كان الإعلام أو السند موافقا لأصوله إلا أنه غير سالم من شبهة التزوير والتصنيع فتطلب البينة، وهذه البينة إما أن تكون لإثبات أصل الحق وهي ظاهرة، وإما أن تكون لإثبات مضمون الحجة والإعلام."(الکتاب السادس عشر القضاء، الفصل الرابع ویتعلق بصورۃالمحاکمۃ، 653/4، ط: دار الجيل)رسائل ابن عابدين ميں ہے:" وحاصله أن ما مر من قولهم لا يعتمد علی الخط ولا يعمل به مبني علی أصل المنقول في المذهب قبل العرف ولما حدث العرف في الاعتماد علی الخط والعمل به في مثل ھذہ المواضع أفتوا به ."وفیہ ایضا:"فالحاصل أن المدار علی انتفاء الشبھة ظاھرا وعليه فما يوجد في دفاتر التجار في زماننا إذا مات أحدھم وقد حرر بخطه ما عليه في دفترہ الذي يقرب من اليقين أنه لا يکتب فيه علی سبيل التجربة والھزل يعمل به والعرف جار بينھم في ذالك، فلولم يعمل به يلزم ضياع أموال الناس إذغالب بياعاتھم بلاشھود خصوصًا ما يرسلونه إلٰی شرکائھم و أمنائھم في البلاد لتعذر الأشھاد في مثله ، فيکتفون بالمکتوب في کتاب أو دفتر ويجعلونه فيما بينھم حجة عند تحقق الخط أو الختم."(رسالة: نشر العرف فی بناء بعض الأحکام علی العرف، 144/2، ط: رشیدیة)فتاویٰ حقانیہ میں ہے:’’ازروئے شریعت جو دستاویزات تغیر و تبدل سے محفوظ ہوں، ان کو اعتبار دے کر اُن پر فیصلہ کیا جاسکتا ہے، لیکن موجودہ حالات میں چونکہ مکر و فریب نے معاشرہ میں اکثر لوگوں کو اپنی لپیٹ میں لے رکھا ہے، جس کی وجہ سے سچے اور جھوٹے کاغذات میں تمییز مشکل ہو گئی ہے، اس لیے اگر تحریری معاہدہ پر با قاعدہ گواہ موجود ہوں تو اس کو اعتبار دیا جائے گا، ورنہ نہیں۔‘‘               (فتاویٰ حقانیہ ،   ج:۵،  ص: ۳۶۴ ،  ط:  جامعہ دارالعلوم حقانیہ، اکوڑہ خٹک) فقط واللہ اعلم
                                                  
عنوان: ہارے ہوئے پیسے حاصل کرنے کے لیے  مزید جوا کھیلنا حرام ہے
سوال: میں نے دس دن پہلے جوا کھیلنا شروع کیا اور میں اس میں کچھ پیسے ہار چکا ہوں ،لیکن اب میں صرف اس غرض سے کھیل رہا ہوں کے اپنے پیسے پورے کر لو اور میں نے اللہ پاک سے وعدہ کیا ہے کہ اس کے بعد چھوڑ دوں گا۔کیا یہ درست ہے؟
جواب: صورتِ مسئولہ میں اپنے ہارے ہوئے پیسے  حاصل کرنے کے لیے مزید جوا کھیلنا بھی  جائز نہیں ؛ کیوں کہ للہ تعالیٰ نے قرآنِ مجید میں جوے کو حرام اور شیطانی عمل قرار دیا ہے، اور حدیث میں آتا ہے کہ جوا کھیلنے والا جنت میں نہیں جائے گا، اور جوا اتنا سخت گناہ اور ناپسندیدہ عمل ہے کہ اگر کوئی شخص مذاق میں بھی دوسرے سے کہہ دے: "آؤ جوا کھیلتے ہیں" تو حدیث شریف میں ہے کہ اس شخص کو صدقہ دینا چاہیے؛ لہذا اس جوے کا ترک لازم ہے اور جتنا جوا کھیلا ہو اور اس میں پیسے ہار گیا ہو تو اس پر توبہ و استغفار لازم ہے۔ قرآن مجید میں ہے:"يَٰٓأَيُّهَا ٱلَّذِينَ ءَامَنُوْا إِنَّمَا ٱلْخَمْرُ وَالْمَيْسِرُ وَالْأَنْصَابُ وَالْأَزْلٰمُ رِجْسٌ مِّنْ عَمَلِ الشَّيْطٰنِ فَاجْتَنِبُوْهُ لَعَلَّكُمْ تُفْلِحُوْنَ         (سورة المائدة  90)""ترجمہ:   اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"صحیح مسلم میں ہے:"أخبرني حميد بن عبد الرحمن بن عوف، أن أبا هريرة، قال: قال رسول الله صلى الله عليه وسلم: " من حلف منكم، فقال في حلفه: باللات، فليقل: لا إله إلا الله، ومن قال لصاحبه: تعال أقامرك، فليتصدق ".(كتاب الايمان، ج:3، ص:1267، ط:دار احياء التراث العربي)مرقاۃ المفاتیح میں ہے:" وعنه عن النبي صلى الله عليه وسلم قال: «لا يدخل الجنة عاق ولا قمار ولا منان ولا مدمن خمر(ولا قمار) بتشديد الميم أي ذو قمار والمعنى من يقامر والقمار في عرف زماننا كل لعب يشترط فيه غالبا أن يأخذ الغالب من الملاعبين شيئا من المغلوب، كالنرد والشطرنج وأمثالهما". (کتاب الحدود، باب بيان الخمر ووعيد شاربها، ج:6، ص:2389، ط:دار الفكر)فقط واللہ اعلم
                                                  
عنوان: ورلڈ فوڈ پروگرام سے استفادہ کا حکم
سوال: ورلڈ فوڈ پروگرام سے استفادہ کرنا جائز ہے یا نہیں؟
جواب: صورتِ مسئولہ میں  ورلڈفوڈپروگرام سے استفادہ کاحکم یہ ہے کہ اگر ورلڈ فوڈ پروگرام سے استفادہ کرنے میں  موجودہ یا آئندہ وقت میں دینی اعتبار سے نقصان کاغالب اندیشہ ہے تو ناجائز ہے ،اگر نقصان کا غالب گمان  نہیں ہے اور مسلمانوں کی ضرورت بھی ہے ،توجائز ہے ،البتہ اگر کھانے پینے کی چیزوں میں ایسا گوشت ہے جو حلال نہیں ہے،یاایسے اجزاء کھانے میں ملائے گئے ہیں جوحلال نہیں ہیں  ،بلکہ حرام ہیں تو سوائے اضطراری حالت کے ان کا کھاناجائز نہیں ہے ۔احکام القرآن میں ہے:"قال الله تبارك وتعالى:{يَا أَيُّهَا الَّذِينَ آمَنُوا لا تَتَّخِذُوا بِطَانَةً مِنْ دُونِكُمْ} الْآيَةَ. قال أبو بكر بطانة الرجل خاصته الذين يستنبطون أمره ويثق بهم في أمره; فنهى الله تعالى المؤمنين أن يتخذوا أهل الكفر بطانة من دون المؤمنين، وأن يستعينوا بهم في خواص أمورهم، وأخبر عن ضمائر هؤلاء الكفار للمؤمنين".(أحكام القرأن، ‌‌باب الاستعانة بأهل الذمة، ج:2، ص:46، ط:دار الكتب العلمية )در مختار میں ہے:أو دل الذمي على الطريق ومفاده جواز الاستعانة بالكافر عن"د الحاجة وقد استعان عليه الصلاة والسلام باليهود على اليهود ورضخ لهم."(‌‌كتاب الجهاد، ‌‌باب المغنم وقسمته في المغرب، ‌‌فصل في كيفية القسمة، ج:4، ص:١٤٨، ط:سعيد)فتاوی ہندیہ میں ہے:"وأما شرائط الذكاة فأنواع: ومنها: أن يكون مسلما أو كتابيا فلا تؤكل ذبيحة أهل الشرك والمرتد؛ لأنه لا يقر على الدين الذي انتقل إليه، ولو كان المرتد غلاما مراهقا لا تؤكل ذبيحته عند أبي حنيفة ومحمد - رحمهما الله تعالى."(‌‌كتاب الذبائح وفيه ثلاثة أبواب، ‌‌الباب الأول في ركن الذبح وشرائطه وحكمه وأنواعه، ج:5، ص:٢٨٥، ط:دار الفكر)فقط والله أعلم
                                                  
عنوان: ایزی پیسہ اکاؤنٹ میں رقم جمع کرانے کی صورت میں ملنے والے اضافی بونس کا حکم
سوال: ایزی پیسہ ایپ میں Savings کے نام سے ایک آپشن ہے، جس میں پیسہ  جمع کرکے رکھنے کی وجہ سے کمپنی کی طرف سے کچھ  اضافی پیسہ ملتے ہیں، اس میں کمپنی اپنا ٹیکس بھی کاٹتی ہے۔مثلا: اگر کوئی شخص اس میں 5000  روپے جمع کرواکے رکھتا ہے، تو کمپنی کی طرف سے 5 روپے   ملتے ہیں، پھر اس میں کمپنی  2 روپیہ ٹیکس کاٹتی ہے ،بقیہ  3 روپے خود بخود کلائنٹ  ایزی پیسہ اکاؤنٹ میں آجاتے ہیں، تو کیا شرعاً ایسے پیسہ رکھنا اور یہ منافع لینا جائز ہے یا نہیں؟
جواب: واضح رہے کہ ایزی پیسہ ایپ کے  اکاؤنٹ   جس آپشن کے تحت بھی رقم جمع کی جاتی ہے، اس کی حیثیت  (انتہاءً) قرض کی ہوتی ہے، اور قرض سے کسی بھی قسم کا نفع اٹھانا سود اور حرام ہے،لہذا صورت مسئولہ میں  ایزی پیسہ ایپ میں Savings نام کے آپشن   کے تحت  رقم جمع کروانے کی صورت میں کمپنی  کی طرف سے جو کچھ منافع ملے گا ، اس کا  لینا اور استعمال کرنا سود ہونے کے سبب ناجائز اور حرام ہے۔ قرآن کریم میں ہے:{يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ * فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ وَإِنْ تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ}  [البقرة: 278، 279]ترجمہ: اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے۔ اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ (بیان القرآن ){يَمْحَقُ اللَّهُ الرِّبَا وَيُرْبِي الصَّدَقَاتِ}[البقرة: 276] ترجمہ:اللہ سود کو مٹاتے ہیں،  اور صدقات کو بڑھاتے ہیں۔ (از بیان القرآن)حدیث شریف میں ہے:"وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل: رواهما ابن ماجه والبيهقي في شعب الإيمان"(مشکاۃ المصابیح، باب الربوا،‌‌الفصل الثالث، 809/2،  ط:المكتب الإسلامي - بيروت)ترجمہ: "حضرت ابن مسعود رضی اللہ عنہ سے مروی ہے کہ نبی ﷺ نے ارشاد فرمایا:  سود اگرچہ بڑھتا جائے لیکن اس کا انجام ہمیشہ قلت (کمی) کی طرف ہوتا ہے۔"بدائع الصنائع میں ہے: "(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحًا، أو أقرضه و شرط شرطًا له فيه منفعة؛ لما روي عن رسول الله صلى الله عليه وسلم أنه «نهى عن قرض جر نفعًا» ؛ ولأن الزيادة المشروطة تشبه الربا؛ لأنها فضل لايقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطةً في القرض."(کتاب القرض،فصل فی شرائط رکن القرض،7 / 395، ط:سعید)فتاوی شامی میں ہے:"(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه (قوله فكره للمرتهن إلخ) الذي في رهن الأشباه يكره للمرتهن الانتفاع بالرهن إلا بإذن الراهن اهـ سائحاني".(باب المرابحة والتولیة، مطلب کل قرضا جر نفعا، 166/5، ط:سعید)تکملہ فتح الملہم میں ہے:"ان نظام البنوك الرائجة اليوم، الذي يسير على اساس الربا، له من المفاسد مالايعد ولايحصي .... ان الربا حرام مطلقا."(كتاب المساقات، الحكمة في تحريم ربالفضل،575/1، ط:مكتبة معارف القرآن)فقط والله اعلم
                                                  
عنوان: کرسمس کے موقع پر یا سالگرہ کا کیک بنا کر تجارت کا حکم
سوال: کچھ احباب کیک بنا کر فروخت کرنے کے کاروبار سے وابستہ ہیں، کرسمس اور سالگرہ وغیرہ کے موقع پر انہیں بڑے آرڈر موصول ہوتے ہیں، ان کا یہ کاروبار کیسا ہے؟ اور اس سے ہونے والی آمدن حلال ہے یا حرام ؟
جواب: صورتِ مسئولہ میں  کیک بنا کر  بیچنا  جائز ہے، اور اس  کی آمدنی بھی   حلال ہے،البتہ کرسمس کے موقع پر ان کے (عیسائیوں کے) علامات اور کلمات لکھ کر کیک بنانا اور بیچنا جائز نہیں ہے، اسی طرح جاندار کی تصویر یا مجسمہ بنا کر بھی کیک بنانا جائز نہیں ہے، ہاں اگر یہ دونوں باتیں نہ ہو تو کیک بنا کر بیچنا جائز ہے۔فتاوی شامی میں ہے:"(ويكره) تحريما (بيع السلاح من أهل الفتنة إن علم) لأنه إعانة على المعصية (وبيع ما يتخذ منه كالحديد) ونحوه يكره لأهل الحرب (لا) لأهل البغي لعدم تفرغهم لعمله سلاحا لقرب زوالهم، بخلاف أهل الحرب زيلعي.قلت: وأفاد كلامهم أن ما قامت المعصية بعينه يكره بيعه تحريما وإلا فتنزيهانهر.(قوله: لأنه إعانة على المعصية) ؛ لأنه يقاتل بعينه، بخلاف ما لا يقتل به إلا بصنعة تحدث فيه كالحديد، ونظيره كراهة بيع المعازف؛ لأن المعصية تقام بها عينها، ولا يكره بيع الخشب المتخذة هي منه، وعلى هذا بيع الخمر لا يصح ويصح بيع العنب. والفرق في ذلك كله ما ذكرنا فتح ومثله في البحر عن البدائع، وكذا في الزيلعي لكنه قال بعده وكذا لا يكره بيع الجارية المغنية والكبش النطوح والديك المقاتل والحمامة الطيارة؛ لأنه ليس عينها منكرا وإنما المنكر في استعمالها المحظور. اهـ.قلت: لكن هذه الأشياء تقام المعصية بعينها لكن ليست هي المقصود الأصلي منها، فإن عين الجارية للخدمة مثلا والغناء عارض فلم تكن عين النكر، بخلاف السلاح فإن المقصود الأصلي منه هو المحاربة به فكان عينه منكرا إذا بيع لأهل الفتنة، فصار المراد بما تقام المعصية به ما كان عينه منكرا بلا عمل صنعة فيه، فخرج نحو الجارية المغنية؛ لأنها ليست عين المنكر، ونحو الحديد والعصير؛ لأنه وإن كان يعمل منه عين المنكر لكنه بصنعة تحدث فلم يكن عينه."(كتاب الجهاد، باب البغاة، ج:4، ص:268، ط: سعيد)مرقاة المفاتيح شرح مشكاة المصابيح میں ہے:"كل ‌أمر ‌يتذرع به إلى محظور فهو محظور أي ممنوع ومحرم."(كتاب الزكوة، قبيل الفصل الثاني، ج:4، ص:128، ط:امدادية ملتان)فتاویٰ شامی میں ہے:"وما كان سببا لمحظور فهو محظور."(‌‌كتاب الحظر والإباحة، ج:6، ص:350، ط:سعيد)فتاویٰ محمودیہ میں ہے:"سوال:۔عید کارڈ ، کرسمس کارڈ، دیوالی  کارڈ   بغیر جاندار تصویر والوں کی طباعت جائز ہے یا نہیں؟الجواب: حامداًومصلیاً!"مذھب باطل اور  عقیدہ باطلہ کی جس چیز سے اشاعت  ہوتی ہے اس کی تجارت نا جائز ہے۔"(کتاب الحظر و الاباحۃ، باب الصورۃ و الملاھی، ج:19، ص:476، ط:ادارۃ الفاروق)وفیہ ایضاً:"سوال:۔ مسلمان حلوائی ہندؤں کے تہواروں کے موقع پر مٹھائی کے کھلونے بناتے ہیں۔ جس میں گائے بھینس بیل انسان بندر وغیرہ کی شکل کے ہوتے ہیں پھر ان کو فروخت کرتے ہیں تومسلمان حلوائی کے لئے مٹھائی سے جاندار کی تصویر بنانا اور ان کا فروخت کرنا کیسا ہے؟الجواب: حامداًومصلیاً!"جاندار تصویروں کا پتھر، مٹی، مٹھائی، کھلونے سب منع ہیں، مسلمانوں کا اس سے بچنا لازم ہے۔فقط واللہ اعلم حررہٗ العبد محمودغفرلہٗ دارالعلوم دیوبند ۱۸؍۶؍۹۰ھ"(کتاب الحظر و الاباحۃ، باب الصورۃ و الملاھی، ج:19،  ص:473،    ط:ادارۃ الفاروق)وفیہ ایضاً:سوال: اگر کسی مسلمان کے رشتہ دار ہندو کے گاؤں میں رہتے ہوں اور ہندو کے تہوار ہولی، دیوالی وغیرہ پکوان، پوری، کچوری وغیرہ پکاتے ہیں، ان کا کھانا ہم لوگوں کو جائز ہے یا نہیں؟جواب: جوکھانا کچوری وغیرہ ہندو کسی اپنے  ملنے والے مسلمان کو دیں اس کا نہ لینا بہتر ہے، لیکن اگر کسی مصلحت سے لے لیا تو شرعاً اس کھانے کو حرام نہ کہا جائے گا۔"(کتاب الحظر و الاباحۃ، باب الاکل  و الشرب، ج:18،ص:34،  ط:ادارۃ الفاروق)فقط واللہ اعلم
                                                  
عنوان: سرکاری بس سے ایکسیڈنٹ میں حکومت کی طرف سے ملنے والے پیسوں کا حکم
سوال: سرکاری بس سے ایکسیڈنٹ پرحکومت سے جو پیسے ملتے ہیں وہ لینا کیسا ہے؟
جواب: واضح رہے کہ سرکاری بس سےایکسیڈنٹ پرحکومت کی طرف سے ملنے والی رقم ایکسیڈنٹ شدہ شخص یا اس کے رشتہ داروں کے لیےحکومت کی طرف سے ملنے والی رقم دیت ہے،اس کا لینااور استعمال کرنا جائز ہے۔فتاویٰ شامی میں ہے:"(و) الثالث (خطأ) .... (وموجبه) ..... (الكفارة والدية على العاقلة) والإثم دون إثم القاتل ....."(‌‌كتاب الجنايات، ج:6 ص:531 ط: سعید)فتاوى هندية میں ہے:"قال الفقيه أبو الليث - رحمه الله تعالى - اختلف الناس في أخذ الجائزة من السلطان، قال بعضهم: يجوز ما لم يعلم أنه يعطيه من حرام، قال محمد - رحمه الله تعالى -: و به نأخذ ما لم نعرف شيئًا حرامًا بعينه ، وهو قول أبي حنيفة - رحمه الله تعالى - وأصحابه ، كذا في الظهيرية."(كتاب الكراهية، الباب الثاني عشر في الهدايا والضيافات، ج:5 ص:342 ط: دار الفکر)التشریع الجنائی الاسلامی میں ہے : "فقالوا ما لنا من بينة. قال: فيحلفون. قالوا: لا نرضى بأيمان اليهود. فكره رسول الله صلى الله عليه وسلم ‌أن ‌يبطل ‌دمه فوداه بمائة من إبل الصدقة."(الباب الأول فى الجنايات،الفصل الثالث الجناية على ما هو نفس من وجه دون وجه أى الجناية على الجنين أو الإجهاض، ج:2 ص:292 ط: دار الكاتب العربي)الموسوعۃ الفقہیہ میں ہے:"ولم يقبلوا أيمان اليهود، فوداه النبي صلى الله عليه وسلم من عنده كراهية أن يبطل دمه ومن ذلك أيضا أجرة تعريف اللقطة، فللقاضي أن يرتب أجرة تعريفها من بيت المال، على أن تكون قرضا على صاحبها."(حرف الباء، بيت المال، البيت الرابع: وهو بيت مال الفيء، مصارف بيت مال الفيء، أولويات الصرف من بيت المال، ج:8 ص:255 ط: وزارة الأوقاف والشئون الإسلامية)فقط واللہ اعلم
                                                  
عنوان: میزان بینک یا بینک اسلامی میں سیونگ اکاؤنٹ کھولنے کا حکم
سوال: کیا میزان بینک یا بینک اسلامی میں سیونگ اکاؤنٹ کھولنا جائز ہے؟
جواب: واضح رہے کہ بینک  ایک سودی ادارہ ہے جس طرح سود لینا اور استعمال کرنا ناجائز ہے،  اپنی رضامندی اور اختیار سے سود کا معاہدہ کرنا بھی ناجائز ہے،  لہذا کسی بھی بینک میں سیونگ اکاؤنٹ کھلوانے میں چوں کہ سودی معاہدہ ہوتا ہےاور اس میں جمع شدہ رقم پر بینک کی طرف سے نفع ملتا ہے جو کہ قرض پر نفع ملنے کی وجہ سے حرام ہے ؛ لہذا  میزان بینک میں بھی سیونگ اکاؤنٹ کھلوانا اور اس پر نفع لینا  شرعاً جائز  نہیں ، ضرورت پڑے تو کرنٹ اکاونٹ کھولنے کی اجازت ہوگی۔مزیدتفصیل کے لیے دیکھیے: مروجہ اسلامی بینکاری از رفقائے دارالافتاء جامعہ علوم اسلامیہ بنوری ٹاؤن ، مطبوعہ مکتبہ بینات۔فتاوی شامی میں ہے :"( كلّ قرض جرّ نفعًا حرام) أي إذا كان مشروطًا كما علم مما نقله عن البحر."(کتاب البیوع، فصل فی القرض، ج:5، ص:166، ط: سعید)صحیح مسلم میں ہے:"عن ‌جابر قال: لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء."(كتاب البيوع، باب لعن آكل الربا ومؤكله، ج:5، ص:50، ط: دار الطباعة العامرة)ترجمہ:" حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔"الأشباه والنظائرمیں ہے:"الأولى: الضرورات تبيح المحظورات .... الثانية: ما أبيح للضرورة يقدر بقدرها."(الفن الأول :القواعدالكلية، ص:137، ط: دارالكتب، پشاور)فقط والله أعلم
                                                  
عنوان: ڈالر کو ادھار بیچنا جائز نہیں
سوال: ہم ڈالر خریدتے ہیں ۔کیش کے ریٹ الگ ہوتے ہیں اور ادھار کے ریٹ الگ ہوتے ہیں ۔جتنا ٹائم ہم زیادہ لیتے ہیں اس حساب سے ریٹ زیادہ ہوتا ہے کیا ایسا کرنا صحیح ہے؛ کیوں کہ ہمیں باہر بھیجنا ہوتا ہے ۔کاروبار کے لیے ہم سودا کرلیتے ہیں ایکسچنج کمپنی والے TT کے ذریعے باہر بھیج دیتے ہیں پھر ہم ان کو رقم تھوڑی تھوڑی کر کے دیتے ہیں۔دوسرا مسئلہ کسی سے ڈالر کا ریٹ فکس کرکے رقم ادھار لے سکتے ہیں مثال کے طور پر آج کا ریٹ 300 روپے سے ہم کو رقم دیتا ہے ہم چار سے پانچ ماہ بعد 320 روپے سے رقم واپس کرتے ہیں، کیا ایسا کرنا صحیح ہے؟
جواب: واضح رہے کہ کرنسی کے بدلے کرنسی کی   بیع میں ادھار جائز نہیں ہے، بلکہ ضروری ہے کہ سودا نقد کیا جائے اور مجلس عقد میں ہی ہاتھ کے ہاتھ  جانبین کا عوضین پر قبضہ بھی ہوجائے ،ورنہ بیع باطل  ہوجائے گی،اسی طرح  ڈالر کی اد ھار خرید و فروخت کرنا جائز نہیں،یعنی جب ڈالر خریدا جائے تو اسی مجلس میں ڈالر پر قبضہ کرلیا جائے اور ساتھ ہی اس کی رقم بھی بیچنے والے کے حوالے کردی جائےاور جب اس کو بیچا جائے تو اسی وقت اس کی قیمت پر قبضہ کرنے کے ساتھ ساتھ ڈالر بھی خریدار کو حوالہ کردیا جائے،بصورتِ دیگر یہ معاملہ سودی ہوجانے کی وجہ سے جائز نہ ہوگا، پس صورتِ مسئولہ میں ڈالرکو روپے کے عوض ادھار یا کمی زیادتی کے ساتھ خریدنا  شرعًا حرام ہے۔"الفتاوى الهندية"میں ہے:"(وأما شرائطه) فمنها قبض البدلين قبل الافتراق كذا في البدائع سواء كانا يتعينان كالمصوغ أو لا يتعينان كالمضروب أو يتعين أحدهما ولا يتعين الآخر كذا في الهداية."(کتاب الصرف،الباب الأول، ،ج:٣، ص:٢١٧، ط:دار الفكر،بيروت)فتاوی شامی میں ہے:"(هو) لغةً: الزيادة. وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)".(باب الصرف، ج: 5، ص: 257 - 259،  ط: سعيد)فقط واللہ اعلم
                                                  
عنوان: فارما کمپنی میں کام کا حکم
سوال: میں ایک فارما کمپنی میں بطور میڈیکل ریپ کے ملازمت کرتا ہوں ،ہمارا کام ڈاکٹرز کے پاس جا کر اپنی کمپنی کی دوائی کے لیے درخواست کرنا ہوتی ہے کہ ڈاکٹر صاحب براۓ کرم آپ مریض کو ہماری کمپنی کی دوا تجویز کریں، اس بات کے لیے ڈاکٹر اپنا فائدہ مانگتا ہے تو ہم کمپنی کو اطلاع دے کر ڈاکٹر کو فائدہ بھی دلواتے ہیں ،جس کو کمپنی ایکٹیویٹی کا نام دیتی ہے اور ہم ملازمین کو ہر ماہ سیل ٹارگٹ دیا جاتا ہے جسے کسی بھی طرح پورا کرنے پر کمپنی اس ملازم کو تنخواہ کے علاوہ الگ سے کمیشن دیتی ہے جسے انسینٹیو کا نام دیا جاتا ہے؛ لہٰذا رہنمائی فرمائیں کہ میری مکمل تنخواہ حلال ہے یا نہیں؟ اور ہر 3ماہ بعد ملنے والا انسینٹیو یا کمیشن حلال ہے یا حرام؟
جواب: صورتِ  مسئولہ میں سائل کے لیے فارما کمپنی میں  دوا کی تشہیر کرنا اور اس پر اجرت لینا شرعاً جائز ہے،  البتہ  ڈاکٹر حضرات کا مذکورہ کمپنی کی دوا   تجویز کرنے پر  اپنے لیے مراعات کا مطالبہ کرنا رشوت کے حکم میں ہےجس کا لینا دینا اور اس میں معاون بننا یا اس کام پر اجرت یا کمیشن  لینا شرعاً جائز نہیں  ۔احکام القرآن للجصاص میں ہے :"وقوله تعالى: {ولا تعاونوا ‌على ‌الأثم والعدوان} نهي عن معاونة غيرنا على معاصي الله تعالى."(ج:2،ص:381،دارالکتب العلمیۃ)سنن ابی داؤد میں ہے :"عن أبي سلمة، عن عبد الله بن عمرو، قال: «لعن رسول الله صلى الله عليه وسلم الراشي والمرتشي»." (کتاب الاقضیۃ،باب فی کراہیۃ الرشوۃ،ج:3،ص:300۔المکتبۃ العصریۃ)فتاوی ہندیہ میں ہے :"ومنها أن تكون الأجرة معلومة."(کتاب الاجارۃ،الباب الاول فی تفسیر الاجارۃ۔۔۔۔الخ،ج:4،ص:411،دارالفکر)فقط واللہ اعلم
                                                  
عنوان: اسٹیٹ بینک میں نوکری کے بارے میں شرعی نقطہ نظر
سوال: عرض یہ  ہے کے میں اسٹیٹ بینک آف پاکستان میں جاب کرتا ہوں،  کیا ا سٹیٹ بینک آف پاکستان میں جاب کرنا درست ہے یہ نہیں کیوں کہ یہ ایک مرکزی بینک کی حیثیت رکھتا ہے اور بیت المال کا کردار ادا کرتا ہے،  برائے مہربانی میری رہنمائی فرمائیں۔
جواب: صورتِ مسئولہ  میں اسٹیٹ بینک  آف پاکستان  کی آمدنی کا اکثر حصہ سودی لین دین سے حاصل ہوتا ہے، اور اسی آمدن سے اسٹیٹ بینک اپنے ملازمین کو تنخواہ جاری کرتا ہے، اس لیے اسٹیٹ بینک میں نوکری کرکے تنخواہ لینا شرعاً جائز نہیں ۔قرآن کریم میں ہے:"وَأَحَلَّ اللّٰه الْبَیْعَ وَحَرَّمَ الرِّبٰوا۔"(البقرۃ:۲۷۵)ترجمہ:"حالانکہ اللہ تعالیٰ نے  بیع کو حلال فرمایا ہے اور سود کو حرام کردیا ہے"۔(بیان القرآن)صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: هم ‌سواء."   ترجمہ:" حضرت جابر رضی اللہ عنہ سے روایت ہے کہ اللہ کے رسول صلی اللہ علیہ وسلم نے سود کھانے والے،کھلانے والے،سود کا معاملہ لکھنے والے اور اس پر گواہ بننے والے پر لعنت بھیجی ہے،اور فرمایا : یہ سب(گناہ میں) برابر ہیں."            (کتاب المساقاۃ،باب لعن آكل الربا ومؤكله، ج:3،ص:219، ط:دار احیاء التراث العربی)فقط واللہ اعلم
                                                  
عنوان: یوٹیوب سے پیسے کمانے کا حکم
سوال: یوٹیوب سے پیسے کمانا حلال ہے یا حرام؟
جواب: کسی بھی کام کے جائز یا ناجائز ہونے کا دار ومدار اُس کام کے حکمِ شرع کے موافق یا مخالف  ہونے پر ہے،اگر کوئی کام شرعی اصولوں  اور تقاضوں کے مطابق ہو تو وہ جائز ہو گا ،اور اگر وہ شرعی اصولوں اور  تقاضوں   کے مخالف ہو تو وہ ناجائز ہو گا۔لہذا صورتِ مسئولہ میں یوٹیوب چینل سے پیسے کمانے کے بارے میں تفصیل یہ ہے کہ:یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالوورز  زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈیو اَپ لوڈ کرنے والے کو بھی پیسے دیتا ہے۔ اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:جان د ار  کی تصویر والی ویڈیو اَپ لوڈ کرے، یا  اس ویڈیو  میں  جان دار کی تصویر ہو۔یا اس ویڈیو میں میوزک  اور موسیقی ہو۔یا اشتہار  غیر شرعی ہو۔یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے۔عام طور پر اگر  چینل بنانے والے کی اَپ لوڈ کردہ ویڈیو میں مذکورہ خرابیاں  نہ بھی ہوں تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور ہماری معلومات کے مطابق  یوٹیوب  پر چینل بناتے وقت ہی معاہدہ کیا جاتاہے کہ  مخصوص مدت میں چینل کے سبسکرائبرز اور  ویورز مخصوص تعداد تک پہنچیں گے تو یوٹیوب انتظامیہ اس چینل پر مختلف لوگوں کے اشتہارات چلانے کی مجاز ہوگی، اور چینل بنانے والا اس معاہدے کو تسلیم کرنے پر مجبور ہوتاہے، الا یہ کہ اشتہارات بند کرنے کے لیے وہ باقاعدہ فیس ادا کرے اور چینل کو کمرشل بنیاد پر استعمال نہ کرے، اور ان اشتہارات کا انتخاب کسی بھی یوزر کی سرچنگ بیس یا لوکیشن یا مختلف لوگوں کے اعتبار سے مختلف ہوسکتاہے، چینل  بناتے وقت چوں کہ اس معاہدے پر رضامندی پائی جاتی ہے، لہٰذا یوٹیوب پر چینل بنانا ہی درست نہیں ہے، اور چینل بناتے وقت یوٹیوب انتظامیہ کو جب ایڈ چلانے کی اجازت دی جائے تو اس کے بعد وہ  مختلف ڈیوائسز کی سرچنگ بیس یا لوکیشن یا ملکوں کے حساب سے مختلف ایڈ چلاتے ہیں، مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں،  اور پاکستان میں ہی ایک شخص کی ڈیوائس پر الگ اشتہار چلتاہے تو دوسرے شخص کی ڈیوائس پر دوسری نوعیت کا اشتہار چل سکتاہے، جس  میں بسااوقات حرام اور  ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعًا اجازت نہیں ہے۔علاوہ ازیں یوٹیوب چینل کے ذریعے اگر آمدن مقصود ہو تو اس سلسلے میں انتظامیہ سے اجارے کا جو معاہدہ کیا جاتاہے  وہ بھی شرعی تقاضے پورے نہ ہونے  (مثلًا: اجرت کی جہالت) کی وجہ سے جائز نہیں ہوتا۔اس تفصيل سے معلوم ہوا كہ یوٹیوب چینل سے کمائی کرنا شرعاً جائز نہیں ۔فتاوی شامی میں ہے:"صوت اللهو والغناء ينبت النفاق في القلب كما ينبت الماء النبات. قلت: وفي البزازية استماع صوت الملاهي كضرب قصب ونحوه حرام لقوله - عليه الصلاة والسلام - «استماع الملاهي معصية والجلوس عليها فسق والتلذذ بها كفر» أي بالنعمة فصرف الجوارح إلى غير ما خلق لأجله كفر بالنعمة لا شكر فالواجب كل الواجب أن يجتنب كي لا يسمع لما روي «أنه - عليه الصلاة والسلام - أدخل أصبعه في أذنه عند سماعه".(كتاب الحظر والإباحة، ج:6 ، ص:349، ط:سعيد)فتاوی شامی میں ہے:"وظاهر كلام النووي في شرح مسلم الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها اهـ فينبغي أن يكون حراما لا مكروها إن ثبت الإجماع أو قطعية الدليل بتواتره اهـ كلام البحر ملخصا".(كتاب الصلوة، باب مايفسد الصلوة ومايكره، ج:1، ص:647، ط:سعيد) فقط والله أعلم
                                                  
عنوان: آب زم زم کی خرید و فروخت کا حکم
سوال: آب زم زم کی خرید و فروخت  کا شرعی حکم کیا ہے ؟
جواب: آب زم زم   کو اگر  کسی بوتل یا برتن میں جمع کیا جائے تو اس کی  خرید و فرد خت جائز ہے ۔بدائع الصنائع میں ہے: "أنواع المياه فنقول : المياه أربعة أنواع : الأول : الماء الذي يكون في الأواني والظروف والثاني الماء الذي يكون في الآبار والحياض والعيون والثالث ماء الأنهار الصغار التي تكون لأقوام مخصوصين والرابع : ماء الأنهار العظام كجيحون وسيحون ودجلة والفرات ونحوها أما بيان حكم كل نوع منها على القسمة أما الأول فهو مملوك لصاحبه لا حق لأحد فيه ؛ لأن الماء وإن كان مباحا في الأصل لكن المباح يملك بالاستيلاء إذا لم يكن مملوكا لغيره كما إذا استولى على الحطب والحشيش والصيد فيجوز بيعه كما يجوز بيع هذه الأشياء  ... إلخ . "(بدائع الصنائع ، المؤلف : علاء الدين أبوبكر الكأساني ، كتاب الشِرب ، الناشر : دار الكتاب كوئٹہ : ج : ۵ ، ص : ۲۷۴ .)البحر الرائق میں ہے : "وفي المحيط بيع الماء في الحياض والآبار لا يجوز إلا إذا جعله في إناء ... ثم قال بعد  أوراق : وكذا لو اشترى ماء من سقاء في قربة كان صب الماء على السقاء والمعتبر في هذا العرف، كذا في الخانية." (البحر الرائق شرح كنز الدقائق ، المؤلف: زين الدين بن إبراهيم المعروف ـ  بابن نجيم ، كتاب البيوع ،  الناشر :  دار الكتاب الإسلامي ، ج : 5 ، ص : 306 و 330 .) فتاوی ہندیہ میں ہے : "لا يجوز بيع الماء في بئره ونهره هكذا في الحاوي وحيلته أن يؤاجر الدلو والرشاء هكذا في محيط السرخسي فإذا أخذه وجعله في جرة أو ما أشبهها من الأوعية فقد أحرزه فصار أحق به فيجوز بيعه والتصرف فيه كالصيد الذي يأخذه كذا في الذخيرة وكذلك ماء المطر يملك بالحيازة كذا في محيط السرخسي."(الفتاوى الهندية ، كتاب البيوع  ، باب في ما يجوز بيعه وما لا يجوز ، الناشر: دار الفكر  ، ج : 3 ،ص : 121 .) مجمع الأنھر میں ہے : "(وما أحرز من الماء بحب وكوز ونحوه لا يؤخذ إلا برضى صاحبه وله) أي لصاحب الماء المحرز (بيعه) أي بيع الماء لأنه ملكه بالإحراز وصار كالصيد إذا أخذه إلا أنه لا قطع في سرقته بقيام شبهة الشركة فيه بالحديث ...لخ . "( مجمع الأنهر في شرح ملتقى الأبحر ،المؤلف :  عبد الرحمن بن محمد المدعو   بشيخي زاده ، كتاب إحياء الموات ، فصل  في الشِرب ، الناشر : دار إحياء التراث العربي ، ج : 2  ، ص :563.)امداد الفتاوی میں ہے : [آب زمزم کی تجارت کے متعلق  سوال  کے جواب میں فرماتے ہیں : ] بظاہر اس تجارت سے کوئی امر مانع  جواز  نہیں ، متقوم بھی ہے ، احراز سے ملک میں بھی داخل ہوجاتا ہے ، اور بلانکیر زمزمیاں بیچنے کا تعامل بھی ہے ، جس میں دونوں جزء مبیع ہوتے ہیں ، اور متبرک  ہونا بھی مانع نہیں ہوسکتا ، قرآن مجید سب سے زیادہ متبرک ہے ، اور اس کی بیع و شراء سب جائز ہے ... إلخ .(امداد الفتاوی ، مؤلف : مولانا اشرف علی تھانوی ، کتاب  البیوع ، فصل جائز ، ناجائز یا مکروہ معاملات بیع ِ، الناشر : مکتبہ دارالعلوم کراچی ، ج : ۳ ،ص:۱۱۶ )فقط واللہ اعلم
                                                  
عنوان: پائی کرپٹوکرنسی کی مائننگ کا شرعی حکم
سوال: پائی کرپٹو کرنسی کے بارے میں کہ اس کی مائننگ جائز ہے یا نہیں؟
جواب: ’بٹ کوائن‘‘  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" / "کرپٹو کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے،اور چوں کہ اس کی خرید وفروخت جائز نہیں ہے لہذا اس کی مائئنگ بھی جائز نہیں ہوگی۔اللہ تعالی کا ارشاد ہے:"يا أيها الذين آمنوا إنما الخمر والميسر والأنصاب والأزلام رجس من عمل الشيطان فاجتنبوه لعلكم تفلحون."(المائدة: 90)ترجمہ:"اے ایمان والو :بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام  ہیں ،سواس سے بالکل الگ رہو،تاکہ تم کو فلاح ہو۔"مسند احمد میں ہے:"عن عبد الله بن عمرو، قال: قال رسول الله صلى الله عليه وسلم: " ‌إن ‌الله ‌حرم على أمتي الخمر والميسر."(ج:11 ص: 105ط: مؤسسة الرسالة)فتاوی ہندیہ میں ہے:"ومنها في المبيع وهو أن يكون موجودا فلا ينعقد بيع المعدوم وما له خطر العدم."(كتاب البيوع ، البابالأول  في تفسير البيع:3/ 2،ط:در الفكر)فتاوی شامی میں ہے:"(بيع عقار لا يخشى هلاكه قبل قبضه لابیع منقول) قبل قبضه ولو من بائعه."(فصل فی التصرف فی المبیع، ص:147، ج:5، ط:سعید)فقط والله أعلم
                                                  
عنوان: چوری کا مال خریدنے کا حکم
سوال: چوری کا سامان خریدنا کیسا ہے؟
جواب: چوری کامال جتنے ہاتھوں میں چلاجائے وہ حرام ہی رہتا ہے اوراصل مالک کے علاوہ کوئی دوسرا اس کامالک نہیں بنتا، اس لیے چوری کا مال فروخت کرنا کسی حال میں جائز نہیں ہے، اور  اگر خریدنے والے کو کسی چیز کے بارے میں یقینی  معلوم ہو یا غالب گمان ہو کہ وہ چوری کی ہے تو اس کے لیے اس کو  خرید نا  اور استعمال کرنابھی  جائز نہیں ہے، اور اس کا منافع بھی حلال نہیں ہوگا۔السنن الکبری   میں ہے:" عن شرحبيل مولى الأنصار , عن أبي هريرة عن النبي صلى الله عليه وسلم أنه قال: "من اشترى سرقةً وهو يعلم أنها سرقة فقد أشرك في عارها وإثمها". (کتاب البیوع، باب كراهية مبايعة من أكثر ماله من الربا أو ثمن المحرم، ج:5، ص:548، ط: دار الكتب العلمية)         فتاوی شامی میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه". (كتاب البيوع، باب البيع الفاسد، مطلب فيمن ورث مالا حراما، ج:5، ص:99، ط: سعید)وفيه أيضاً:"وفيه: الحرام ينتقل، فلو دخل بأمان وأخذ مال حربي بلا رضاه وأخرجه إلينا ملكه وصح بيعه، لكن لايطيب له ولا للمشتري منه. (قوله: الحرام ينتقل) أي تنتقل حرمته وإن تداولته الأيدي وتبدلت الأملاك، ويأتي تمامه قريباً (قوله: ولا للمشتري منه) فيكون بشرائه منه مسيئاً؛ لأنه ملكه بكسب خبيث، وفي شرائه تقرير للخبث، ويؤمر بما كان يؤمر به البائع من رده على الحربي؛ لأن وجوب الرد على البائع إنما كان لمراعاة ملك الحربي ولأجل غدر الأمان، وهذا المعنى قائم في ملك المشتري كما في ملك البائع الذي أخرجه". (کتاب البیوع،باب البیع الفاسد ، مطلب الحرمۃ تتعدد، ج:5، ص:98،  ط: سعید)فقط والله أعلم
                                                  
عنوان: ہندو سے خرید و فروخت جائز ہے
سوال: ہندو سے بیع کرنے کے بارے میں کہ بیع کرنا جا ئز ہے یا نہیں؟
جواب: صورتِ مسئولہ میں اگر  وہ چیز  جو ان سے خریدی جائے وہ جائز ہو (ان کا ذبیحہ یا ناپاک چیز نہ ہو )تو ان سے خریدنا جائز  ہے۔بدائع الصنائع میں ہے:"وكذا إسلام البائع ليس بشرط لانعقاد البيع ولا لنفاذه ولا لصحته بالإجماع، فيجوز بيع الكافر وشراؤه."(فصل في شرائط ركن البيع ، کتاب البیوع ،جلد۵، ص:۱۳۵، ط: دار الکتب العلمیۃ)فقط واللہ اعلم
                                                  
عنوان: انشورنس کمپنی میں ملازمت کرنے  کا حکم
سوال: میں ایک ایف یو انشورنس کمپنی میں ملازمت کرتا ہوں کیا میں کوئی دوسری جاب نہ     ملنے تک یہی ملازمت کر سکتا ہوں اور میں نے یو بی ایل بینک میں کیشیر کی جاب کے لیے اپلائی کیا ہوا ہے ۔کیا میرا بینک میں ملازمت کرنا جائز ہوگا اور اسلامی بنک میں اس طرح کی جاب کرنا کیسا ہے؟
جواب: واضح رہے کہ مروجہ بینکوں اور  انشورنس کی کسی بھی کمپنی میں ملازمت کرنا جائز نہیں ہے ،کیوں کہ اس میں سود اور جوئے کے کام میں معاونت ہوتی ہے اور گناہ کے کام میں معاونت کرنا ناجائز وحرام ہے۔لہذا صورتِ مسئولہ میں اگر سائل کا کوئی اور ذریعہ معاش نہیں ہے تو   اسے چاہیے کہ ایک بے روزگار  کی حیثیت سے  فوراً متبادل جائز ملازمت کے لیے سنجیدہ کوشش کرے ، جیسے ہی بقدرِ کفایت جائز ملازمت  میسر آجائے  فوراً  انشورنس کمپنی کی ملازمت چھوڑ دے،  اور جب تک کہیں اور نوکری نہیں ملتی اور اس کے لیے  مذکورہ انشورنس کمپنی کی نوکری چھوڑنا مشکل ہو اور اس کا کوئی اور حلال ذریعہ آمدن بھی نہ ہو تو ناجائز سمجھتے ہوئے  مذکورہ کمپنی میں وقتی طور پر نوکری جاری رکھے،مگر ساتھ ہی توبہ و استغفار کرتا رہے اور استطاعت ہونے پر اتنے عرصہ میں کمپنی سے حاصل شدہ مراعات کے بقدر صدقہ بھی کرے، امید ہے اللہ تعالیٰ بخشش فرما دیں گے۔ملحوظ رہے کہ یو بی ایل بینک اور  مروجہ اسلامی بینکوں میں ملازمت کرنا بھی جائز نہیں ہے، اس لیے سائل بینک کے علاوہ حلال ذریعہ معاش تلاش کرے۔قرآن کریم میں اللہ جل شانہ کا ارشاد  ہے:"{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة:278، 279]"ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔"(سورۃ البقرۃ ، آیت:278، 279، از بیان القرآن)دوسری جگہ ارشاد ہے:"{يَمْحَقُ اللَّهُ الرِّبَا وَيُرْبِي الصَّدَقَاتِ}"[البقرة:276]ترجمہ: اللہ سود کو مٹاتے ہیں ،  اور صدقات کو بڑھاتے ہیں۔(سورۃ البقرۃ ، آیت:276، از بیان القرآن)اسی طرح ارشاد باری تعالیٰ ہے:"{وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}"[المائدة:2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔"( از بیان القرآن، سورۃ المائدۃ ، آیت:2)تفسیر ابن کثیر میں ہے:"{ولا تعاونوا على الاثم و العدوان}، یأمر تعالی عبادہ المؤمنین بالمعاونة علی فعل الخیرات وهوالبر و ترك المنکرات و هو التقوی، و ینهاهم عن التناصر علی الباطل و التعاون علی المآثم والمحارم".(تفسیر ابن کثیر،سورة المائدة:2 ج:2، ص:10، ط:دارالسلام)حدیث شریف  میں ہے:"عن جابر رضي الله عنه قال: لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: هم سواء."(مشكاة المصابيح ،باب الربوا، ص: 243، ط: قدیمی)ترجمہ:"رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔"ایک اور حدیثِ مبارک  میں ہے:"وعن ابن مسعود رضي الله عنه قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان۔"(مشکاة المصابیح، باب الربوا، ص:246، ط:قدیمی)ترجمہ: حضرت ابن مسعود رضی اللہ عنہ سے روایت ہے کہ جناب رسول اللہ صلی اللہ علیہ و سلم نے فرمایا سود سے حاصل ہونے والا مال خواہ کتنا ہی زیادہ ہو مگر اس کا انجام کمی یعنی بے برکتی ہے۔(از مظاہر حق)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا."(كتاب الصرف، باب القرض و الصرف فيه، ج 14، ص 35، ط :دار المعرفة بيروت)احکام القرآن للجصاص   میں ہے:"ولا خلاف بين أهل العلم ‌في ‌تحريم ‌القمار وأن المخاطرة من القمار; قال ابن عباس: إن المخاطرة قمار وإن أهل الجاهلية كانوا يخاطرون على المال، والزوجة، وقد كان ذلك مباحا إلى أن ورد تحريمه."(‌‌باب تحريم الميسر، ج:1، ص:398، ط:دار الکتب العلمية)الموسوعة الفقهية الكويتية میں ہے:"الإجارة على المنافع المحرمة كالزنى والنوح والغناء والملاهي محرمة وعقدها باطل لا يستحق به أجرة.ولا يجوز استئجار ‌كاتب ‌ليكتب له غناء ونوحا؛ لأنه انتفاع بمحرم."(‌‌الإجارة ، الإجارة على المعاصي والطاعات، ج:1، ص:290، ط:اميرحمزه كتب خانه)فقط والله أعلم
                                                  
عنوان: رقم کی منتقلی پر اجرت  وصول کرنے کا حکم
سوال: آج کل بہت سے کاروباری لین دین ایکسپریس منی جیسے ایزی پیسہ، جاز کیش اور یو  پیسہ  کے ذریعے ہوتے ہے جو پیسے منتقل کرنے کی کچھ رقم اضافی مانگتے ہیں یا اصل رقم سے منتقلی کے وقت کاٹ لیتے ہیں، اور ہماری کمپنی انہی سہولیات میں سے کسی ایک کو استعمال کرنے کا پاپند بناتی ہے۔ سوال یہ ہے کہ کیا یہ اضافی رقم جو اصل رقم کے علاوہ لی جاتی ہے وہ سود کے زمرہ میں آتی ہے؟ اور کیا اس کا کوئی متبادل راستہ ہے یا ہمیں کیا کرنا چاہیے اس حوالے سے۔
جواب: صورت مسئولہ میں پیسہ منتقل کرنے کے بدلے جو  رقم وصول کی جاتی ہے وہ سروس چارجز ہونے کی بناء پر سود کے زمرے میں نہیں آتی،البتہ  سروس چارجز کی جو  رقم لی جاتی ہے وہ اصل ر قم سے علیحدہ کر کے دی جائے۔المبسوط للسرخسی میں ہے:"ولو استأجر رجلا ينقد له الدراهم كل ألف بكذا أو استأجره على كل شهر بكذا ينقد له فهو جائز؛ لأن في الفصل الأول استأجره على عمل معلوم ببدل معلوم والاستئجار على ذلك متعارف بين الناس، وهو الأصل في عقد الإجارة، وفي الفصل الثاني عقد على منافع في مدة معلومة ببدل معلوم ليقيم بتلك المنافع عملا مقصودا"(کتاب الشروط، ج:30، ص:204، ط:دارالفکر بیروت)فتاوی شامی میں ہے:"(قوله: للطحان) أي لمسألة قفيز الطحان، وهي كما في البزازية أن يستأجر رجلا ليحمل له طعاما أو يطحنه بقفيز منه فالإجارة فاسدة، ويجب أجر المثل لا يتجاوز به المسمى"(کتاب البیوع، باب الصرف، مطلب مسائل فی المقاصۃ، ج:5، ص:280، ط:ایچ ایم سعید کمپنی)و فیہ ایضا:"(استأجر رجلا لإيصال خط) أي كتاب (أو زاد إلى زيد، إن رده) أي المكتوب أو الزاد (لموته) أي زيد (أو غيبته لا شيء له) ؛ لأنه نقضه بعوده كالخياط إذا خاط ثم فتق وفي الخانية: استأجره ليذهب لموضع كذا ويدعو فلانا بأجر مسمى فذهب للموضع فلم يجد فلانا وجب الأجر (فإذا دفع الخط إلى ورثته) في صورة الموت (أو من يسلم إليه إذا حضر) في صورة غيبته (وجب الأجر بالذهاب)"(كتاب الاجارة، ج:6، ص:20، ط:ايچ ايم سعيد كمپني)و فيه ايضا"(قوله فسدت في الكل) ويجب أجر المثل لا يجاوز به المسمى زيلعي (قوله بجزء من عمله) أي ببعض ما يخرج من عمله، والقدرة على التسليم شرط وهو لا يقدر بنفسه زيلعي. (قوله عن قفيز الطحان) وهو المسألة الثالثة التي ذكرها المصنف كما ذكره الزيلعي (قوله والحيلة أن يفرز الأجر أولا) أي ويسلمه إلى الأجير، فلو خلطه بعد وطحن الكل ثم أفرز الأجرة ورد الباقي جاز، ولا يكون في معنى قفيز الطحان إذ لم يستأجره أن يطحن بجزء منه أو بقفيز منه كما في المنح عن جواهر الفتاوى"(کتاب الاجارۃ، باب الاجارۃ الفاسدۃ، ج:6، ص:57، ط:ایچ ایم سعید کمپنی کراچی)بدائع الصنائع میں ہے:"على هذا يخرج ما إذا استأجر رجلا على أن يحمل له طعاما بعينه إلى مكان مخصوص بقفيز منه أو استأجر غلامه أو دابته على ذلك أنه لا يصح"(کتاب الاجارۃ، فصل فی انواع شرائط رکن الاجارۃ، ج:4، ص:191، ط:دارالکتب العلمیۃ بیروت)فقط واللہ اعلم
                                                  
عنوان: میڈیکل بلنگ میں انشورس کمپنی کی اعانت کرنا
سوال: میں ایک امریکن ڈاکٹر کے ساتھ اسسٹنٹ کے طور پر کام کرتا ہوں۔ جب ڈاکٹر مریض کا علاج کرتا ہے تو وہ علاج کا بل ہمیں بھیجتا ہے۔ میں اس بل کو انشورنس کمپنی کو بھیجتا ہوں۔ اگر بل میں کوئی غلطی نہ ہو تو انشورنس کمپنی ڈاکٹر کو پیسے بھیجتی ہے۔ اگر بل میں کوئی غلطی ہو تو انشورنس کمپنی ڈاکٹر کو پیسے نہیں بھیجتی۔ ڈاکٹر ہمیں اس انشورنس کے پیسوں سے تنخواہ بھی دیتا ہے۔ انشورنس میں جوا اور سود بھی شامل ہوتا ہے۔ کیا میں یہ جو کام ڈاکٹر کے ساتھ کرتا ہوں یہ حلال ہے یا حرام؟
جواب: ہماری معلومات کے مطابق  میڈکل بلنگ کمپنی مریض اور انشورنس کمپنی کے درمیان ثالث کا کردار ادا کرتی ہے،  یعنی  ڈاکٹر  کی تجاویز (دوا اور ٹیسٹ وغیرہ) انشورنس کمپنی کی طرف منتقل کرتی ہے  اور  انشورنس کمپنی سے رقم وصول کر کے ڈاکٹر یا ہسپتال کو پہنچاتی ہے، گویا اس کمپنی کا کام انشورنس کی سہولت کاری ہے ؛  لہذا اس  کمپنی میں نوکری کرنے کی وجہ سے سائل بھی انشورنس کے حرام معاملے  کا سہولت کار  اور معاون بن جائے گا  اور  تنخواہ اس حرام میں معاونت کا عوض ہوگی جو کہ سائل کے لیے حلال نہیں ہوگی،سائل کو چاہیے کہ کوئی اور حلال ذریعہ آمدنی تلاش کرے۔أحكام القرآن للجصاص  میں ہے:"وقوله تعالى: {وتعاونوا على البر والتقوى} يقتضي ظاهره إيجاب التعاون على كل ما كان طاعة لله تعالى; لأن البر هو طاعات الله. وقوله تعالى: {ولا تعاونوا على الأثم والعدوان} نهي عن معاونة غيرنا على معاصي الله تعالى."(سورہ  مائدہ ج نمبر ۳ ص نمبر ۲۹۶،دار احیاء التراث العربی)مرقاة المفاتيح شرح مشكاة المصابيح:"عن جابر - رضي الله عنه - قال: «لعن رسول الله صلى الله عليه وسلم آكل الربا وموكله وكاتبه وشاهديه، وقال: (هم سواء) » رواه مسلم.(وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي صلى الله عليه وسلم (هم سواء) ، أي: في أصل الإثم، وإن كانوا مختلفين في قدره."(کتاب البیوع باب لاربا ج نمبر ۵ ص نمبر ۱۹۲۵،دار الفکر)فقط واللہ اعلم
                                                  
عنوان: کیا ایڈ دیکھ کر پیسے کمانا حلال ہے ؟
سوال: ایڈز دیکھ کر پیسے کمانا کیسا ہے ؟
جواب: ویب سائٹ پر ایڈ دیکھنے کو کمائی کا ذریعہ بنانا درج ذیل وجوہات کی بنا پر ناجائز ہے:1۔ اس میں ایسے لوگ  اشتہارات کو دیکھتے ہیں  جن کایہ چیزیں لینے کا کوئی ارادہ ہی نہیں، بائع کو ایسے دیکھنے والوں کی تعداد میں اضافہ دکھانا جو کہ کسی طرح بھی خریدار نہیں، یہ بیچنے والے کے ساتھ  ایک قسم کا دھوکا ہے۔ 2۔ جان دار کی تصویر  کسی بھی طرح کی ہو اس کا دیکھنا جائز نہیں؛ لہذا اس پر جو اجرت  لی جائے گی وہ بھی جائز نہ ہوگی۔3۔ ان اشتہارات میں بسا اوقات  خواتین کی تصاویر بھی ہوتی ہیں جن کا دیکھنا بدنظری کی وجہ سے مستقل گناہ ہے۔4۔  نیز اس معاملے میں جس طریق پر اس سائٹ کی پبلسٹی کی جاتی ہے جس میں پہلے اکاؤنٹ بنانے والے کوہر نئے اکاؤنٹ بنانے والے پر کمیشن ملتا رہتا ہے جب کہ  اس نے  اس نئےاکاؤنٹ بنوانے میں کوئی عمل نہیں کیا ، اس بلا عمل کمیشن لینے کا معاہدہ کرنا اور  اس پر اجرت لینا بھی جائز نہیں۔ شریعت میں بلا  محنت کی کمائی   کی حوصلہ شکنی کی گئی ہے اور  اپنی محنت   کی کمائی   حاصل کرنے کی ترغیب ہے  اور اپنے ہاتھ کی کمائی کو افضل کمائی قراردیا ہے ۔حدیث شریف میں ہے:شعب الإيمان میں ہے:"عن سعيد بن عمير الأنصاري قال: سئل رسول الله صلى الله عليه وسلم ‌أي ‌الكسب ‌أطيب؟ قال: عمل الرجل بيده، وكل بيع مبرور." (الثالث عشر من شعب الإيمان، ج:2، ص:57، رقم الحدیث:1163، ط:دار الکتب العلمیة۔بیروت)"ترجمہ:آپ ﷺ سے پوچھا گیا  کہ سب سے پاکیزہ کمائی کو ن سی ہے؟تو آپ ﷺنے فرمایا کہ  آدمی کا  خود  اپنے ہاتھ سے محنت کرنا اور ہر جائز اور مقبول بیع"شرح المشكاة للطيبي الكاشف عن حقائق السنن میں ہے:" قوله: (مبرور) أي مقبول في الشرع بأن لا يكون فاسدًا، أو عند الله بأن يكون مثابًا به."(باب الكسب و طلب الحلال، ج:7، ص:2112، رقم: 2781، ط:مكتبة نزار مصطفى الباز) لہٰذا  حلال کمائی کے لیے کسی بھی  ایسے طریقے کو اختیار کرنا چاہیے  کہ جس میں اپنی محنت شامل ہو ایسی کمائی زیادہ بابرکت ہوتی ہے۔    فتاویٰ شامی میں ہے:"مطلب في أجرة الدلال، قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم.وفي الحاوي : سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسداً؛ لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(كتاب البيع، باب الإجارة الفاسدة، ج:6، ص:63، ط:دار الفكر۔بيروت)فقط والله أعلم
                                                  
عنوان: میزان بینک میں رقم رکھوا کر منافع وصول کرنے کا حکم
سوال: کیا میزان بینک میں پیسے جمع کر کے منافع لے سکتے ہیں؟
جواب: میزان بینک یا کسی بھی(مروجہ اسلامی یا غیر اسلامی ) بینک میں پیسے جمع کر کے( سیونگ اکاؤنٹ  کھلوانا اور اس پر)منافع لینا شرعاً جائز نہیں ۔ الدر مع الرد میں ہے:"وفي الأشباه: ‌كلُّ ‌قرضٍ ‌جرَّ نفعاً حرامٌ ....(قوله: ‌كلُّ ‌قرضٍ ‌جرَّ نفعاً حرامٌ) أي إذا كان مشروطاً كما عُلم مما نقله عن البحر وعن الخلاصة".(الدر مع الرد،کتاب البیوع، باب المرابحۃ والتولیۃ، مطلب کل قرض جرّنفعاً حرامٌ،ج:۵،ص:۱۶۶،ط:سعید)فتاوی ہندیہ میں ہے:"(الفصلُ السّادس في تفسير الرِّبا وأحكامه) وهو في الشرع عبارةٌ عن فضلِ مالٍ ‌لا ‌يُقابله ‌عوضٌ في معاوضة مالٍ بمالٍ وهو محرَّمٌ في كلِّ مكيلٍ وموزونٍ بِيعَ مع جنسه وعلّتُه القدر والجنس".(کتاب البیوع، الباب التاسع، الفصل السادس،ج:۳،ص:۱۱۷،ط:دار االفکر)فقط واللہ اعلم
                                                  
عنوان: قادیانیوں کی کمپنی میں ملازمت کرنے کا حکم
سوال: کیا قادیانیوں کی کمپنی میں ملازمت کرنا جائز ہے؟
جواب: قادیانیوں/مرزائیوں   کے ساتھ خریدوفروخت، تجارت، لین دین، سلام و کلام،  ملنا جلنا، کھانا پینا، شادی و غمی میں شرکت، ان کی تجہیز و تکفین میں یا  نماز جنازہ اور تدفین وغیرہ میں شرکت، تعزیت، عیادت، ان کے ساتھ تعاون یاملازمت سب شریعتِ اسلامیہ میں جائز نہیں، لہٰذا کسی بھی مسلمان کے لیے کسی قادیانی کی کمپنی میں  ملازمت کرنا   جائز نہیں ہے۔اکفارالملحدین میں ہے:"وثانیها إجماع الأمة علی تکفیر من خالف الدین المعلوم بالضرورة."(مجموعة رسائل الکاشمیری،ج:3،ص:81،ط:ادارة القرآن) کفا یت  المفتی میں ہے:’’اگر دین کو فتنے سے محفوظ رکھناچاہتے ہو تو(قادیانیوں سے ) قطع تعلق کرلینا چاہیے، ان سے رشتہ ناتا کرنا، ان کے ساتھ خلط ملط رکھنا، جس کا دین اورعقائد پر اثر پڑے ناجائز ہے۔‘‘(ج:1، ص:365،ط: دارالاشاعت)فقط واللہ اعلم
                                                  
عنوان: جی پی فنڈ کے منافع کا حکم
سوال: جی پی فنڈ کا منافع لینا جائز ہے؟
جواب: جی پی ’’فنڈ‘‘ سے مراد وہ رقم ہے جو ہر ماہ سرکاری ملازمین کی تنخواہوں سے حکومت کاٹتی ہے اور پھر ان کی ریٹائرمنٹ پر کاٹی ہوئی رقم اضافی رقم کےساتھ انہیں دیتی ہے۔اگر یہ حکومت کی جانب سے جبری طور پر کٹوتی کی جاتی ہے تو  ملازمین کے  لیے اصل اور اضافی رقم بھی لینا اور اپنے استعمال میں لانا اور اس سے سامان وغیرہ خریدنا جائز ہوگا۔اور اگر یہ کٹوتی جبری اور لازمی نہیں ہے، بلکہ اختیاری ہے تو اس صورت میں تنخواہ سے کٹی ہوئی رقم اور کمپنی نے جو اس میں اپنی طرف سے ملائی ہے ان دونوں کے مجموعی رقم کو لینا جائز ہوگا اور اس پر انشورنس کمپنی وغیرہ جو زائد رقم دیتی ہے وہ سود ہونے کی وجہ سے لینا اور استعمال کرنا اور اس سے کوئی چیز خریدنا جائز نہیں ہوگا۔(ماخوذ از تجارت کے مسائل کا انسائیکلوپیڈیا: 3/ 152، 153، ط: بیت العمار)جواہر الفقہ میں ہے:محکمہ پراویڈنٹ فنڈ کی رقم پر جو زیادتی اپنی طرف سے دے رہا ہے اس پر شرعی اعتبار سے ربا کی تعریف صادق نہیں آتی خواہ محکمہ نے اس کو سود کا نام لے کردیا ہو۔  اختیاری صورت میں تشبہ بالربوٰ بھی ہے اور یہ خطرہ بھی کہ لوگ اس کو سود خوری کا ذریعہ بنالیں اس لیے اختیاری صورت میں اس پر جو رقم بنام سود دی جاتی ہے اس سے اجتناب کیا جائے۔ (رسالہ: پراويڈنٹ فنڈ پر سود كا مسئلہ، 3/ 277، ط: دار العلوم کراچی)فقط واللہ اعلم
                                                  
عنوان: بائنینس کا شرعی حکم
سوال: بنائنس کرپٹو کرنسی کے بارے میں بتائیں کے اس کی ٹریڈنگ کیسی ہے حلال ہے یا حرام ہے؟
جواب: کرپٹو کرنسی میں پیسے لگانا ناجائز ہے۔   دار العلوم دیوبند کی ویب سائٹ   پر   ’’جواب نمبر: 158329 ۔۔۔ Fatwa: 470-424/N=5/1439‘‘ کے تحت فتویٰ  ملاحظہ ہو:’’کرپٹو کرنسی (بٹ کوئن وغیرہ)کو آپ ڈیجیٹل کرنسی کہیں یا ڈیجیٹل تجارتی چیز، بہر صورت یہ ایک فرضی چیز ہے اور اس کا عنوان ہاتھی کے دانت کی طرح محض دکھانے کی چیز ہے۔بٹ کوئن یا کوئی بھی کریپٹو کرنسی فقہائے کرام کی تصریحات کی روشنی میں از روئے شرع مال نہیں ہے اور نہ ہی یہ ثمن عرفی ہے۔ نیز اس کاروبار میں حقیقت میں کوئی مبیع وغیرہ نہیں ہوتی اور نہ ہی اس میں بیع کے جواز کی شرعی شرطیں پائی جاتی ہیں؛ بلکہ در حقیقت یہ فاریکس ٹریڈنگ کی طرح سود اور جوے کی شکل ہے ؛ اس لیے کرپٹو کرنسی (:بٹ کوئن یا کسی بھی ڈیجیٹل کرنسی) کی خرید وفروخت کی شکل میں نیٹ پر چلنے والا کاروبار شرعاًحلال و جائز نہیں ہے؛  اس لیے کسی مسلمان کے لیے اس کاروبار میں پیسے انویسٹ کرنا بھی شرعاً جائز  نہ ہوگا ۔قال اللّٰہ تعالی: وأحل الله البیع وحرم الربا الآیة (البقرة: ۲۷۵)یٰأیھا الذین آمنوا إنما الخمر والمیسر والأنصاب والأزلام رجس من عمل الشیطن فاجتنبوہ لعلکم تفلحون( المائدة، ۹۰)و قال رسول اللہ صلی اللہ علیه وسلم: إن اللہ حرم علی أمتي الخمر والمیسر. (المسند للإمام أحمد،۲: ۳۵۱، رقم الحدیث: ۶۵۱۱)﴿وَلَا تَأْكُلُوْا أَمْوَالَکُمْ بَیْنَکُمْ بِالْبَاطِلِ﴾ أي بالحرام، یعني بالربا، والقمار، و الغصب والسرقة. (معالم التنزیل ۲: ۵۰)؛ لأنّ القمار من القمر الذي یزداد تارةً وینقص أخریٰ. و سمی القمار قمارًا؛ لأن کل واحد من المقامرین ممن یجوز أن یذهب ماله إلی صاحبه، و یجوز أن یستفید مال صاحبه، و هو حرام بالنص."(رد المحتار، کتاب الحظر والإباحة،باب الاستبراء، فصل في البیع، ۹: ۵۷۷، ط: مکتبة زکریا دیوبند)فتاویشامی میں ہے:"(بطل بيع ما ليس بمال)....(والمعدوم كبيع حق التعلي) أي علو سقط؛ لأنه معدوم.(قوله: والمعدوم كبيع حق التعلي) قال في الفتح: وإذا كان السفل لرجل وعلوه لآخر فسقطا أو سقط العلو وحده فباع صاحب العلو علوه لم يجز؛ لأن المبيع حينئذ ليس إلا حق التعلي، وحق التعلي ليس بمال؛ لأن المال عين يمكن إحرازها وإمساكها ولا هو حق متعلق بالمال بل هو حق متعلق بالهواء، وليس الهواء مالا يباع والمبيع لا بد أن يكون أحدهما."(کتاب البیوع، باب البیع الفاسد ، ج:5، ص:50، ط:  سعید)وفيه أيضاً:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك ... وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لايجوز قتله وإهلاكه."(کتاب البیوع،ج:4،ص:501،سعید)تبیین الحقائقمیں ہے:"ووجه الفرق بين حق التعلي حيث لا يجوز بيعه باتفاق الروايات وبين حق المرور في الطريق حيث يجوز بيعه في رواية ابن سماعة أن حق المرور متعلق برقبة الأرض ورقبة الأرض مال وهو عين فما تعلق به كان له حكم المال وحق التعلي متعلق بالهواء والهواء ليس بعين مال ولا له حكم المال فلا يجوز."(کتاب البیوع، باب البیع الفاسد، ج:4، ص:52، ط: مطبعة الکبری الامیریة) الفقہ الإسلامي و أدلتهمیں ہے:"والمراد بالمال عند الحنفية: ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم. و قد انتقد الأستاذ الزرقاء هذا التعريف، و استبدل به تعريفاً آخر، فقال: المال هو كل عين ذات قيمة مادية بين الناس . و عليه لاتعتبر المنافع و الحقوق المحضة ما لاً عند الحنفية."(القسم الثالث، فصل اول، مبحث اول، مطلب اول، ج:5، ص:3305، ط: دار الفکر)تجارت کے مسائل کاانسائیکلوپیڈیا میں ہے :"بٹ کوائن"  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے."(ج:2،ص:92،بیت العمار)فقط واللہ اعلم
                                                  
عنوان: مروجہ اسلامی بینک سے ہاوس فنانسنگ کا حکم
سوال: ہم دبئی  میں رہتے ہیں اور یہاں پہ اسلامک بینکنگ سسٹم بھی ہے، جس میں یہ لوگ گھر اقساط پہ دیتے ہیں،ان کا موقف یہ ہے کہ یہ اسلامک بینکنگ ہے،آپ گھر کا کرایہ دے رہے ہیں اور جیسے ہی طے شدہ مدت ختم ہوئی،  بینک یہ گھر آپ کے نام ٹرانسفر کر دے گا، تو جناب گزارش ہے کہ اس معا ملے میں راہنمائی  فرمادیں کہ کیا اسلامک بینکنگ سے پراپر ٹی خریدنا  صحیح  ہے؟
جواب: مروجہ اسلامی  بینکوں کے توسط سے  پراپرٹی  خریدنا(ہاؤس فنانسنگ )درج ذیل شرعی قباحتوں کی بناپر جائز نہیں ہے :1.پہلی قباحت یہ ہے کہ بینک سے خریدنے والے اور بینک کے درمیان معاہد ہ کے تحت  دو عقد ہوتے ہیں ، ایک بیع(خرید وفروخت )اور دوسرا اجارہ(کرایہ داری )کا عقدہوتاہے ، اور یہ طے پاتاہے  کہ اقساط میں سے اگر کو ئی قسط وقتِ مقررہ پر جمع  نہیں کرائی گئی  تو خریداربینک کی جانب سے مقررہ جرمانہ اداکرنے کا پابند ہوگا جوکہ شرعاً جائزنہیں ہے ۔2.دوسری قباحت یہ ہے  کہ بینک  سے قسطوں پر خریدتے وقت  دو عقد   بیک وقت  ہوتے ہیں ، ایک عقد بیع کا ہوتاہے جس کی بناپر قسطوں   کی  شکل میں  ادائیگی  خریدار پر واجب ہو تی ہے اور اسی کے ساتھ  ہی اجارے    کابھی معاہدہ ہوتاہے  جس کی بناپر  ہر ماہ  کر ائے کی مد میں بینک  خریدار سے کرایہ بھی وصول کرتاہے اور یہ دونوں عقد ایک ساتھ ہی کیے جا تے ہیں جو کہ ناجائز ہے ،یعنی معاہدے کے اندر یہ بات بھی شامل ہوتی ہے کہ جس دن گھر کی مالیت کے بقدر کرایہ پورا ہوجائے گا تواس کے بعد یہ گھر  بینک سےکرایہ پر لینے والے شخص کی ملکیت میں  آجائے گا،تواس طرح ایک ہی وقت میں دو معاملے پائے گئے،جو کہ شرعاً نا جائز ہے،کیونکہ شرعاً ایک معاملہ ختم ہونے سے پہلے دوسرا معاملہ نہیں کیا جاسکتا،رسول اللہ صلی اللہ علیہ وسلم  نے اس  سے منع فرمایا ہے۔3.تیسری خرابی یہ ہے کہ  ’’کائی بور‘‘ کے ریٹ کی وجہ سے اصل قیمت میں کمی زیادتی  ہو تی ہےکہ اگر ڈالر کا ریٹ بڑھ جائے تو قیمت ملکی کرنسی میں بڑھ جاتی ہے ،حالاں کہ سوداکرتے وقت جس قیمت پر سودا ہوتا ہے تو سودے کے بعد فروخت کنندہ کی طرف سے اس قیمت میں اضافہ کرنا جائز نہیں ہے۔حدیث میں ہے :"عن أبي هريرة قال: نهى رسول الله صلى الله عليه وسلم عن ‌بيعتين ‌في ‌بيعة."(سنن ترمذی ،ابواب البیوع ،ج:3،ص:525،مصطفی بابی الحلبی )البحرالرائق  میں  ہے :"لا يجوز لأحد من المسلمين أخذ مال أحد بغير ‌سبب ‌شرعي."(کتاب الحدود،فصل فی التعزیر ،ج:5،ص:44،دارالکتاب الاسلامی)فتاوی ہندیہ میں ہے :"وإذا زاد في الثمن لا بد أن يقبل الآخر في المجلس حتى ولو لم يقبل وتفرقا بطلت، كذا في الخلاصة."(کتاب البیوع،الباب السادس عشر فی الزیادۃ فی الثمن ،ج:3،ص:171،دارالفکر)فقط واللہ اعلم
                                                  
عنوان: سرکاری ٹیچر کے نائب کا افسران کی اجازت سے ڈیوٹی کرنا اور کچھ تنخواہ لینا
سوال: میں نے ایم ایس سی، ایم اے اور بی ایڈ کیا ہے اور اب تک بغیر ڈیوٹی کے ہوں،ہمارے نزدیک ایک پرائمری اسکول ہے جس میں ایک جے وی ٹی استاد ہے، وہ ڈیوٹی نہیں کرتا، کہتا ہے کہ ڈاکٹر نے منع کیا ہے۔ ہمارے ضلع کے ڈپٹی ڈسٹرکٹ ایجوکیشن آفیسر نے مجھے ان کی جگہ تعینات کیا اور وہ ٹیچر اپنے سیلری میں سے مجھے بارہ ہزار دے رہا ہے،اب سوال یہ ہے کہ یہ پیسے لینا میرے لیے شرعاً  کیسا ہے؟
جواب: صورتِ مسئولہ میں جب سائل کو اس کے ضلع کے  ڈپٹی ڈسٹرکٹ ایجوکیشن آفیسر نےایک سرکاری استاد (جو کہ ڈاکٹر کے منع کرنے  کی وجہ سےاسکول نہیں آرہا) کےنائب کے  طور پر مقرر کیا ہے ،تو ایسی صورت میں سائل  کاسرکاری استاد کا نائب بن کر اسکول میں کام کرنا درست ہے،اور اس کے  عوض ایجوکیشن آفیسر جتنی تنخواہ مقرر کریں،اتنی تنخواہ کا سائل حق دار ہوگا۔اور اگر سرکاری استاد اپنی معذوری کی وجہ سے ایجوکیشن آفیسر کی اجازت سے سائل کو اپنا نائب بارہ ہزار تنخواہ پر بناتا ہے ،تو ایسی صورت میں سائل کے لیے یہ پیسے لینا شرعاً جائز ہے ۔فتاوی شامی میں ہے:"(وإذا شرط عمله بنفسه) بأن يقول له اعمل بنفسك أو بيدك (لا يستعمل غيره إلا الظئر فلها استعمال غيرها) بشرط وغيره خلاصة (وإن أطلق كان له) أي للأجير أن يستأجر غيره."(کتاب الاجارۃ،ج:6،ص:18، ط: سعید)وفیہ ایضاً:"قال في البحر:وحاصل ما في القنية أن النائب لايستحق شيئاً من الوقف؛ لأن الاستحقاق بالتقرير، ولم يوجد، ويستحق الأصيل الكل إن عمل أكثر السنة. وسكت عما يعينه الأصيل للنائب كل شهر في مقابلة عمله، والظاهر أنه يستحق؛ لأنها إجارة وقد وفى العمل بناء على قول المتأخرين المفتى به من جواز الاستئجار على الإمامة والتدريس وتعليم القرآن."(كتاب الوقف،ج:4، ص:420،ط:سعید)مجلۃ الاحکام العدلیۃ میں ہے :"(المادة 571) ‌الأجير ‌الذي ‌استؤجر على أن يعمل بنفسه ليس له أن يستعمل غيره مثلا لو أعطى أحد جبة لخياط على أن يخيطها بنفسه بكذا دراهم ، فليس للخياط أن يخيطها بغيره وإن خاطها بغيره وتلفت فهو ضامن.(المادة 572) لو أطلق العقد حين الاستئجار فللأجير أن يستعمل غيره."( کتاب الاجارۃ،ص:106، المادۃ:571، 572،ط:نور محمد کتب خانہ)احسن الفتاوی میں ہے:استنابہ میں اجرت کا مستحق اصل ہے یا نائب ؟’’سوال : امام یا مدرس اپنا نائب مقرر کر کے چلا گیا تو اتنے دنوں کی اجرت کا مستحق کون ہوگا ؟ اصل یا نائب ؟ بینوا توجرواالجواب باسم ملهم الصوابامامت اور تدریس میں نائب بنانا جائز ہے، مگر اجرت کا مستحق اصل امام اور اصل مدرس ہوگا ، البتہ اصل نے نائب کے لئے کوئی اجرت مقرر کی ہو تو وہ اس کا مستحق ہوگا ، اور اگر اجرت مقرر نہیں کی تو وہ اجر مثل کا مستحق ہوگا ۔‘‘(کتاب الاجارۃ، ج:7، ص:285، ط: سعید)فقط واللہ اعلم
                                                  
عنوان: بینک میں نفع کی نیت سے پیسے رکھنا
سوال: ایک شخص کی صرف بیٹیاں ہیں اور ان سب کی شادی ہو چکی ہے، لیکن وہ شخص ضعيف ہے اور وہ کام نہیں کر سکتا ہے، ان کے پاس کچھ رقم ہے، اس کو بینک میں جمع کر دے تو پانچ دس ہزار ماہانہ مل جائے گا سو د کے طور پر تو کیا اس رقم کو استعمال کرنا جائز ہے؟اور اگر جائزنہیں تو اسے کیا کرنا چاہیے؟ داماد چاہتا نہیں کہ وہ ہمارے ساتھ رہے۔
جواب: واضح رہے کہ سود کی حرمت قرآن وحدیث سے واضح طور پر ثابت ہے،صورتِ مسئولہ میں سائل کے لیے کسی بھی بینک میں ضرورت کی وجہ سے کرنٹ اکاؤنٹ کھلواکر  حفاظت کی خاطراس میں رقم رکھوانا جائز ہے، البتہ نفع کے حصول کے لیےکسی بھی بینک میں سیونگ  اکاؤنٹ یا کسی اور نام سے بینک میں اکاؤنٹ کھلواکر رقم رکھ کر اس پر نفع حاصل کرنا جائز نہیں ہے،بلکہ سود ہے،اور سود کا لینا دینا حرام ہے ۔جو شخص  خود کاروبار نہیں کرسکتا، لیکن  اس کے پاس رقم ہو، ایسے شخص کے لیے  شرعی احکام کی رعایت کے ساتھ مضاربت / شرکت  وغیرہ  کی اجازت ہے۔اللہ تعالیٰ نے ارشاد فرمایا: "وَ اَحَلَّ اللّٰهُ الْبَیْعَ وَ حَرَّمَ الرِّبٰوا.(البقرۃ: ۲۷۵) "’’اللہ تعالیٰ نے خریدوفروخت کو حلال اور سود کو حرام قرار دیا ہے۔‘‘        اسی طرح اللہ تعالیٰ کا فرمان ہے:"یَمْحَقُ اللّٰهُ الرِّبٰوا وَ یُرْبِی الصَّدَقٰتِ۔"                (البقرۃ: ۲۷۶) ’’اللہ تعالیٰ سود کو مٹاتا ہے اور صدقات کو بڑھاتا ہے۔‘‘  سود لینے اور دینے والوں کے لیے اللہ اور اس کے رسول( صلی اللہ علیہ وسلم ) کا اعلانِ جنگ ہے۔ چنانچہ اللہ تعالیٰ کا ارشاد ہے:"﴿ يَا أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ﴾."[البقرة: ٢٧٨، ٢٧٩ ]ترجمہ:" اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے۔ اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ "(بیان القرآن )صحیح مسلم میں ہے:"عن ‌جابر قال: لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء."(كتاب البيوع، باب لعن آكل الربا ومؤكله، ج:5، ص:50، ط: دار الطباعة العامرة)ترجمہ:" حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔""الجامع لاحکام القرآن (تفسير القرطبي )"میں ہے:"قوله تعالى: (الذين يأكلون الربا) يأكلون يأخذون، فعبر عن الأخذ بالأكل، لأن الأخذ إنما يراد للأكل. والربا في اللغة الزيادة مطلقا، يقال: ربا الشيء يربو إذا زاد، ومنه الحديث:"فلا والله ما أخذنا من لقمة إلا ربا من تحتها" يعني الطعام الذي دعا فيه النبي صلى الله عليه وسلم بالبركة، خرج الحديث مسلم رحمه الله. وقياس كتابته بالياء للكسرة  في أوله، وقد كتبوه في القرآن بالواو. ثم إن الشرع قد تصرف في هذا الإطلاق فقصره على بعض موارده، فمرة أطلقه على كسب الحرام، كما قال الله تعالى في اليهود:"وأخذهم الربوا وقد نهوا عنه ". ولم يرد به الربا الشرعي الذي حكم بتحريمه علينا وإنما أراد المال الحرام، كما قال تعالى:"سماعون للكذب أكالون للسحت " يعني به المال الحرام من الرشا، وما استحلوه من أموال الأميين حيث قالوا:"ليس علينا في الأميين سبيل ". وعلى هذا فيدخل فيه النهي عن كل مال حرام بأي وجه اكتسب. والربا الذي عليه عرف الشرع شيئان: تحريم النساء، والتفاضل في العقود وفي المطعومات على ما نبينه. وغالبه ما كانت العرب تفعله، من قولها للغريم: أتقضي أم تربي؟ فكان الغريم يزيد في عدد المال ويصبر الطالب عليه. وهذا كله محرم باتفاق الأمة. الثانية- أكثر البيوع الممنوعة إنما تجد منعها لمعنى زيادة إما في عين مال، وإما في منفعة لأحدهما من تأخير ونحوه. ومن البيوع ما ليس فيه معنى الزيادة، كبيع الثمرة قبل بدو صلاحها، وكالبيع ساعة النداء يوم الجمعة، فإن قيل لفاعلها، آكل الربا فتجوز وتشبيه."(سورة البقرة، رقم الآية:٢٧٨ - ٢٧٩، ج:3، ص:347، ط:دارالفكر)فتاویٰ عالمگیریہ میں ہے:"(الفصل السادس في تفسير الربا وأحكامه) وهو في الشرع عبارة عن فضل مال لا يقابله عوض في معاوضة مال بمال وهو محرم في كل مكيل وموزون بيع مع جنسه وعلته القدر والجنس."(کتاب البیوع، الباب التاسع، الفصل السادس، ج:3، ص:117، ط:دار الفکر)فتاویٰ شامی میں ہے:"وفي الأشباه: ‌كلُّ ‌قرضٍ ‌جرَّ نفعاً حرامٌ.قال عليه في الرد: (قوله: ‌كلُّ ‌قرضٍ ‌جرَّ نفعاً حرامٌ) أي إذا كان مشروطاً كما عُلم مما نقله عن البحر وعن الخلاصة."(کتاب البیوع، باب المرابحة والتولية، مطلب کل قرض جرّنفعاً حرامٌ، ج:5، ص:166، ط:سعید)وفیہ ایضاً:"وإن كانا مما لايتعين فعلى أربعة أوجه: فإن أشار إليها ونقدها فكذلك يتصدق (وإن أشار إليها ونقد غيرها أو) أشار (إلى غيرها) ونقدها (أو أطلق) ولم يشر (ونقدها لا) يتصدق في الصور الثلاث عند الكرخي قيل: (وبه يفتى) والمختار أنه لايحلّ مطلقًا، كذا في الملتقى. و لو بعد الضمان هو الصحيح، كما في فتاوى النوازل. و اختار بعضهم الفتوى على قول الكرخي في زماننا لكثرة الحرام، و هذا كله على قولهما."(‌‌كتاب الغصب، مطلب في رد المغصوب وفيما لو أبى المالك قبوله، ج:6، ص:189، ط: سعید)الأشباه والنظائرمیں ہے:"الأولى: الضرورات تبيح المحظورات .... الثانية: ما أبيح للضرورة يقدر بقدرها."(الفن الأول :القواعدالكلية، ص:137، ط: دارالكتب، پشاور)وفیہ ایضاً:"‌قوله ‌الحرام ‌ينتقل) أي تنتقل حرمته وإن تداولته الأيدي وتبدلت الأملاك."(كتاب البيوع، ‌‌باب البيع الفاسد، مطلب رد المشترى فاسدا إلى بائعه فلم يقبله، ج:5، ص:98، ط: سعيد)فقط واللہ أعلم
                                                  
عنوان: کرپٹو اور فیوچر ٹریڈنگ کا حکم
سوال: کرپٹو  میں دو طریقے کی ٹریڈنگ ہوتی ہے،1.فیوچرز ٹریڈنگ 2. اسپاٹ ٹریڈنگ ،اب پوچھنا یہ ہے کہ فیوچر ٹریڈنگ جس کی صورت یہ ہوتی ہے مثلاً: ہمیں  100روپے کی چیز خریدنی ہے اور ہمارے پاس صرف  10روپے ہیں ،تو ہم ایکسچینج سے 90 روپے مانگ کر ٹریڈ کرتے ہیں،اس میں ہر آٹھ گھنٹے بعد کچھ فیس لی جاتی ہے جو فنڈنگ فیس کہلاتی ہے،اگر میں یہ ٹریڈنگ شروع کردوں اور ہر آٹھ گھنٹے سے پہلے کسی بھی حال میں ٹریڈ کو بند کر دوں(چاہے  مجھے ٹریڈنگ میں نقصان ہو یا نفع) تاکہ فنڈنگ فیس یا سود نہ دینا پڑے،کیا ایسا کرنا شرعاً جائز ہے؟
جواب: "بٹ کوئن"   (کرپٹو کرنسی ) یا "ڈیجیٹل کرنسی"جو محض فرضی ،تخیلی کرنسی ہے، اس میں حقیقی کرنسی کے بنیادی اوصاف اور شرائط بالکل نہیں پائی جاتیں ،اس وجہ سے موجودہ زمانے میں انٹرنیٹ اور الیکٹرونک مارکیٹ میں رائج  "بٹ کوئن"یا"ڈیجیٹل کرنسی" کی خرید  و فروخت ناجائز اور حرام ہے ،کیونکہ اس میں دھوکا دہی ہوتی ہے ، اور کسی حقیقی/ مادی چیز کا وجود نہیں ہوتا ،اور ثمن اور مبیع  پر بھی قبضہ نہیں پایاجاتا،جب کہ عقدِبیع کے صحیح ہونے کے لیےان شرائط کا پایا جانا ضروری ہوتا ہے ۔لہذا صورت ِ مسؤلہ میں فیوچر سیل کی جو صورت ذکر کی گئی ہے،چونکہ وہ بھی "بٹ کوئن "ہی کی ایک قسم ہے ،بٹ کوئن اوراس کے جملہ اقسام ہی کےخرید و فروخت ناجائز اور حرام ہے،لہذا سائل کے لیے کرپٹو  کا مذکورہ طریقہ کار کے مطابق کاروبار کرنا شرعًا ناجائز ہے۔قرآن کریم میں باری تعالی کا فرمان ہے:﴿وَأَحَلَّ اللَّهُ الْبَيْعَ وَحَرَّمَ الرِّبَا ﴾ [البقرة: 275]          احکام القرآن للجصاص میں ہے:"قال الله تعالى يا أيها الذين آمنوا لا تأكلوا أموالكم بينكم بالباطل إلا أن تكون تجارة عن تراض منكم قال أبو بكر قد انتظم هذا العموم النهى عن أكل مال الغير ومال نفسه كقوله تعالى ولا تقتلوا أنفسكم قد اقتضى النهي عن قتل غيره وقتل نفسه فكذلك قوله تعالى لا تأكلوا أموالكم بينكم بالباطل نهي لكل أحد عن أكل مال نفسه ومال غيره بالباطل وأكل مال نفسه بالباطل إنفاقه في معاصي الله وأكل مال الغير بالباطل قد قيل فيه وجهان أحدهما ما قال السدي وهو أن يأكل بالربا والقمار والبخس والظلم وقال ابن عباس والحسن أن يأكله بغير عوض."( ج : 3،ص : 127 )صحیح مسلم میں ہے:"عن ابن عُمَرَ. قَالَ:كَانَ أَهْلُ الْجَاهِلِيَّةِ يَتَبَايَعُونَ لَحْمَ الْجَزُورِ إِلَى حَبَلِ الْحَبَلَةِ. وَحَبَلُ الْحَبَلَةِ أَنْ تُنْتَجَ النَّاقَةُ ثُمَّ تَحْمِلَ الَّتِي نُتِجَتْ. فَنَهَاهُمْ رسول الله صلى الله عليه وسلم عن ذلك." ( كتاب البيوع ، باب تحريم بيع الحبل الحبلة، ج : 2، ص : 3 ، ط :قديمي )بدائع الصنائع میں ہے:" وأما الذي يرجع إلى المعقود عليه فأنواع (منها) : أن يكون موجودا فلا ينعقد بيع المعدوم، وماله خطر العدم كبيع نتاج النتاج بأن قال: بعت ولد ولد هذه الناقة وكذا بيع الحمل؛ لأنه إن باع الولد فهو بيع المعدوم، وإن باع الحمل فله خطر المعدوم، وكذا بيع اللبن في الضرع؛ لأنه له خطر لاحتمال انتفاخ الضرع ،"(کتاب البیوع ،فصل في الشرط الذي يرجع إلى المعقود عليه،ج:5،ص138،ط:سعید) فتاوی شامی میں ہے :"مطلب: ‌شرائط ‌البيع أنواع أربعة وذكر في البحر أن شرائط البيع أربعة أنواع: شرط انعقاد ونفاذ وصحة ولزوم. فالأول أربعة أنواع: في العاقد، وفي نفس العقد، وفي مكانه، وفي المعقود عليه."(کتاب البیوع، ج : 4،ص: 504 ط:سعید)فقط واللہ اعلم
                                                  
عنوان: شراب کے گودام میں کام کرنے کی اجرت کا حکم
سوال: ہم شراب کے گودام میں کام کرتے ہیں شراب کے کنٹینر بھی اتارتے ہیں وہاں سے جو پیسے ہمیں ملتے ہیں حلال ہیں یا حرام؟
جواب: واضح رہے کہ شرعا گناہ کی طرح گناہ کے کسی کام میں تعاون کرنا اور اس کو ذریعہ  آمدن بنانا حرام ہے۔لہذا شراب کی خرید و فروخت کی طرح شراب کے گودام میں کام کرنا بھی گناہ کے کام میں تعاون کرنے کی وجہ سے حرام ہے۔سنن أبي داود ميں ہے:"قال رسول الله صلى الله عليه وسلم: "لعن الله الخمر، وشاربها، وساقيها، وبايعها، ومبتاعها، وعاصرها، ومعتصرها، وحاملها، والمحمولة إليه."(کتاب الأشربۃ، باب العصیر للخمر، ج:3، ص:366، المطبعۃ الأنصاریۃ دہلی ہند)فتاوی عالمگیری میں ہے:"إذا استأجر رجلا ليحمل له ‌خمرا فله الأجر في قول أبي حنيفة - رحمه الله تعالى - وقال أبو يوسف ومحمد - رحمهما الله تعالى - لا أجر له."(کتاب الإجارۃ، الباب السادس في مسائل الشیوع في الإجارۃ، ج:6 ،ص: 449، دارالفکر بیروت)المبسوط  للسرخسی میں ہے:"كذلك لو أن ذميا استأجر مسلما يحمل له خمرا فهو على هذا عند أبي يوسف ومحمد رحمهم الله لا يجوزان العقد؛ لأن الخمر يحمل للشرب وهو معصية والاستئجار على المعصية لا تجوز والأصل فيه قوله صلى الله عليه وسلم «لعن الله في الخمر عشرا» وذكر في الجملة حاملها والمحمولة إليه وأبو حنيفة رحمه الله يقول يجوز الاستئجار وهو قول الشافعي رحمه الله؛ لأنه لا يتعين عليه حمل الخمر فلو كلفه بأن يحمل عليه مثل ذلك فلا يستوجب الأجر، ولأن حمل الخمر قد يكون للإراقة وللصب في الخل ليتخلل فهو نظير ما لو استأجره ليحمل ميتة، وذلك صحيح فهذا مثله إلا أنهما يفرقان فيقولان الميتة تحمل عادة للطرح وإماطة الأذى. فأما الخمر يحمل عادة للشرب والمعصية."(کتاب الإجارات، باب الإجارۃالفاسدۃ، 16 /37، دارالمعرفة بیروت)فتاوی شامی میں  ہے:"قال الزيلعي: وهذا عنده وقالا هو مكروه " لأنه عليه الصلاة والسلام «لعن في الخمر عشرة وعد منها حاملها» وله أن الإجارة على الحمل وهو ليس بمعصية، ولا سبب لها وإنما تحصل المعصية بفعل فاعل مختار، وليس الشرب من ضرورات الحمل، لأن حملها قد يكون للإراقة أو للتخليل، فصار كما إذا استأجره لعصر العنب أو قطعه والحديث محمول على الحمل المقرون بقصد المعصية اهـ زاد في النهاية وهذا قياس وقولهما استحسان، ثم قال الزيلعي: وعلى هذا الخلاف لو آجره دابة لينقل عليها الخمر أو آجره نفسه ليرعى له الخنازير يطيب له الأجر عنده وعندهما يكره."(کتاب الحظروالإباحة، فصل فی البیع،6 /392،ط: سعید)أحكام القرآن للجصاص  میں ہے:"قوله تعالى: {وتعاونوا على البر والتقوى} يقتضي ظاهره إيجاب التعاون على كل ما كان طاعة لله تعالى; لأن البر هو طاعات الله. وقوله تعالى: {ولا تعاونوا ‌على ‌الأثم والعدوان} نهي عن معاونة غيرنا على معاصي الله تعالى."(سورۃ المائدة، الآیة: 2، ج:2، ص: 381، دارالكتب العلمیة بیروت)فقط واللہ اعلم
                                                  
عنوان: آڑھتی کا مال فروخت کرنے کےلیے دوکان دار سے باردانے کمیشن پر لینا
سوال: سبزی منڈی میں یہ طریقہ کار عمومی چل رہا ہے کہ زمین دارکا مال جب منڈی میں آتا ہےتو زمین دار کا مال منڈی میں آڑھتی یعنی کمیشن ایجنٹ فروخت کرتا ہے ،اور باردانہ (یعنی تھیلے،بوری)کی ضرورت بھی وہی پوری کرتا ہے،آڑھتی یہ باردانہ وغیرہ خوداپنے توسط سےباردانہ کی دوکان سے اٹھاتا ہے اور اس کی قیمت بعد میں جب زمین دار کا مال آتا ہے  توآہستہ آہستہ ادا کردیتا ہے، آڑھتی جب باردانہ کےلیے دکان دار کو آرڈر دیتا ہےتو اس میں اپنا کمیشن بھی رکھتا ہے اور اسی حساب سے زمین دار کو دیتا ہے،سوال یہ ہے کہ کیااس طرح کسی دوکان دار سے آرڈر دےکر کمیشن لینا کیسا ہے؟اگر یہ صورت ناجائز ہے تو  کوئی متبادل صورت شرعی لحاظ سے کیا ہوسکتی ہے؟
جواب: صورت مسئولہ میں آڑھتی کا دوکان دار سے اس طرح باردانوں کا معاملہ کرنا جائز ہے،بشرط یہ کہ اجرت( کمیشن) متعین ہو۔فتاویٰ شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به ‌وإن ‌كان ‌في ‌الأصل ‌فاسدا ‌لكثرة ‌التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجا ينسج له ثيابا في كل سنة."(كتاب الإجارة، ‌‌باب الإجارة الفاسدة، مطلب في استئجار الماء مع القناة واستئجار الآجام والحياض للسمك، ج:6، ص:63، ط: سعيد)فتاویٰ ہندیہ میں ہے:"وفي الواقعات للناطفي إذا قال لرجل بع هذا المتاع ولك درهم أو قال اشتر لي هذا المتاع ولك درهم ففعل فله أجر مثله لا يجاوز به الدرهم ‌وفي ‌الدلال ‌والسمسار ‌يجب ‌أجر ‌المثل وما تواضعوا عليه أن من كل عشرة دنانير كذا فذلك حرام عليهم. كذا في الذخيرة."(كتاب الإجارة، الباب السادس عشر في مسائل الشيوع في الإجارة، ج:4، ص:450، ط: دار الفكر)فقط والله أعلم
                                                  
عنوان: دو بیٹیوں کے درمیان تقسیم میراث
سوال: صرف دو بیٹیاں ہونے کی صورت میں عورت کی میراث کیسے تقسیم ہوگی؟ جب کہ شوہر حیات ہے، عورت کے والدین فوت ہو چکے ہیں، البتہ بھائی بہن حیات ہیں۔
جواب: صورت مسئولہ میں اگر مرحومہ کی صرف دو بیٹیاں ہیں بیٹے نہیں ہیں، اور شوہر بھی حیات ہے اور بھائی بہن بھی ہیں تو مرحومہ کے  شوہر کو چوتھائی حصہ اور اس کی دونوں بیٹیوں کوایک ایک  تہائی حصہ  ملے گا  اور باقی رہ جانے والا حصہ  بھائی بہنوں کو  ملے گا۔اگر مرحوم کے بھائی بہنوں کی تعداد لکھ کر ارسال کر دی جائے تو مکمل  صورت تقسیم بتا دی جائے گی۔  فقط واللہ اعلم
                                                  
عنوان: اگر ورثاء میں صرف بیٹیاں ہو تو ان کا حصہ
سوال: بیٹیوں کے لیے وراثت میں کیا حصہ ہے اگر بیٹا نہیں ہو؟
جواب: صورتِ مسئولہ میں اگر انتقال کرنے والے کے ورثاء میں صرف بیٹیاں ہیں، کوئی اور وارث موجود نہیں ہےتو اس کے ترکہ کا کل دو تہائی حصہ بیٹیوں کو ملے گا، جسے ان کے درمیان برابر برابر تقسیم کیا جائے گا،  اور بقیہ دیگر قریبی ورثاء کوملے گا، جن تفصیل لکھ کر دوبارہ دریافت کیا جاسکتا ہے۔فتاویٰ عالمگیری میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار".(کتاب الفرائض، الباب الثاني في ذوي الفروض، ج:6، ص:448، ط:مکتبہ رشیدیہ)فقط واللہ اعلم
                                                  
عنوان: بھائی کی بیوہ سے نکاح کے بعد اُس کے بچوں کو اپنی ولدیت دینا / کیا زبانی نکاح کے بعد نکاح نامہ بنوانا ضروری ہے؟
سوال: (1) دو بچوں کے والد صاحب کا انتقال ہوا، بچوں کی ماں نے اُن کے چچا (اپنے دیور) سے شادی کرلی۔ سوال یہ ہے کہ کیا بچوں کے شناختی کارڈ بنتے وقت ولدیت کے خانے میں اُن کے چچا کا نام لکھا جاسکتا ہے یا نہیں؟(2) بچوں کے والد کے انتقال کے بعد جب اُن کے چچا نے اُن کی والدہ سے شادی کی، تو اُس نے اپنے مرحوم بھائی کے نکاح نامے میں شوہر کی جگہ مرحوم کا نام ہٹاکر اپنا نام لکھ دیا، تو کیا یہ جائز ہے؟ اور یہ گناہ میں تو نہیں آئے گا؟ اور کیا یہ نکاح نامہ کافی ہے یا دوسرا بنانا ضروری ہے؟وضاحت: سائل نے فون پر بتایا کہ مذکورہ شخص نے ایک مولوی صاحب سے باقاعدہ ایجاب وقبول کرکے نکاح پڑھوایا تھا، البتہ علیحدہ نکاح نامہ نہیں بنوایا، بلکہ پرانے نکاح نامے میں ہی تبدیلی کردی کہ سابقہ شوہر (اس کے بڑے بھائی) کا نام مٹاکر اپنا نام لکھ دیا۔ نیز اُس شخص کے مرحوم بھائی کے نام پر ہی اُن کا گھر ہے۔
جواب: (1)صورتِ مسئولہ میں مذکورہ بچوں کے شناختی کارڈ بنواتے وقت ولدیت کے خانے میں اُن کے چچا (جو کہ اُن کے سوتیلے والد ہیں) کا اپنا نام لکھوانا درست نہیں ہے، بلکہ ولدیت کے خانے میں اُن کے حقیقی والد کا نام لکھوانا ہی ضروری ہے؛ کیوں کہ کسی بچے کو اُس کے حقیقی والد کے علاوہ کسی اور کی طرف منسوب کرنا  جائز نہیں ہے، تاہم اُن بچوں کا چچا، سرپرست (Guardian)   کے خانے میں اپنا نام لکھوا سکتا ہے۔(2)شرعاً تو نکاح کے صحیح ہونے کے لیے فقط اتنا ضروری ہے کہ دو عاقل بالغ مسلمان مرد یا ایسے ہی ایک مرد اور دوعورتوں کی موجودگی میں نکاح کا ایجاب وقبول کرلیا جائے، نکاح منعقد ہونے کے لیے تحریری نکاح نامہ بنوانا شرعاً ضروری نہیں ہے، تاہم شریعت کے دائرے میں رہتے ہوئے عوام الناس کی مصلحت ومفاد کی خاطر  حکومت جو اصول وقوانین بناتی ہے، اُن کی پاسداری کرنا عوام پر واجب  ہے، نیز مباح عمل میں گناہ وثواب کا دار ومدار عمل کرنے والے کی نیت پر ہوتا ہے۔لہٰذا صورتِ مسئولہ میں اگر مذکورہ شخص نے اپنی بیوی کے سابقہ نکاح نامے سے اپنے مرحوم بھائی کا نام مٹاکر اپنا نام اس نیت سے لکھا تھا کہ اُسے بیوی کو نیا مہر نہ دینا پڑے، یا  اس کے علاوہ  لوگوں اور حکومت کو دھوکہ دے کر کسی فاسد غرض کے حصول کے لیے ایسا کیا تھا، تو یہ جائز نہیں ہے، ایسی صورت میں وہ گناہ گار ہوگا، اور اس کے ذریعہ سے اگر کسی کو مالی نقصان پہنچایا، تو اُس کی تلافی کرنا بھی ضروری ہوگا۔نیز شرعاً تو مذکورہ شخص کا گواہوں کی موجودگی میں اپنے بھائی کی بیوہ سے ایجاب وقبول کرکے نکاح کرلینا کافی ہے، شرعاً نکاح منعقد ہونے کے لیے تحریری نکاح نامہ بنانا ضروری نہیں ہے، تاہم قانونی طور پر انتظامی مصلحت کے پیشِ نظر کسی عورت سے شادی کرتے وقت نکاح نامہ بنوانا، اور اُس میں عورت کی ازدواجی حیثیت (کنواری، مطلقہ یا بیوہ) ہونے کی صراحت کرنا ضروری ہے، اور یہ قانون شریعت سے متصادم بھی نہیں ہے؛ لہذا مذکورہ شخص کو چاہیے کہ وہ ملکی قانون کی پاسداری کرتے ہوئے اپنے مذکورہ نکاح کا نیا نکاح نامہ بنوائے، جس میں تمام کوائف کا درست اندارج کرے۔قرآن مجید میں اللہ رب العزت کا ارشاد ہے:"{وَمَا جَعَلَ أَدْعِيَاءَكُمْ أَبْنَاءَكُمْ ذَلِكُمْ قَوْلُكُمْ بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ ادْعُوهُمْ لِآبَائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا اٰبَاءَهُمْ فَإِخْوَانُكُمْ فِي الدِّينِ وَمَوَالِيكُمْ وَلَيْسَ عَلَيْكُمْ جُنَاحٌ فِيمَا أَخْطَأْتُمْ بِهِ وَلَكِنْ مَا تَعَمَّدَتْ قُلُوبُكُمْ وَكَانَ اللَّهُ غَفُورًا رَحِيمًا }."[سورۃ الأحزاب: ٤، ٥]ترجمہ:  "اور  تمہارے منہ بولے بیٹوں کو تمہارا  (سچ مچ کا) بیٹا نہیں بنادیا،  یہ صرف تمہارے منہ سے کہنے کی بات ہے اور اللہ حق بات فرماتا ہے اور وہی سیدھا راستہ بتلاتا ہے ، تم ان کو ان کے باپوں کی طرف منسوب کیا کرو، یہ اللہ کے نزدیک راستی کی بات ہے، اور اگر تم ان کے باپوں کو نہ جانتے ہو تو وہ تمہارے دین کے بھائی ہیں اور تمہارے دوست ہیں، اور تم کو اس میں جو بھول چوک ہوجاوے تو اس سے تم پر کچھ گناہ نہ ہوگا، لیکن ہاں دل سے ارادہ کر کے کرو (تو اس پر مؤاخذہ ہوگا)، اور اللہ تعالیٰ غفور رحیم ہے۔"  (از بیان القرآن)تفسیر روح المعانی میں ہے:"لا يجوز انتساب الشخص إلى غير أبيه، ‌وعد ‌ذلك بعضهم من الكبائر لما أخرج الشيخان، وأبو داود عن سعد بن أبي وقاص أن النبي صلّى الله تعالى عليه وسلم قال: من ادعى إلى غير أبيه وهو يعلم أنه غير أبيه فالجنة عليه حرام۔ وأخرج الشيخان أيضا من ادعى إلى غير أبيه أو انتمى إلى غير مواليه فعليه لعنة الله تعالى والملائكة والناس أجمعين لا يقبل الله تعالى منه صرفا ولا عدلا۔ وأخرجا أيضا ليس من رجل ادعى لغير أبيه وهو يعلم إلّا كفر."(‌‌سورة الأحزاب: ١١/ ١٤٧، ط: دار الكتب العلمية)بدائع الصنائع میں ہے:"وأما ركن النكاح فهو الإيجاب والقبول. وذلك بألفاظ مخصوصة، أو ما يقوم مقام اللفظ ... ومنها الشهادة وهي: حضور الشهود ... قال عامة العلماء: إن الشهادة شرط جواز النكاح ... (ولنا) ما روي عن رسول الله - صلى الله عليه وسلم - أنه قال «لا نكاح إلا بشهود» وروي «لا نكاح إلا بشاهدين» وعن عبد الله بن عباس - رضي الله عنهما - عن رسول الله - صلى الله عليه وسلم - أنه قال: «الزانية التي تنكح نفسها بغير بينة» ولو لم تكن الشهادة شرطا لم تكن زانية بدونها ... وأما صفات الشاهد الذي ينعقد به النكاح وهي شرائط تحمل الشهادة للنكاح فمنها: العقل ومنها البلوغ ومنها الحرية ... ومنها سماع الشاهدين كلام المتعاقدين جميعا حتى لو سمعا كلام أحدهما دون الآخر أو سمع أحدهما كلام أحدهما والآخر كلام الآخر لا يجوز النكاح؛ لأن الشهادة أعني حضور الشهود شرط ركن العقد، وركن العقد هو الإيجاب والقبول فيما لم يسمعا كلامهما لا تتحقق الشهادة عن الركن فلا يوجد شرط الركن - والله أعلم -."(كتاب النكاح، فصل ركن النكاح، ٢/ ٢٢٩، ٢٥٢، ٢٥٥، ط: دار الكتب العلمية)فتاویٰ شامی میں ہے:"ينعقد أيضا (بما) أي بلفظين (وضع أحدهما له) للمضي (والآخر للاستقبال) أو للحال ... كتزوجيني نفسك إذا لم ينو الاستقبال."(كتاب النكاح، ٣/ ١١، ط: سعيد)وفيه أيضاً:"(و) شرط (حضور) شاهدين (حرين) أو حر وحرتين (مكلفين سامعين قولهما معا) على الأصح۔قال عليه في الرد: (قوله: وشرط حضور شاهدين) أي يشهدان على العقد."(‌‌كتاب النكاح: ٣/ ٢١، ط: سعید)ہدایہ میں ہے:"(ولا ينعقد نكاح المسلمين إلا بحضور شاهدين حرين عاقلين بالغين مسلمين رجلين أو رجل وامرأتين عدولا كانوا أو غير عدول أو محدودين في القذف)، قال رضي الله عنه: اعلم أن الشهادة شرط في باب النكاح لقوله عليه الصلاة والسلام: لا نكاح إلا بشهود.''(کتاب النکاح، ١/ ١٨٥، ط: دار احياء التراث العربي)فتاویٰ شامی میں ہے:"لأن طاعة أمر السلطان بمباح واجبة."(كتاب البيوع، باب المرابحة والتولية، فصل في القرض، ٥/ ١٦٧، ط: سعيد)وفيه أيضاً:"وفي شرح الجواهر: تجب إطاعته فيما أباحه الشرع، وهو ما يعود نفعه على العامة."(كتاب الأشربة، ٦/ ٤٦٠، ط: سعيد)مسلم فیملی لاء آرڈیننس مجریہ 1961ء میں ہے:"5: Registration of marriages. :-(1) Every marriage solemnized under Muslim Law shall be registered in accordance with the provisions of this Ordinance.[(2) For the purpose of registration of marriages under this Ordinance, the Union Council shall grant licenses to one or more persons, to be called Nikah Registrars.](3) Every marriage not solemnized by the Nikah Registrar shall, for the purpose of registration under this Ordinance, be reported to him by the person who has solemnized such marriage.Amendment in section 5 of Ordinance VIII of 1961.– In the said Act, in section 5:(a):for subsection (2), the following shall be substituted: “(2) For the purpose of registration of marriages under this Ordinance, the Union Council shall grant licenses to one or more persons, to be called Nikah Registrars.”(b): after subsection (2), the following subsection (2A) shall be inserted: “(2A) The Nikah Registrar or the person who solemnizes a Nikah shall accurately fill all the columns of the Nikahnama form with specific answers of the bride or the bridegroom”."(Section 5 of MFLO-1961, published by: The Manager of publications, government of pakistan)ہمارے عائلی مسائل میں ہے:"جہاں تک اس دفعہ کا تعلق ہے، تو وہ غالباً اُن مفاسد کو دور کرنا ہے، جو بغیر رجسٹری کئے ہوئے نکاحوں میں پیش آتے ہیں، ظاہر ہے کہ اس مقصد کی افادیت اور اچھائی سے کون انکار کرسکتا ہے؟ ۔۔۔ نکاح کو رجسٹر نہ کرانے پر جو سزا کا حکم دیا گیا ہے، اس سے یہ ظاہر ہوتا ہے کہ حکومت کی نگاہ میں ایسا نکاح تسلیم کرلیا جائے گا۔ اگر واقعہ یہی ہے اور خدا کرے ایسا ہی ہو، تو ہم اس دفعہ کو خلافِ شرع نہیں کہہ سکتے، مگر اتنا ضرور عرض کریں گے کہ مقررہ سزا اس کے لیے مناسب نہیں ۔۔۔الخ"(دفعہ ٥، نکاح کا رجسٹریشن، ص: ٧٩، ط: دارالاشاعت)فقط واللہ اعلم
                                                  
عنوان: جوا کھیلنے والوں کو سروسز دینا
سوال: میں ماسکو میں ہوں،  مجھے چار مہینے ہو گئے، مگر نوکری نہیں مل رہی،  یہاں پر ایک جوا کی کمپنی ہے جس کا نام ہے one x، جس میں میرا کام جوا کھیلنے والے کو آن لائن سروس فراہم کرنا ہے ، کیا نوکری نہ ملنے کے عذر سے میں وہاں نوکری کرسکتا ہوں ؟
جواب: واضح رہےکہ جس طرح جوا کھیلنا حرام ہے، بالکل اسی طرح جوا کھیلنے والے  کو سروسز دینا بھی حرام ہے، لہذا صورتِ مسئولہ میں مذکورہ کمپنی میں کام کرنا آپ کے لیے جائز نہیں، لہذا گزر اوقات کا سامان موجود ہو تو مذکورہ ملازمت اختیار نہ کی جائے اور اگر ضروریات زندگی پوری کرنے کے لیے مال موجود نہ ہو  اور مذکورہ ملازمت نہ کرنے کی صورت میں  فاقے  کی صورت پیش آئے گی تو جب تک جائز ملازمت نہ مل جائے مذکورہ ملازمت کو بامر مجبوری ناجائز سمجھتے ہوئے کرنے کی گنجائش ہوگی، جیسے ہی جائز ملازمت مل جائے اس کو ترک کرنا ضروری ہوگا۔باری تعالیٰ کا ارشاد ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ "[المائدة :۹٠]"ترجمہ :اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"قرآن کریم میں ہے:{وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}[المائدة:2]"ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔"الاشباه والنظائر ميں هے:"قولهم:  الضرورات ‌تبيح ‌المحظورات."(ج:1، ص:45، ط:دار الكتب العلميۃ)الموسوعة الفقهية الكويتية ميں ہے:"‌‌ما جاز لعذر بطل بزواله: ومعناها أن ما جاز فعله بسبب عذر من الأعذار، أو عارض طارئ من العوارض فإنه تزول مشروعيتهبزوال حال العذر، لأن جوازه لما كان بسبب العذر فهو خلف عن الأصل المتعذر، فإذا زال العذر أمكن العمل بالأصل، فلو جاز العمل بالخلف - أيضا - للزم الجمع بين الخلف والأصل فلا يجوز كما لا يجوز الجمع بين الحقيقة والمجاز لهذه العلة (1)"(ج:28، ص:206، ط:وزارة الأوقاف والشئون الإسلامية)فقط واللہ اعلم
                                                  
عنوان: ویب سائٹ ایڈز دیکھ کر پیسے کمانے کا حکم
سوال: ptc lab پر پیسے کمانا کیسا ہے یہ ایک ویب سائٹ ہے جس میں پیسے انوسٹ کر کے روزانہ ایک ایڈ ملتا ہے اور اسے دیکھنے پر پیسے مل جاتا ہے اور ایڈز میں کمپنی کی پراڈکٹ  دیکھ کر پیسے مل جاتا ہے۔ اگر کسی نے زیادہ انوسٹ کیا تو ان کو زیادہ پیسے ملتا ہے جیسا کہ ایک شخص نے 1000 روپیہ انوسٹ کیا تو ان کو روزانہ 100 روپے ملیں گی اور دوسرے شخص نے 10,000 انوسٹ کیا تو ان کو روزانہ 1000 روپیہ ملیں گے اور یہ صرف 30 دن تک ایک ایڈ ملی گا اس کے بعد پھر recharge کرے گے۔ تو کیا اس سے پیسے کمانا حلال ہے یا حرام؟  اگر حرام ہے تو انوسٹ والے پیسے کا کیا ہوگا؟    وہ کمپنی والوں کو چھوڑ دے یا اپنے پیسے کمانا بھی حرام ہے جو انوسٹ کیا تھا اور اس  کی  معافی کیسے مانگے؟
جواب: عام طورپر ویب سائٹس پر جو اشتہارات لگائے جاتے ہیں اُن میں سے  اکثر اشتہارات جان دار کی  تصاویر پر مشتمل ہوتے ہیں، اور جس طرح جان دار کی تصویر بنانا شرعاً منع ہے اسی طرح اُس کی ترویج اور تشہیر بھی ممنوع ہے،  اسی طرح بہت سے اشتہارات دیگر غیر شرعی امور پر مشتمل ہوتے ہیں؛ لہذا اگر مذکورہ طریقہ کار میں اشتہارات کی تشہیر ہوتی ہے تو  یہ  گناہ کے کام میں معاونت ہے؛ اس لیے  ایسی کمائی جائز نہ ہوگی۔اس کے علاوہ اشتہار دیکھنا کوئی ایسا کام نہیں ہے جس پر اجارہ کے جواز کا فتوی دیاجاسکے، مزید یہ کہ اس میں دھوکا دہی کا پہلو بھی ہے; اس لیے لوگوں کے اشتہارات دیکھنے کے عوض مال وصول کرنا جائز نہیں ہوگا،  نیز ایک مسلمان کی شان یہ ہونی چاہیے کہ  ہر موقع اور ہر قدم پر دین و شریعت کو مقدم رکھے اور ایسے امور سے اجتناب کرے جو شرعاً جائز نہ ہوں۔  لہٰذا  حلال کمائی کے لیے کسی بھی  ایسےجائز طریقے کو اختیار کرنا چاہیے   کہ جس میں اپنی محنت شامل ہو ایسی کمائی زیادہ بابرکت ہوتی ہے، البتہ ایڈز (اشتہارات) دیکھ کر آپ اتنے پیسے وصول کر سکتے ہیں جتنے آپ نے جمع کروائے تھے، جمع کروائی گئی رقم سے زیادہ اگر وصولی کی ہے تو اس کو  ثواب کی نیت کے بغیر مستحق زکات کو دے دیں۔حدیث شریف میں ہے:"عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(شعب الإيمان ، التوكل بالله عز وجل والتسليم لأمره تعالى في كل شيء، ج: ۲، صفحہ: ۸۴، ط: دار الكتب العلمية)شرح المشكاة للطيبي میں ہے:"قوله: ((مبرور)) أي ‌مقبول ‌في ‌الشرع بأن لا يكون فاسدًا، أو عند الله بأن يكون مثابًا به."(كتاب البيوع، باب الكسب وطلب الحلال،ج: ۷، صفحہ: ۲۱۱۲، ط: مكتبة نزار مصطفى الباز)فقط واللہ اعلم
                                                  
عنوان: ای بی ایل کا شرعی حکم
سوال: E B L جو کہ ایک آن لائن کاروبار ہے  اس کا شرعی حکم کیا ہے ؟
جواب: EBL (ای بی ایل) پاکستان کی ویب سائٹ پر دستیاب معلومات کے مطابق  ” ای بی ایل  (EBL: Easy business life)پاکستان“ ایک نیٹ ورک مارکیٹنگ کمپنی ہے،  اس  کے  بنیادی پلان(Basic plan)    میں شامل ہونے کے لیے ابتداء میں 750 روپے  جمع کرانے ہوتے ہیں، جسے یہ سرمایہ کاری کہتے ہیں، اور   Silver پلان میں شامل ہونے کے لیے 3500 روپے اور   Gold پلان میں شامل ہونے کے لیے 7000 روپے دینے ہوتے ہیں،  اس کمپنی میں شامل ہونے کے بعد مزید دو افراد کو شامل کرنا پڑتا ہے اور پھر ان دولوگوں کو تیار کرنا ہوتا ہے،وہ مزید دو افراد کو تیار کریں، یوں یہ زنجیری سلسلہ چلتا ہے، اس طرح لوگوں کو شامل کرانے پر   رقم ملتی ہے، اور  آگے سب شامل ہونے والوں کا کمیشن پہلے والے شخص کو بھی ملتا رہتا ہےاور بعد ازاں  مختلف انعامات بھی ملتے ہیں۔ اس  کمپنی کا شرعی حکم یہ ہے کہ  : شریعت میں بلا  محنت  کی کمائی   کی حوصلہ شکنی کی گئی ہے اور  اپنی محنت   کی کمائی   حاصل کرنے کی ترغیب ہے  اور اپنے ہاتھ کی کمائی کو افضل کمائی قراردیا ہے، اسلامی معیشت کے اصولوں کی رو سے  کمیشن کو مستقل تجارتی حیثیت حاصل نہیں ہے، بلکہ فقہاء کرام نے  کمیشن کے معاوضہ کو اجارہ کے اصولوں سے منحرف ہونے اور جسمانی محنت کے غالب عنصر سے خالی ہونے کی بنا پر ناجائز قرار دیا ہے،  لیکن لوگوں کی ضرورت اور کثرت تعامل کی بنا پر کمیشن کے معاملہ کی محدود اجازت دی ہے، لیکن ساتھ ہی اکثر صورتوں کے ناجائز ہونے کی صراحت کی ہے۔لہذا  جس  معاملہ میں خود اپنی محنت اور عمل شامل ہو اور وہ کام بھی جائز ہو تو  اس کا کمیشن لینا تو جائز ہے، لیکن اس طرح    کسی   سائٹ کی پبلسٹی کرنا کہ  جس میں مرحلہ وارکمیشن ملتا رہے، جب کہ  اس نے  بعد والوں  کی خریداری یا ان کو شامل کرانے  میں  کوئی عمل نہیں کیا ، اور اس میں بالائی (اوپر والے) ممبر کی کوئی خاص محنت شامل نہیں ہوتی ،  بلکہ ماتحت ممبران کی محنت کا ثمرہ ہوتا ہے اور یہ دوسرے کی محنت سے فائدہ اٹھانا جو کہ استحصال کی ایک شکل ہے، اور یہ جائز نہیں ہے۔مذکورہ تفصیل کے رو سے صورت مسئولہ میں   درج ذیل وجوہات کی بنا پر EBL (ای بی ایل) پاکستان  کا ممبر بننا جائز نہیں ہے:1:کمپنی کا بنیادی مقصد ممبر سازی ہے، خرید وفروخت مقصود نہیں ہے۔ اور   شرعاً  اس کی حیثیت کاروبار  کی نہیں ہے، لہذا ممبر سازی  اور کمیشن کو مستقل کاروبار کی حیثیت دے کر اس پر نفع کمانا جائز نہیں ہے۔2: اس میں چین در چین کمیشن کا سلسلہ ہے، اور بعد والے تمام لوگوں کے کمپنی میں شامل ہونے پر  پہلے والے شخص کو کمیشن ملتا رہتا ہے، اور جس کمپنی میں یہ خرابیاں ہوں، اس کا ممبر بننا  جائز نہیں ہے۔3: اس میں سرمایہ کاری کے عنوان سے جو رقم لی جاتی ہے ، تو چوں کہ یہ معاملہ شرعی اصولوں کے مطابق نہ  شرکت کا ہے  اور نہ مضاربت کا،  لہذاکمپنی میں رجسٹرد ہونے کے لیے جو ابتداء میں رقم لی جاتی ہے ، وہ  بھی ناجائز ہے۔لہذا مذکورہ کمپنی سے معاملہ کرنا، اس میں رجسٹرڈ ہونا یا کسی اور کو  رجسٹرڈ  کرانا  جائز  نہیں ہے، اس کے بجائے کسی حلال روزگار کی کوشش کرنی چاہیے۔شعب الإيمان میں ہے:"عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(التوكل بالله عز وجل والتسليم لأمره تعالى فی کل شیء  2/84، ط:دار الكتب العلمية)شرح المشكاة للطيبی میں ہے:"قوله: ((مبرور)) أي ‌مقبول ‌في ‌الشرع بأن لا يكون فاسدًا، أو عند الله بأن يكون مثابًا به."(كتاب البيوع، باب الكسب وطلب الحلال،7/ 2112، مكتبة نزار مصطفى الباز)فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(کتاب الإجارہ، باب الإجارۃ الفاسدہ، مطلب فی أجرۃ الدلال،6/ 63،ط: سعید)فقط واللہ اعلم
                                                  
عنوان: کچھ قسطیں باقی ہونے کی صورت میں مشتری سے ادائیگی تک کرایہ وصول کرنے کا حکم
سوال: میں نے ایک شخص سے 65 لاکھ روپے میں ایک دکان خریدی جس میں سے  35 لاکھ روپے میں ادا کرچکا ہوں اور بقیہ رقم کے متعلق یہ طے ہوا ہے کہ دو سالوں میں قسط وار ادا کرنی ہوگی، اب وہ شخص کہتا ہے کہ جب تک بقیہ رقم ادا نہیں کی  تو آپ مجھے  اس کا  کرایہ ادا کرتےرہیں گے، تو کیا یہ کرایہ دینا اور اس کا لینا درست ہے یا نہیں؟
جواب: صورتِ مسئولہ میں جب سائل نے  مذکورہ شخص  سے دکان پینسٹھ لاکھ میں خرید کر  اس میں سے پنتیس لاکھ روپے ادا کردیے ، اور  فروخت کنندہ نے    وصول کرلی ہے اور بقیہ  رقم کے متعلق یہ طے کرلیا ہے کہ   دو سال تک  قسطوار  ادا کرنی ہے تو یہ دکان خریدار کی ملکیت میں آگئی ہے، اور بائع کی ملکیت سے نکل چکی  ہے ،لہذا اس کے بعد باقی رقم کی ادائیگی تک اس دکان کا کرایہ لینا سود ہونے کی وجہ سے ناجائز اور حرام ہے۔فتاوی ہندیہ میں ہے:"وإذا حصل الإيجاب والقبول لزم البيع ‌ولا ‌خيار ‌لواحد منهما إلا من عيب أو عدم رؤية ولا يحتاج في تمام العقد إلى إجازة البائع بعد ذلك وبه قال العامة وهو الصحيح كذا في النهر الفائق".(كتاب البيوع، الباب الثاني فيما يرجع إلى انعقاد البيع، الفصل الاول فيما يرجع الي انعقاد البيع ، ج:3، ص:8،  ط:دار الفكر)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا."(كتاب الصرف، باب القرض و الصرف فيه، ج: 14، ص: 35، ط :دار المعرفة بيروت)فتاوی شامی میں ہے:"   وفي الأشباه: كل قرض جر نفعا حرام."(کتاب البیوع ،فصل في القرض ج:5، ص: 166، ط:سعید)وفیہ ایضاً:"وشرعا (فضل) ولو حكما فدخل ربا النسيئة... (خال عن عوض بمعيار شرعي) مشروط لأحد المتعاقدين) أي بائع أو مشتر فلو شرط لغيرهما فليس بربا بل بيعا فاسدا (في المعاوضة). "(كتاب البيوع، باب الربا ، ج:5، ص: 168،  ط:سعید)فقط والله أعلم
                                                  
