عنوان: کنگھی سے اترے ہوئے خواتین کے بال بیچنے کا حکم
سوال: گھروں میں خواتین کے بہت سارے بال جمع ہو جاتے ہیں، جو کہ کنگھی سے نکلتے ہیں، معلوم یہ کرنا ہے کہ کیا کنگھی سے اترے ہوۓ بال ہم بیچ سکتے ہیں؟
جواب: انسانی بالوں کی خرید و فروخت شرعاً جائز نہیں ہے، اس لیے کنگھی سے اترے  ہوئے بالوں کو فروخت کرنا جائز نہیں ہے، بلکہ  بال انسانی جسم کا حصہ ہونے کی وجہ سے قابلِ احترام ہیں،   اس لیے سر میں کنگھی کرتے ہوئے عورتوں کے جو بال گر جائیں یا کنگھی میں رہ جائیں  انہیں کسی جگہ پر دفن کر دینا  چاہیے، اگر دفنانا مشکل ہو تو کسی کپڑے وغیرہ میں ڈال کر ایسی جگہ ڈال دیے جائیں   جہاں کسی اجنبی کی نظر نہ پڑے۔فتاوی شامی میں ہے :"(وشعر الإنسان)؛ لكرامة الآدمي ولو كافرًا ذكره المصنف وغيره في بحث شعر الخنزير.(قوله: وشعر الإنسان) ولايجوز الاِنتفاع به؛ لحديث: «لعن الله الواصلة والمستوصلة». وإنما يرخص فيما يتخذ من الوبر فيزيد في قرون النساء وذوائبهن، هداية.[فرع] لو أخذ شعر النبي صلى الله عليه وسلم ممن عنده وأعطاه هديةً عظيمةً لا على وجه البيع فلا بأس به، سائحاني عن الفتاوى الهندية.مطلب: الآدمي مكرم شرعًا ولو كافرًا(قوله: ذكره المصنف) حيث قال: والآدمي مكرم شرعًا وإن كان كافرًا؛ فإيراد العقد عليه وابتذاله به وإلحاقه بالجمادات إذلال له. اهـ أي وهو غير جائز وبعضه في حكمه، وصرح في فتح القدير ببطلانه ط."(كتاب البيوع،باب البيع الفاسد،ج:5،ص:58،سعيد)فقط والله أعلم
                                                  
عنوان: میزان میوچل فنڈ میں سرمایہ کاری حلال ہے یا نہیں؟
سوال: کیا میزان میوچل فنڈ میں سرمایہ کاری حلال ہے یا نہیں؟
جواب: واضح رہے کہ  مروجہ غیر سودی بینکوں  کا طریقہ کار شرعی اصولوں کی مکمل  پاسداری نہ ہونے کی وجہ سے درست نہیں،کیوں کہ  جن شرعی قواعد وضوابط کے تحت مذکورہ فنڈز  میں انویسٹمنٹ کرنا جائزہے،ہماری معلومات کے مطابق بینک کی جانب سےان قواعد وضوابط پر عملدر آمد  نہیں کیا جاتا ،نیز ان بینکوں کے مختلف فنڈز میں کی جانے والی سرمایہ کاری میں  میں ایسے طریقوں اور حیلوں کو استعمال کیا جاتا ہے جن کو اسلامی کہنا یا سود سے پاک کہنا درست نہیں ؛لہٰذا روایتی بینکوں کی طرح مذکورہ بینک  میں بھی رقم انویسٹ کرنا   (بشمول میوچل فنڈ کے)اور ان بینکوں میں کسی بھی بینک کے ساتھ کسی بھی قسم کا تمویلی معاملہ کرنا جائز نہیں، اوراس سےحاصل ہونے والا نفع  حلال نہیں ہوگا،اورانویسٹمنٹ کی صورت میں حاصل ہونے والی  رقم بینک کو واپس کرناضروری ہوگی۔قرآن مجید میں فرمانِ باری تعالیٰ ہے:"وَتَعاوَنُوا عَلَى الْبِرِّ وَالتَّقْوى ‌وَلا ‌تَعاوَنُوا عَلَى الْإِثْمِ وَالْعُدْوانِ وَاتَّقُوا اللَّهَ إِنَّ اللَّهَ شَدِيدُ الْعِقابِ."(المائدة:2)ترجمہ:"اور نیکی اور تقویٰ میں ایک دوسرے کی مدد کرتے رہو اور گناہ و زیادتی میں ایک دوسرے کی اعانت نہ کرو اور اللہ تعالیٰ سے ڈرا کرو ،بلاشبہ اللہ تعالی سخت سزا دینے والا ہے."(بیان القرآن )احکام القرآن للجصاص میں ہے:"وقوله تعالى وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(المائدۃ : ج:3، ص:296، ط: داراحیاء التراث العربي)المحیط البرھانی میں ہے:"فكان الربح حاصلاً على ملك بعقد فاسد، والعقد الفاسد معصية، فكان فيه نوع خبث، والربح الحاصل من أصل الخبث ‌سبيله ‌التصدق."(كتاب البيع، ‌‌الفصل الخامس والعشرون: في البياعات المكروهة والأرباح الفاسدة وما جاء فيها من الرخصة، ج:7، ص:142، ط: دارالكتب العلمية)درر الحکام لعلی حیدر میں ہے:"ما ‌حرم ‌أخذه حرم إعطاؤه.يعني أن إعطاء الحرام وأخذه سواء في الحرمة، كما أن المكروه أخذه وإعطاؤه مكروه."(المقالة الثانية في بيان القواعد الكلية الفقهية، المادة :34 ،ما ‌حرم ‌أخذه حرم إعطاؤه، ج:1، ص:43، دار الجيل)فقط واللہ أعلم
                                                  
عنوان: کمپنی کی طرف سے ملنے والے بونس کے ساتھ  سود بھی شامل ہو
سوال: کمپنی کی طرف سے جو سالانہ بونس ملتا ہے اس کے ساتھ  اس رقم کا سود بھی متعین ہوتا ہے، تو کیا ملازم کے لیے  کل رقم مع سود کے وصول کرنا درست ہے؟
جواب: اگر سائل کی مراد یہ ہے کہ کمپنی وہ پیسہ بینک میں رکھواتی ہے، جس پر اس کو سود بھی ملتا ہے اور اسی سودی رقم سے کمپنی بونس دیتی ہے، تو  کمپنی جو بینک  سے اس رقم پر سود وصول کررہی ہے،ملاز م کا  اس میں کوئی عمل دخل نہیں ہے، ملازم اس سے گناہ کار نہیں ہوگا، اس کے لیے بونس لینا درست ہے۔اور اگر سائل کی  اس سے کوئی اور مراد ہے، تو اس کی وضاحت کر کے دوبارہ سوال بھیج دیا جائے۔جواہر الفقہ میں حضر ت مفتی محمد شفیع عثمانی صاحب رحمہ اللہ اس جيسے  مسئلہ  جي پی  فنڈ سے متعلق لکھتے ہیں:"جبری پراویڈنٹ فنڈ پہ سود کے نام پر جو رقم ملتی ہے  ،وہ شرعًا سود نہیں ، بلکہ اجرت(تنخواہ) ہی کا ایک حصہ ہے،  اس کا لینا اور اپنے استعمال میں لانا جائز  ہے  ۔"(جواہر الفقہ ، ج:3،ص:257،ط:مکتبہ دار العلوم کراچی)فقط واللہ اعلم
                                                  
عنوان: فیس بک آئی ڈی بنانے پر اجرت وصول کرنا کیسا ہے؟
سوال: میری ایک دوست نے ایک آن لائن کام شروع کیا ہے، جس میں کمپنی کی طرف سےآڈر دیا جاتا ہے کہ ان کو فیس بک آئی ڈی بنا کر دینی ہوتی ہے،  اس کا  پاسورڈ وہ خود مہیا کرتے ہیں اور ایک آئی ڈی بنانے کے 18 روپے ملتے ہیں، چوں کہ اس کام یعنی آئی ڈی بنانے میں پانچ منٹ  یا اس سے زیادہ وقت بھی لگ سکتا ہے،  پھر ان سب کو ٹائپ کرکے ایک شیٹ پر درج کرکے کمپنی کو بھیجنا ہوتا ہے۔ آیا اس کام کی اجرت لے سکتے ہیں؟ اس میں کوئی انویسٹمنٹ نہیں کرنی ہوتی،  کوئی دھوکہ دہی  شامل نہیں ہوتی۔
جواب: صورتِ مسئولہ میں کمپنی کی طرف سے آرڈر پر جو آئی ڈی بنائی جاتی ہے اگر واقعۃ ً وہ  جعلی، فیک  نام اور معلومات والی آئی ڈی نہیں ہوتی تو اس طرح کی آئی ڈی بنانا اور اس پر اجرت لینا جائزہے، لیکن اگر یہ آئی ڈی  جعلی و فیک نام، ڈیٹا اور معلومات پر مشتمل ہو تو ایسی آئی ڈی بنانا    جھوٹ اور دھوکہ دہی کی بنا پر شرعا جائز نہیں، اس سے حاصل ہونے والی اجرت بھی حلال طیب نہیں ہے۔تفسیر ابن کثیر میں ہے:"وقوله تعالى: وتعاونوا على البر والتقوى ولا تعاونوا على الإثم والعدوان يأمر تعالى عباده المؤمنين بالمعاونة على فعل الخيرات وهو البر، وترك المنكرات وهو التقوى وينهاهم عن التناصر على الباطل والتعاون على المآثم والمحارم، قال ابن جرير : الإثم ترك ما أمر الله بفعله والعدوان مجاوزة ما حد الله لكم في دينكم ومجاوزة ما فرض الله عليكم في أنفسكم وفي غيركم".(سورة المائدة، الآية:2، ج:3، ص:10، ط: دار الكتب العلمية)مسند  احمد میں ہے :"حدثنا وكيع قال: سمعت الأعمش قال: حدثت عن أبي أمامة قال: قال رسول الله صلى الله عليه وسلم: يطبع المؤمن على الخلال كلها إلا الخيانة والكذب".(‌‌تتمة مسند الأنصار،حديث أبي أمامة الباهلي، ج:36، ص:504، ط: مؤسسة الرسالة)المعجم الکبیر للطبرانی میں ہے:10234 -"حدثنا أبو خليفة الفضل بن الحباب، ثنا عثمان بن الهيثم المؤذن، ثنا أبي، عن عاصم، عن زر، عن عبد الله قال: قال رسول الله صلى الله عليه وسلم: «‌من ‌غشنا ‌فليس ‌منا، ‌والمكر والخداع في النار".(باب العين، باب، ج:10، ص:138، ط: مكتبة ابن تيمية)فقط والله أعلم
                                                  
عنوان: جائز کاروبار میں کنڈے کی بجلی استعمال کرنا اور اس کا روبار کے منافع کا حکم
سوال: میں فرنچ فرائز بیچتا ہوں، جس کی مشین کنڈے بجلی پر چلتی ہے ، توکیا اس کام سے کمائے ہوئے پیسے میرے لیے جائز اور حلال ہوں گے؟
جواب: کنڈے کی بجلی  استعمال کرنا  شرعًاجائز نہیں ہے ، یہ بڑا گناہ ہے،اس عمل سےفوراًاجتناب کرنالازم ہے،جوکنڈے کی بجلی  استعمال کی ہے اس کا تخمینہ لگاکر  متعلقہ ادارے کو بل کی صورت میں ادائیگی کرناضروری ہے، اگر درست مقدار معلوم نہ ہو تو اندازاً کچھ زائد رقم ادا کردی جائے،البتہ صورت مسئولہ میں سائل کےمذکورہ  فرنچ فرائز کاروبارکی آمدنی حلال ہے۔فتاوی شامی میں ہے:"كتاب السرقة (هي) لغة أخذ الشيء من الغير خفية.قال القهستاني: وهي نوعان؛ لأنه إما أن يكون ضررها بذي المال أو به وبعامة المسلمين، فالأول يسمى بالسرقة الصغرى والثاني بالكبرى، بين حكمها في الآخر؛ لأنها أقل وقوعا وقد اشتركا في التعريف وأكثر الشروط اهـ أي؛ لأن المعتبر في كل منهما أخذ المال خفية، لكن الخفية في الصغرى هي الخفية عن غين المالك أو من يقوم مقامه كالمودع والمستعير. وفي الكبرى عن عين الإمام الملتزم حفظ طرق المسلمين وبلادهم كما في الفتح."(کتاب السرقة، ج:4، ص:82،  ط: سعید)"مجلة الاحکام العدلیة"میں ہے:" لا يجوز لأحد أن يتصرف في ملك الغير بلا إذنه."(‌‌المقالة الثانية في بيان القواعد الكلية الفقهية، المادة :96،ص:27،ط:دار الجیل)فتاوی شامی میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(‌‌کتاب البیوع،باب البيع الفاسد،مطلب فيمن ورث مالا حراما،ج:5،ص:99، ط: سعید)   فقط واللہ أعلم
                                                  
عنوان: کیا والد کی زندگی میں بھائیوں کی طرف سے بہنوں کی شادی اور والد کی بیماری کے اخراجات والد کےانتقال کےبعدان  کےترکہ سے منہا کیے جا سکتے ہیں؟
سوال: ہمارے والد صاحب کا انتقال 2012 میں ہوا۔ ان کے ترکہ میں صرف ایک بلڈنگ شامل ہے، جس کا ماہانہ کرایہ 35 ہزار روپے ہے۔ ہم دو بھائی اور تین بہنیں ہیں۔ ہماری تینوں بہنوں کی شادی والد صاحب کی زندگی میں ہو چکی تھی۔ ان میں سے ایک بہن کی شادی والد صاحب نے خود کروائی تھی، جبکہ باقی دو بہنوں کی شادی ہم دو بھائیوں نے اپنی دکان کے کاریگروں سے قرض لے کر کروائی تھی۔ اُس وقت کوئی باقاعدہ بات نہیں ہوئی تھی کہ یہ قرض ہے، ہم نے صرف اخلاقاً یہ کام کیا۔اسی طرح، والد صاحب  وفات سے پہلے  کینسر  کی بیماری میں مبتلا ہو گئے تھے، تو ان کا علاج چھوٹے بھائی نے کروایا، اور علاج کے اخراجات بھی اپنی دکان کے کاریگروں سے قرض لے کر پورے کیے۔ اُس وقت بھی یہ بات طے نہیں ہوئی تھی کہ یہ رقم قرض ہے، بلکہ یہ بھی اخلاقی فریضہ سمجھ کر ادا کی گئی۔اب سوال یہ ہے:1:کیابہنوں کی شادی کے اخراجات اور والد صاحب کے علاج پر جو رقم خرچ کی گئی ہے، وہ والد صاحب کی جائیداد میں سے نکالی جا سکتی ہے؟2:ہماری ایک بہن طلاق یافتہ ہے اور اس کی ایک بیٹی (16سال کی )بھی ہے، تو اس بچی کی کفالت کس پر ہے؟3:والدصاحب کی جائیداد شرعی لحاظ سے کس تناسب سے تقسیم ہوگی؟ کیا مذکورہ اخراجات منہا کر کے تقسیم ہوگی یا ان اخراجات کو شمار نہیں کیا جائے گا؟
جواب: صورتِ مسئولہ میں  بھائیوں نے اپنی دو بہنوں کی شادی کے اخراجات کرتے وقت نہ تو بہنوں سے اس رقم کی واپسی کی نیت کی تھی، اور نہ ہی ان کے ساتھ اس بارے میں کوئی معاہدہ کیا تھا،بلکہ محض بہن ہونے کی بنیاد پر نیکی اور احسان کے طور پر یہ خرچ کیا،تویہ ان بھائیوں کی طرف سے تبرع (احسان) شمار ہوگا۔اوران کواس کاثواب ملےگا۔ لہٰذا بھائیوں کی طرف سے کیا گیا یہ خرچہ والدِ مرحوم کی جائیداد میں سے منہا نہیں کیا جا سکتا۔اسی طرح والدِ مرحوم کی بیماری کے دوران جو اخراجات ہوئے، اور چھوٹے بھائی نے اپنی رضامندی سے، قرض لے کر یہ خرچ اپنے ذمے لیا، چونکہ ان اخراجات کی ادائیگی کے وقت اس نے نہ تو والد صاحب سےان اخراجات کےبقدر رقم واپس لینے کی نیت کی تھی، اور نہ ہی دیگر ورثاء سے ان کے حصے سے کاٹنے کا کوئی معاہدہ کیا تھا، بلکہ اسے اپنا اخلاقی  فریضہ سمجھ کر یہ سارا خرچ برداشت کیا، لہٰذا یہ چھوٹے بھائی کی طرف سے تبرع (احسان) شمار ہوگا،اس کووالدمرحوم کےساتھ اس نیکی کااجرملےگا۔ لیکن اس خرچ کو دیگر ورثاء کے حصے سے منہا نہیں کیا جا سکتا۔البتہ اگر تمام ورثاء باہمی رضامندی سے ان دونوں اخراجات (یعنی بہنوں کی شادی پر ایک بھائی کا کیا ہوا خرچ، اور والد مرحوم کی بیماری پر چھوٹے بھائی کا کیا ہوا خرچ) کو جائیداد میں سے منہا کرنے پر راضی ہوں، تو ایسی صورت میں ان اخراجات کو والد مرحوم کی جائیداد سے منہا کرنا جائز ہوگا۔2:مذکورہ لڑکی(جس کی عمر16سال ہے)کی کفالت اس کےوالدکےذمہ ہے۔3:سب سےپہلےمیت کےحقوق متقدمہ یعنی تجہیزوتکفین کاخرچہ نکالنےکےبعداگرمیت پرکوئی قرضہ ہوتواس کوباقی ترکہ سےنکالنےکےبعد،اوراگرمیت نےکوئی جائزوصیت کی ہوتواس کوثلث مال سےنافذ کرنےکےبعدمیت کے کل منقولہ وغیرمنقولہ جائیدادکوسات حصوں میں تقسیم کرکے2،2حصے،ہرایک بیٹےکو،اور1،1 حصہ ہرایک بیٹی کوملےگا۔صورتِ تقسیم یہ ہے:میت:7بیٹابیٹابیٹیبیٹیبیٹی22111اورفیصدکےاعتبارسےہرایک بیٹےکو28.571فیصد،اورہرایک بیٹی کو14.285فیصدملےگا۔مشکا ۃ المصابیح میں ہے:"وعن سلمان بن عامر قال: قال رسول الله صلى الله عليه وسلم: " الصدقة على المسكين صدقة وهي على ذي الرحم ثنتان: صدقة وصلة ". رواه أحمد والترمذي والنسائي وابن ماجه والدارمي."(کتاب الآداب،باب افضل الصدقۃ،ج:1ص:604،ط:المکتب الاسلامی)ترجمہ:" حضرت سلمان بن عامر رضی اللہ عنہ راوی ہیں کہ رسول اللہ صلی اللہ علیہ وسلم نے فرمایا کہ:کسی مسکین کو صدقہ دینا ایک صدقہ ہے (یعنی اس کو دینے میں صرف صدقہ ہی کا ثواب ملتا ہے)مگر اپنے اقرباء میں سے کسی کو صدقہ دینا دوہرے ثواب کا باعث ہے،ایک ثواب تو صدقہ کا اور دوسرا ثواب صلہ رحمی(رشتہ داروں سے حسن سلوک )کا ہوتا ہے۔"(مظاہر حق،ج:3،ص:271،ط:دار الاشاعت)تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."(کتاب المداینات،ج:2،ص:391،ط: قدیمی)فتاوی عالمگیری میں ہے:"ونفقة الإناث واجبة مطلقاً على الآباء ما لم يتزوجن إذا لم يكن لهن مال، كذا في الخلاصة."( الفصل الرابع في نفقة الأولاد،ج:1ص:563 ط: رشیدیه)فقط واللہ اعلم
                                                  
عنوان: رقم دے کر بدلے میں زائد رقم لینا
سوال: میرا قسطوں کا کاروبار ہے، آج ایک موٹر سائیکل قسطوں پر دینا تھا ،میں نے موٹر سائیکل کی جگہ خریدنے والے کو موٹر سائیکل کی رقم دی ۔آپ یہ بتائیں  کہ اس رقم کے بدلہ میں جو رقم ہم نے قسطوں کے طور پرطے کی ،وہ جائز ہوگی یا نہیں؟
جواب: صورتِ مسئولہ میں  جب سائل نے موٹر سائیکل خرید نے  کے لئے آنے والے شخص کو موٹرسائیکل نہ اپنی دکان سے دی اور نہ ہی کسی اور سے خرید کر کے قبضہ کے بعد  موٹرسائیکل فروخت کی،بلکہ مذکورہ شخص  کو موٹرسائیکل کے بجائے محض رقم دی ہے، تو  اب سائل کےلئے اس رقم کو موٹرسائیکل کی قیمت شمار کرکے قسطیں  مقرر کرکے اپنی اداکردہ  رقم سے زائد رقم کا لینا سود ہونے کی وجہ سے نا جائز و حرام ہے۔سائل صرف اپنی اداکردہ  رقم  واپس لینے کا حق رکھتا ہے۔ البتہ قسطوں کی جائز صورت یہ ہے کہ سامان کو  پہلے خود  خرید لے  پھر قبضہ کر کے دسرے خریدار کو   قسطیں  متعین کرکے  بیچ دے۔فتاوی شامی میں ہے:"(هو) لغة الزيادة. و شرعًا (بيع الثمن بالثمن) أي ما خلق للثمنية و منه المصوغ (جنسًا بجنس أو بغير جنس) كذهب بفضة (و يشترط) عدم التأجيل و الخيار و (التماثل)  أي التساوي وزنًا (والتقابض) بالبراجم لا بالتخلية (قبل الافتراق) و هو شرط بقائه صحيحًا على الصحيح (إن اتحد جنسًا و إن) وصلية (اختلفا جودةً و صياغةً) لما مرّ في الربا.(قوله: و إن اختلفا جودةً و صياغةً) قيد إسقاط الصفقة بالأثمان؛ لأنه لو باع إناء نحاس بمثله و أحدهما أثقل من الآخر جاز مع أن النحاس و غيره مما يوزن من الأموال الربوية أيضا؛ لأنّ صفة الوزن في النقدين منصوص عليها فلاتتغير بالصنعة و لايخرج عن كونه موزونًا بتعارف جعله عدديًّا لو تعورف ذلك بخلاف غيرهما، فإن الوزن فيه بالعرف فيخرج عن كونه موزونًا بتعارف عدديته إذا صيغ و صنع، كذا في الفتح، حتى لو تعارفوا بيع هذه الأواني بالوزن لا بالعدد لايجوز بيعها بجنسها إلا متساويًا، كذا في الذخيرة نهر."(کتاب البیوع، باب الصرف، ج:5، ص:257، ط: سعید)فقط واللہ اعلم
                                                  
عنوان: والدکی جگہ ملازم مقررہونےپرملنےوالی تنخواہ اورپنشن کاحکم
سوال: میرے دادا جان کی میر علی تحصیل میں کلاس فور کی ملازمت تھی۔ ان کی وفات کے بعد یہ ملازمت میرے والد صاحب کو منتقل ہو گئی۔ والد صاحب کے انتقال کے بعد ہم سب بھائیوں نے مل کر ان کی پنشن وصول کی اور اسے مشترکہ طور پر خرچ کیا۔والد صاحب کی زندگی میں، ان کی ہدایت کے مطابق، میں نے یہ نوکری اپنے نام منتقل کروالی۔اب میں تقریباً 33 سال سے یہ ملازمت کر رہا ہوں اور اپنی تنخواہ کو اجتماعی طور پر گھر کے اخراجات میں خرچ کرتا رہا ہوں۔اب جب کہ مجھے خود ذاتی ضرورت لاحق ہوئی ہے، میرے تمام بھائی اپنے اپنے کاروبار میں مصروف ہیں اور اپنے کاروبار کا نفع خود رکھتے ہیں۔اس کے باوجود وہ مجھ سے میری پنشن اور تنخواہ کا مطالبہ کرتے ہیں اور کہتے ہیں کہ یہ وراثت ہے۔میرا سوال یہ ہے کہ:کیا یہ نوکری یا اس کی تنخواہ میراث میں شمار ہوتی ہے؟کیا میرے بھائی اس تنخواہ اورمیری  پنشن میں میرے ساتھ شریک ہیں؟
جواب: صورتِ مسئولہ میں جب والدکی جگہ مذکورہ نوکری سائل کودی گئی اور سائل خودایک عرصہ سے یہ ملازمت کررہاہے، تو اس ملازمت کی تنخواہ اوریٹائرمنٹ کےبعدملنےوالی پنشن کامستحق خودسائل ہے،سائل کےبھائیوں کامحض والدکی جگہ سائل کےسرکاری ملازم مقررہونے پر اس تنخواہ اورپنشن کامطالبہ کرنایااس میں اپنے آپ کوشریک سمجھناجائز نہیں ہے۔تنخواہ اورپنشن دونوں کاحق دارسائل خودہے۔الدرالمختارمیں ہے:"(والثاني) وهو الاجير (الخاص) ويسمى أجير واحد (وهو من يعمل لواحد عملا مؤقتابالتخصيص ويستحق الاجر بتسليم نفسه في المدة وإن لم يعمل كمن استؤجر شهراللخدمة أو) شهرا (لرعي الغنم) المسمى بأج ر مسمى، بخلاف ما لو آجر المدة بأن استأجره للرعي شهرا حيث يكون مشتركا، إلا إذا شرط أن لا يخدم غيره ولا يرعى لغيره فيكون خاصا، وتحقيقه في الدرر."‌‌(كتاب الإجارة،باب ضمان الأجير،ص:583،ط:دارالکتب)فتاوی شامی میں ہے:"لأن ‌الملك ‌ما ‌من ‌شأنه أن يتصرف فيه بوصف الاختصاص."(کتاب البیوع ، باب البیع الفاسد ج: 5 ص:51،ط : سعید)فقط و اللہ اعلم
                                                  
عنوان: وصیت میں تاخیر کا حکم
سوال: میرے بھائی مرحوم نے میرے پاس ایک بڑی رقم امانت رکھوائی تھی، اور مجھے یہ وصیت بھی کی تھی کہ میرے مرنے کے بعد اس میں سے ایک تہائی مال صدقہ کر دینا اب بھائی کے دنیا سے جانے کے بعد شریعت کا میرے لیے کیا حکم ہے، میں ان کی وصیت کے مطابق ایک تہائی مال صدقہ کر دوں یا  سارا مال ان کے ورثاء کے درمیان تقسیم کر دوں؟کیوں کہ ورثاء میں سے بعض چاہتے ہیں کہ ابھی سارا مال ورثاء میں تقسیم ہو جائے بعد میں ہم کما کما کر تھوڑا تھوڑا کر کے وصیت والی رقم ادا کر دیں گے۔شریعت کی رو سے کیا ہمیں ایسا کرنے کی اجازت ہے؟ یا مرحوم کے ترکہ والی رقم میں سے ہی وصیت پوری کرنی ضروری ہے؟
جواب: صورتِ مسئولہ میں سائل کے مرحوم بھائی نے جوکچھ رقم وغیرہ چھوڑی ہے وہ سب مرحوم کا ترکہ ہے،اور ترکہ میں سب سے پہلے مرحوم کے تجہیز و تکفین( یعنی کفن ، دفن ) کا خرچ (اگر کسی نے بطورِ قرض کیا ہو تو وہ) نکالے جاتے ہیں، اس کے بعد اگر مرحوم نے کسی کا قرض دینا ہوتو وہ اداکیا جاتا ہے ،اس کے بعد مرحوم نے جو ایک تہائی مال کی وصیت کی ہے  بقیہ مال کے  ایک تہائی میں   اس وصیت کو نافذ کیا جائے گا،اس کے بعدبقیہ ترکہ میں  ورثاء کا حق ہو گا کہ بقیہ ترکہ کو آپس میں شرعی حصوں کے مطابق تقسیم کریں،لہذا سائل اور مرحوم کے ورثاء کو چاہیے کہ مرحوم کی وصیت کے مطابق ترکہ کے ایک تہائی مال کو کسی صدقہ جاریہ کے کام میں لگا دیں تاکہ مرحوم کی روح کو اس کا ثواب پہونچنے لگ جائے۔ وصیت چونکہ مرحوم کے ترکہ میں ہی نافذ العمل ہوتی ہے، اس لیے اسی ترکہ کی رقم سے وصیت پر عمل کیا جائے گا، ترکہ کی رقم کو کسی کام وغیرہ میں لگا کر اس کی آمدن سے وصیت نافذ کرنےمیں وصیت کے نفاذ میں تاخیر ہے، اور یہ تاخیر شرعاً معتبر نہیں، لہذا اس وجہ سے وصیت کو مؤخر کرنا درست نہیں، ورثاء کو چاہیے کہ پہلے وصیت پر عمل کریں اس کے بعد بقیہ ترکہ کو شرعی حصوں کے مطابق تقسیم کریں، کیوں کہ ورثاء کا حق وصیت کے بعد ہی ہوتا ہے۔الفقہ الاسلامی و ادلتہ میں ہے:"تنفيذ وصاياه: تنفذ الوصايا من ثلث المال الباقي لامن ثلث أصل المال بعد أداء ‌الحقوق ‌المتقدمة، لقوله تعالى: {من بعد وصية يوصى بها أو دين} [النساء:11/ 4]؛ لأن ما تقدم قد صرف في ضروراته التي لا بد منها، فالباقي هو مال الميت الذي أجاز له الشرع أن يتصرف في ثلثه، ولا تنفذ وصاياه فيما زاد عليه إلا بإجازة الورثة، سواء أكان الموصى له أجنبياً أم وارثاً؛ فإن أجازوا نفذت، وإن أجاز بعضهم دون بعض، نفذت في مقدار حصة المجيز دون غيره. كما لاتنفذ الوصية لوارث مطلقاً إلا بإجازة الورثة، سواء أكانت أقل من الثلث أم أكثر."(الباب السادس: الميراث، الفصل السادس: الحقوق المتعلقة بتركة الميت،ج: 10،ص: 7733، ط: دار الفكر)بدائع الصنائع میں ہے:"فإن قال الموصي أحجوا عنى بثلث مالي، وثلث ماله يبلغ حججا حج عنه حججا كذا روى القدوري في شرحه مختصر الكرخي ......ثم الوصي بالخيار إن شاء أحج عنه الحجج في سنة واحدة، وإن شاء أحج عنه في كل سنة واحدة، والأفضل أن يكون في سنة واحدة؛ لأن فيه تعجيل تنفيذ الوصية، والتعجيل في هذا أفضل من التأخير."(کتاب الحج ،فصل فی سبب وجوب الحج،ج: 2، ص: 223، دار الکتب العلمية)فقط واللہ اعلم
                                                  
عنوان: بیٹریوں کی حفاظت کے لیے ان میں پانی ڈالنے کا حکم
سوال: ایک آدمی ایک ہزار کلو خراب بیٹری فی کلو چار سو روپے کی خریدتا ہے،بسا اوقات ان خراب بیٹریوں کی قیمت کم ہوکر 350  پر آجاتی ہے،اب یہ آدمی قیمت بڑھ جانے کا انتظار کرتا ہے،اور بیٹریوں کی حفاظت کے خاطر  ان میں پانی ڈالتا ہے،جس سے بیٹریاں محفوظ ہو جاتی ہیں ؛کیونکہ اگر پانی نہ ڈالے تو بیٹریاں بے کار ہوجاتی ہیں  یا پھر ان کے وزن میں کمی آجاتی ہے،لیکن پانی ڈالنے کی وجہ سے ان کا وزن بڑھ جاتا ہے اگر چہ فروخت کے وقت پانی نکال دیا جاتا ہے مگرپھر  بھی کچھ وزن کا اضافہ ہوجاتاہے،اور مارکیٹ میں عمومی رواج اسی طرز پر ہے کہ خریدنے والے کو بھی معلوم ہوتا ہے اس بیٹری کی حفاظت کے خاطر اس میں پانی ڈالنے کی وجہ سے اس کا کچھ وزن بڑھ جاتا ہے،اب آیا حفاظت کی خاطر بیٹریوں میں پانی ڈالنا اور ان کا اس طریقے پر خرید و فروخت کرنا کیسا ہے؟
جواب: صورتِ مسئولہ میں اگر دھوکہ دینا مقصود نہ ہو اور فقط بیٹریوں کی حفاظت کے خاطر ان میں پانی ڈالا جاتا ہواور اسی طرح مارکیٹ کا عرف ہو  لینےوالے کو معلوم ہو تو یہ  خرید و فروخت جائز ہے۔تبيين الحقائق ميں هے:"لا يحل له أن يبيع المعيب حتى يبين عيبه لقوله عليه السلام: لا يحل لمسلم باع من أخيه بيعا وفيه عيب إلا بينه له رواه ابن ماجه وأحمد بمعناه «و مر عليه السلام برجل يبيع طعاما فأدخل يده فيه فإذا هو مبلول فقال من ‌غشنا ‌فليس ‌منا» رواه مسلم وغيره «وكتب عليه السلام كتابا بعد ما باع فقال فيه هذا ما اشترى العداء بن خالد بن هودة من محمد رسول الله صلى الله عليه وسلم اشترى منه عبدا أو أمة لا داء ولا غائلة ولا خبثة بيع المسلم للمسلم رواه ابن ماجه."(کتاب البیوع ،باب خیار العیب،ج:4،ص:31،ط:المطبعة الکبری)شرح عقود رسم المفتی میں ہے:"والعرف في الشرع له اعتبار … لذا عليه الحكم قد يدار."(ص:44،ط:در سعادات اسطنبول)الاشباہ والنظائر میں ہے:"إنما تعتبر العادة إذا اطردت أو غلبت،ولذا قالوا في البيع: لو باع بدراهم أو دنانير،وكانا في بلد اختلف فيه النقود مع الاختلاف في المالية والرواج انصرف البيع إلى الأغلب."(القاعدة السادسة:العادة محکمة،ص:81،ط:دار الكتب العلمية)فقط والله اعلم.
                                                  
عنوان: ایزی پیسہ کی Buy Now Pay Later سروس کے ذریعہ موبائل پیکج کروانا
سوال: ایزی پیسہ ایپ سے پیکج لگوانے پر اگر فی الفور اس کی قیمت ادا کریں تو اس کی قیمت ایک ہے اگر بعد میں ادا کریں تو اس کی قیمت کچھ اور ہے، مثلا پیکج کی قیمت 500 روپے ہے اگر اس کی قیمت بعد میں ادا کریں تو اس کی قیمت 540 روپے ہے وہ وقت کو مقرر کر دیتا ہے مثلا 7 دن یا 14 دن کے اندر اس کا قیمت ادا کرے اگر مقررہ وقت پر ادا نہیں کیا تو اس پر جرمانہ عائد کریں گے۔
جواب: صورتِ مسئولہ میں مذکورہ معاملہ میں  ادھار کی صورت میں موبائل پیکج کی اصل رقم سے زائد رقم وصول کرنا جائز نہیں ، لہذا  ادھار پر زائد رقم کے  ساتھ موبائل پیکج کرنا شرعاً ناجائز ہے۔صحیح مسلم میں ہے:" عن ‌جابر قال: لعن رسول الله صلى الله عليه وسلم آكل الربا ومؤكله، وكاتبه وشاهديه، وقال: هم سواء ".ترجمہ: حضرت جابر رضی اللہ عنہ سے روایت ہے کہ اللہ کے رسول صلی اللہ علیہ وسلم نے سود کھانے والے،کھلانے والے،سود کا معاملہ لکھنے والے اور اس پر گواہ بننے والوں پر لعنت بھیجی ہے،اور فرمایا : یہ سب(گناہ میں) برابر ہیں."  (‌‌‌‌كتاب البيوع، باب لعن آكل الربا ومؤكله، 5/ 50، ط : دار الطباعة العامرة)الدر المختار میں ہے:"وفي الأشباه كل قرض جر نفعا حرام".وفي الرد:"(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به".(‌‌‌‌كتاب البيوع، باب المرابحة والتولية، فصل في القرض، مطلب كل قرض جر نفعا حرام، 5/ 166، ط: سعيد)فقط واللہ اعلم
                                                  
عنوان: سودا کینسل ہونے کی صورت میں ڈیپازٹ کی رقم میں کٹوتی کا حکم
سوال: میں نے ایک پراپرٹی بیچی تھی، مگر لینے والا ٹائم پر پیسے نہیں دے سکے اور ڈیل کینسل ہوگئی، اب یہ پراپرٹی کسی اور کو بیچ دی ہے، مگر پہلے سے کم قیمت میں بیچی ہے، مجھے یہ معلوم کرنا ہے کہ پہلے والی ڈیل میں مجھے ڈیپوزٹ ملا تھا، اس کے لیے کیا حکم ہے؟ اس کا ڈیپوزٹ پورا واپس کروں  یا کچھ بھی واپس نا کروں  یا پھر اتنے پیسے کم کرو ں جتنا دوسری ڈیل میں میرا نقصان ہوا ہے۔برائے مہربانی اس کو وضاحت کے ساتھ بتائیں ؟
جواب: صورت ِ مسئولہ میں پہلا سودا  باہمی رضامندی سے ختم کرنے کے بعد سائل پر ڈیپازٹ  کے نام پر وصول کردہ تمام رقم واپس کرنا شرعا ضروری  ہے، دوسرا سودا اگر پہلے سودے سے کم قیمت پر ہوا ہو، تو اس کی تلافی پہلے سودے کے ڈیپازٹ  سے کرنا جائز نہیں ہے۔ الوسیط فی شرح القانون المدنی  میں ہے:"و قد يودع مبلغ من النقود أو شيئ آخر مما يهلك بالإستعمال و يكون المودع عنده مأذونا له في إستعماله فلا يرده بالذات و لكن يرد مثله ،و هذه هي الوديعة الناقصة و هي تعتبر قرضا."(عقد الوديعة، الفصل الأول أركان الوديعة، الفرع الثاني :المحل و السبب في عقد الوديعة، الأشياء التي يجوز إيداعها، ج:7، ص:698، ط: دار إحياء التراث العربي)فتاوی شامی میں ہے :"مطلب في التعزير بأخذ المال(قوله لا بأخذ مال في المذهب) قال في الفتح: وعن أبي يوسف يجوز التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. قال في الشرنبلالية: ولا يفتى بهذا لما فيه من تسليط الظلمة على أخذ مال الناس فيأكلونه اهـ ومثله في شرح الوهبانية عن ابن وهبان (قوله وفيه إلخ) أي في البحر، حيث قال: وأفاد في البزازية أن معنى التعزير بأخذ المال على القول به إمساك شيء من ماله عنه مدة لينزجر ثم يعيده الحاكم إليه، لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي.وفي المجتبى لم يذكر كيفية الأخذ وأرى أن يأخذها فيمسكها، فإن أيس من توبته يصرفها إلى ما يرى. وفي شرح الآثار: التعزير بالمال كان في ابتداء الإسلام ثم نسخ. اهـ".(کتاب الحدود، باب التعزیر، ج: 4، ص: 61، ط: سعید)فقط والله أعلم
                                                  
عنوان: سودی قرض کے لیے سوفٹ ویئر بنانے کا حکم
سوال: میں ایک سوفٹ ویئر کمپنی میں کام کرتا ہوں، کمپنی نے غیر مسلم کلائنٹ کے لیے سود پر قرضے دینے کے مقصد سے سوفٹ ویئر بنانے کا معاہدہ کیا ہے، ہم سوفٹ ویئر میں بطور ڈیفالٹ سود کی شرح 0 فیصد رکھیں گے اور کلائنٹ کو اپنی مرضی سے سود کی شرح تبدیل کرنے کی اجازت دیں گے، کمپنی کے پاس اپنے اخراجات کو پورا کرنے کے لیے کوئی اور پروجیکٹس نہیں ہیں اور اگر یہ پروجیکٹ نہ ہوا تو کمپنی ڈیفالٹ ہو جائے گی، میں یہ پوچھنا چاہتا ہوں کہ کیا ایسے حالات میں اسلام میں ایسے سوفٹ ویئر پر کام کرنا جائز ہے یا نہیں؟ کیا میری آمدنی حلال ہوگی؟
جواب: صورت مسئولہ میں سود پر قرضہ دینے کے مقصد سے  كسي كے ليے سافٹ ویئر بنانا ناجائز ہے اور اس کی آمدنی حلال نہیں ، اس لیے کہ یہ گناہ کےکاموں میں تعاون ہے اور شرعاً کسی بھی قسم کی معصیت اور گناہ کے کام میں معاون بننا جائز نہیں ۔کمپنی كے ڈيفالٹ هونے كے اندیشہ كي بناء پر  بھی شرعاً اس طرح سودی معاملہ کے لیے سوفٹ ویئر بنانا جائز نہیں ،سوفٹ ویئر بہت سارے ایسے اداروں کی بھی ضرورت ہوتی ہے جو کہ جائز اور حلال کام کرتے ہیں، لہذا کمپنی کے مالکان اور ملازمین پر لازم ہے کہ غیرشرعی کاموں میں معاون بننے کے بجائے  دیگر اداروں سے رابطہ کرکے ان کے لیے سوفٹ ویئر کاکام کرلیں ۔ قرآن میں ارشاد باری تعالیٰ ہے:"{وَلَا تَعَاوَنُوْا عَلَي الْاِثْمِ وَالْعُدْوَان}." (المائدہ:2)ترجمہ:"    اور گناہ اور زیادتی میں ایک دوسرے کی اعانت مت کرو۔ "(بیان القرآن)حدیث شریف میں ہے:"حدثنا محمد بن الصباح، وزهير بن حرب، وعثمان بن أبي شيبة، قالوا: حدثنا هشيم، أخبرنا أبو الزبير، عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»"(صحيح مسلم، با ب لعن آکل الربا، ومؤکله،ج: 3، صفحہ: 1219، رقم الحدیث: 1598، ط: دار إحياء التراث العربي )ترجمہ: "حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں۔"بدائع الصنائع میں ہے :"ومن استأجر حمالا يحمل له الخمر فله الأجر في قول أبي حنيفة,وعند أبي يوسف ومحمد لا أجر له كذا ذكر في الأصل، وذكر في الجامع الصغير أنه يطيب له الأجر في قول أبي حنيفة، وعندهما يكره لهما أن هذه إجارة على المعصية؛ لأن حمل الخمر معصية لكونه إعانة على المعصية، وقد قال الله عز وجل{ولا تعاونوا على الإثم والعدوان} [المائدة: 2] ولهذا لعن الله تعالى عشرة: منهم حاملها والمحمول إليه…………… وبه نقول: إن ذلك معصية، ويكره أكل أجرته."( كتاب الإجارة،فصل فی انواع شرائط رکن الإجارۃ،ج :4،ص:190 ،دارالكتب العلمية)فقط والله أعلم
                                                  
عنوان: حجام (نائی) کو دکان کرایہ پر دینے کا حکم
سوال: دوکان نائی کو بال کاٹنے والے کو کرائے پر دینا کیسا ہے ؟جبکہ ہم نے اسے یہ بھی کہا ہے کہ دکان پر داڑھی کاٹی جاتی ہے تو دکاندار یہ کہتا ہے کہ داڑھی کٹوانے والے خود آتے ہیں ،اگر ہم نہیں کاٹیں گے تو کسی اور کے پاس بھی تو جائیں گے تو داڑھی کٹوانے کا گناہ تو ان کے اوپر ہوگا تو کیا دکان کرائے پر دے سکتے ہیں یا نہیں دے سکتے؟
جواب: حجام کو دکان کرائے پر دینے کا حکم جاننے سے پہلے حجام کی اپنی اجرت کا حکم جان لینا چاہیے، چنانچہ حجامت میں جو کام حرام ہیں، یعنی داڑھی مونڈنا یا مشت سے کم کرنا یا حُسن کی غرض سے بھنویں بنانا، ان کاموں کی اجرت بھی حرام ہے، اور جو کام جائز ہیں جیسے سر کے بال کاٹنا یا ایک مشت سے زائد ڈاڑھی کو  شرعی طریقے پر درست کرنا، ان کاموں کی اجرت بھی حلال ہے، البتہ جس طرح خلافِ شرع بال (مثلاً: سر کے کچھ حصے کے بال چھوٹے اور کچھ کے بڑے) رکھنا ممنوع ہے، اسی طرح خلافِ شرع بال کاٹنے کی اجرت بھی حلال طیب نہیں۔لہذا  اگر حجام اس دکان میں افعالِ ممنوعہ  کرتا ہو تو اس کو کرایہ پر دکان دینا مکروہ ہو گا، مالکِ دکان کو  چاہیے کہ حجام کو اس کا پابند کرے کہ وہ اس دکان میں غیر شرعی کام نہ کرے،  ورنہ کسی اور نیک حجام یا کسی اور جائز کام کرنے والے  کو دکان کرائے پر دے، اپنی دکان کو ناجائز کام کے لیے استعمال نہ ہونے دے۔مبسوطِ سرخسی میں ہے:" لابأس بأن یواجر المسلم داراً من الذمي لیسكنها، فإن شرب فیها الخمر أو عبد فیها الصلیب أو أدخل فیها الخنازیر لم یلحق للمسلم أثم في شيءٍ من ذلك؛ لأنه لم یوجرها لذلك والمعصیة في فعل المستاجر دون قصد رب الدار فلا إثم علی رب الدار في ذلك." (المبسوط ج :16 ص:39، بیروت)وفیہ ایضاً:"ولا تجوز ‌الإجارة على شيء من الغناء والنوح والمزامير والطبل وشيء من اللهو؛ لأنه معصية والاستئجار على ‌المعاصي باطل فإن بعقد ‌الإجارة يستحق تسليم المعقود عليه شرعا ولا يجوز أن يستحق على المرء فعل به يكون عاصيا شرعا."(كتاب الإجارة، باب الإجارة الفاسدة، ج:16، ص:38، ط:دار المعرفة بيروت)الفقہ الاسلامی و ادلتہ میں ہے:"لا يجوز الاستئجار على المعاصي كاستئجار الإنسان للعب واللهو المحرم وتعليم السحر والشعر المحرم وانتساخ كتب البدع المحرمة، وكاستئجار المغنية والنائحة للغناء والنوح، لأنه استئجار على معصية، والمعصية لا تستحق بالعقد...فالقاعدة الفقهية إذن: أن الاستئجار على المعصية لا يجوز...وكذلك لا يجوز لذمي استئجار دار من مسلم في بلد إسلامية ليتخذهامصلى للناس أو لبيع الخمر أو للقمار؛ لأنه استئجار على المعصية، وهذا رأي جمهور العلماء."(القسم الثالث العقود أو التصرفات المدنية المالية، الفصل الثالث عقد الإيجار، شروط صحة الإجارة، ج:٥، ص:٣٨١٧، ط:دار الفكرسوريَّة دمشق)فتاوی شامی میں ہے:"‌يحرم على الرجل قطع ‌لحيته."(كتاب الحظر و الإباحة، فصل في البيع، ج:٦، ص:٤٠٧، ط:دار الفكربيروت)فتاوی محمودیہ میں ہے:"سوال:حجام کی آمدنی کا کیا حکم ہےجس کی آمدنی مسلمانوں کی داڑھی مونڈھنے اور انگریزی بال بنانے سے حاصل ہوئی ہے؟جواب:یہ کام بھی گناہ ہے ان کی آمدنی بھی مکروہ ہے۔"(کتاب الاجارۃ، باب الاستیجار علی المعاصی،ج:١٧، ص:١٢٣، ط:دارالافتاء جامعہ فاروقیہ کراچی)فقط واللہ اعلم
                                                  
عنوان: نقد خرید کر نفع کے ساتھ ادھار بیچنے کا حکم
سوال: (1)ہماری ایک فیڈ فیکٹری ہے ، ہم پر کوئی بینک وغیرہ کا قرض نہیں، مگر جولائی میں ہمارے پاس تمام رقم ختم ہو جاتی ہےتو مٹیریل جس سے خوراک تیار ہوتی ہے ادھار پر لینا پڑتا ہے،4/5 ماہ کے لیے ادھارمٹیریل کا ریٹ نقد سے زیادہ ہوتا ہے،جو ہمیں قابل قبول ہوتا ہے،مکئی کا نقد ریٹ 2500 روپے من ہوتا ہے،مگر جب 4/5ماہ کے ادھار کی بات کرتے ہیں تو اس کی رقم 3000 روپےمن ہوتی ہے،جسے ہم قبول کرتے ہیں،کیا یہ درست ہے؟(2)اگر کوئی  انویسٹر (جو کہ ہمارے کام میں پارٹنر نہیں ہوتا ہے، بلکہ تیسرا آدمی ہوتا ہے)وہ نقد رقم ادا کر دے اور ہمیں مٹیریل باڑے سے لے کر دے، یعنی نقد رقم دےکر خریدے اور ہمارے ساتھ وہ اُدھار  ریٹ طے کرلے  جیسا کہ 3000 روپے ، تو کیا  یہ بھی ٹھیک ہے ؟ منافع اس انویسٹر کے لیے یا ہمارے لیے سود تو نہیں کہلائیں گے ؟
جواب: (1)واضح رہے کہ اشیاء کی خرید و فروخت میں نقد خریداری کی طرح ادھار پر خریدنا بھی جائز ہے ،اسی بناء پر نقد اور ادھار کی قیمت میں فرق رکھنے میں بھی شرعاًکوئی حرج نہیں ہے،بشرط یہ ہے کہ سودا کرتے وقت پیسوں کی ادائیگی کے وقت کے ساتھ کسی ایک قیمت کو(نقد وادھار کے اعتبار سے) بھی متعین کر دیاجائے،لہذااگر سودا کرتے وقت نقد ہو یا ادھار کسی ایک متعین قیمت پر سودا ہوجائے اور ادائیگی کا وقت بھی طے ہوجائے تو خریدار پر اسی متعین مدت پر طے شدہ قیمت ادا کرنا لازم ہوگی۔(2) سامان  نقد پر خرید کر اسےاپنے قبضہ میں  لےکر آگے  کسی اور کونفع کے ساتھ ادھار  بیچنا شرعاً جائز ہے،لہذا صورت مسئولہ میں اگر کوئی انویسٹر خود مٹیریل خرید کر اپنے قبضہ میں  لےکر آگے فیکٹری والوں کو ادھار زیادہ قیمت کے ساتھ فروخت کرے تو ایسا کرنا جائز ہےاور اس سے حاصل ہونے والا نفع حلال ہے،یہ  سود کے حکم میں نہیں۔المبسوط للسرخسی میں ہے:"وإذا عقدالعقد على أنه إلى أجل كذا بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي - صلى الله عليه وسلم - عن شرطين في بيع وهذا هو تفسير الشرطين في بيع ومطلق النهي يوجب الفساد في العقود الشرعية وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد."(کتاب البیوع،باب البیوع الفاسدۃ،ج13،ص8،ط؛دار المعرفۃ)وفيه أيضاّ:"فالبيع ما شرع إلا لطلب الربح والفضل ‌فالفضل ‌الذي يقابله العوض."(كتاب البيوع، ج:12، ص:119، ط:دار المعرفة)فتاویٰ ہندیہ میں ہے:"ومن اشترى شيئا وأغلى في ثمنه ‌فباعه ‌مرابحة على ذلك جاز."(كتاب البيوع،الباب الرابع عشر في المرابحة والتولية، ج:3، ص:161، ط:دار الفكر بيروت)فقط واللہ أعلم
                                                  
عنوان: زندگی میں قبضہ دیے بغیر جائیداد کی تقسیم کا حکم
سوال: میرے بھائیوں نے میرے والدمرحوم کی زندگی میں والد صاحب سے تقسیم کا مطالبہ کیا،والد صاحب نے اپنی جائیداد تقسیم کرکے ہر ایک کا حصہ مقرر کیا،مگر کسی کو قبضہ نہیں دیا تھا،صرف بڑے بھائی کو جو زمین دی تھی اس کو قبضہ بھی دیا تھا،لیکن پھر والد صاحب نے اس بھائی سے بھی وہ زمین واپس لی تھی۔اب پوچھنا یہ ہے کہ مرحوم والد صاحب کی جائیداد کا کیا حکم ہے؟
جواب: صورتِ مسئولہ میں اگر واقعۃً والد مرحوم نے اولاد کے مطالبہ پر جائیداد میں ہر ایک کا حصہ مقرر کردیا تھالیکن اس جائیداد کا قبضہ اپنے پاس برقرار رکھا اور اولاد کو قبضہ نہیں دیا تھا اور ان کا انتقال ہوگیا،تو اب مذکورہ جائیداد والد مرحوم کا ترکہ ہے، جو ان کے تمام شرعی ورثاء کے درمیان ان کے شرعی حصوں کے مطابق تقسیم کیا جائے گا،البتہ سائل کے مرحوم والد نے جو زمین اپنے بڑے بیٹے کو دی تھی اور اسے قبضہ بھی دے دیا تھاتو جس قدر زمین بڑے بیٹے کو قبضہ کے ساتھ دی تھی وہ بڑے بیٹے کی ملکیت ہوگئی تھی ، لہذاوالد مرحوم نے اگر اس سے وہ زمین اس کی دلی رضامندی اور بغیر جبر کے واپس لی تھی تو وہ واپس  والد کی ملکیت میں آگئی تھی اور ان کے ترکہ میں شمار ہوکر اب ورثاء میں تقسیم ہوگی ،لیکن اگر بیٹے کی اجازت اور رضامندی کے بغیر والد نے وہ زمین  بیٹے سے واپس لی ہے توشرعاً ایسا کرنا جائز نہیں تھا،اس صورت میں وہ زمین بیٹے ہی کہ ملکیت شمار ہوگی اور والد مرحوم کے ترکہ میں شامل نہیں ہوگی۔فتاوی عالمگیری میں ہے:"ليس له حق الرجوع بعد التسليم في ذي الرحم المحرم، وفيما سوى ذلك له حق الرجوع إلا أن بعد التسليم لاينفرد الواهب بالرجوع، بل يحتاج فيه إلى القضاء أو الرضا أو قبل التسليم". (كتاب الهبة، الباب الخامس فی الرجوع فی الھبة،4 /385، ط: رشیدیة)فقط واللہ أعلم
                                                  
عنوان: جانورخرید کر آدھ پر دینا
سوال: اگرمیں ایک بکری خریدکرکسی کوپالنے کے لیےدے دوں اور پھر ایک مدت کے بعد ہم وہ بکری یا اس کے بچے فروخت کرکے نفع آدھا آدھا تقسیم کریں توکیا ایسا کرنا جا ئز ہوگا؟اگر یہ صورت جائز نہیں تو جائز صورت کیا ہوگی؟
جواب: بکری خرید کرکسی کوپالنے کے لیےدینااور پھر ایک مدت کے بعد بکری یا اس کے بچے فروخت کرکے نفع آدھا آدھا تقسیم کرناشرکت کی یہ صورت درست نہیں ہے، ایسی صورت میں دودھ اور بچے دونوں مالک کے ہوں گے، اور پالنے والے کو اجرت دی جائے گی، یعنی عام طورپر جانور کے چارہ وغیرہ کے علاوہ جانور پالنے اور رکھنے کی جواجرت بنتی ہے، پالنے والااس اجرت کا مستحق ہوگا۔اس کے متبادل جواز کی ممکنہ صورتیں درج ذیل ہیں:1-   ایک صورت تو  یہی ہے کہ کرایہ پر پالنے کے لیے دے دے، اور پالنے والے کی اجرت طے کرلے، اس صورت میں دودھ، بچے وغیرہ سب مالک کے ہوں گے۔2- زید (مثلاً)  اپنے پیسوں سے جانور خریدے اور پھر عمرو (مثلًا) کے ہاتھ اس کا آدھا حصہ  آدھی قیمت پر بیچ دے ،پھر زید عمرو کو وہ پیسے معاف کردے،تو  دونوں کے درمیان  وہ جانور مشترک ہوجائے گا،  اس جانورسے  جو بچے   پیدا ہوجائیں،  ہر ہر بچے میں زیداور عمرو برابر شریک ہوں گے اور اس طرح اس جانورکے دودھ  میں بھی دونوں برابر شریک ہوں گے۔ اس صورت میں زید کے لیے عمرو کے حصے کی قیمت معاف کرنا بھی ضروری نہیں ہے، اگر دوسرے شریک (عمرو) کے پاس فی الوقت پیسے نہ ہوں، تو اس کے حصے کی رقم ادھار کرلی جائے، اور جیسے اس کی گنجائش ہو وہ ادا کرتا رہے۔3-  زید اور عمرو   دونوں پیسے ملا کرجانور خریدیں، اس میں ہر ایک اپنی مالیت کے بقدر شریک ہوگا، اوراسی طرح  مالیت کے تناسب سے دونوں اس کے دودھ ، اور ہر ہر بچے میں بھی  شریک ہوں گے، البتہ اس صورت میں اس طرح طے کرنا کہ پہلا بچہ ایک کا ہوگا اور دوسرا بچہ دوسرے کا ہوگا یہ شرعاً غلط ہے، دونوں ہر ہر بچے میں اپنے اپنے حصے کے بقدر شریک ہوں گے ۔البتہ حضرت تھانوی رحمۃ اللہ علیہ نے ابتلاءِ شدید کی صورت میں سوال  میں ذکر کردہ معاملہ میں جواز کی گنجائش کا قول اختیار کیا ہے۔ (امداد الفتاوی۔343،342/3) لہذا اگرابتلاءِ عام کی صورت میں  کسی نے یہ معاملہ کرلیا ہو تو  اس کو ناجائز نہیں کہا جائے گا، البتہ ابتداءً ایسا معاملہ نہ کیا جائے۔فتاوی ہندیہ میں ہے:"‌دفع ‌بقرة ‌إلى ‌رجل على أن يعلفها وما يكون من اللبن والسمن بينهما أنصافا فالإجارة فاسدة... والحيلة في جوازه أن يبيع نصف البقرة منه بثمن ويبرئه عنه، ثم يأمر باتخاذ اللبن والمصل فيكون بينهما."(کتاب الإجارة، الفصل الثالث في قفيز الطحان وما هو في معناه، 448/4، ط: دارالفکر)خلاصۃ الفتاوی ہے :"رجل دفع بقرةً إلى رجل بالعلف مناصفةً، وهي التي تسمى بالفارسية "كاونيم سوو" بأن دفع على أن ما يحصل من اللبن والسمن بينهما نصفان، فهذا فاسد، والحادث كله لصاحب البقرة، والإجارة فاسدة."(کتاب الإجارة، الجنس الثالث في الدواب...ومایتصل بها، 114/3، ط:قدیمی)بدائع الصنائع میں ہے:"‌ولا ‌خلاف في شركة الملك أن الزيادة فيها تكون على قدر المال حتى لو شرط الشريكان في ملك ماشية لأحدهما فضلا من أولادها وألبانها، لم تجز بالإجماع."(كتاب الشركة،فصل في بيان شرائط جواز أنواع الشركة،62/6،ط:دار الكتب العلمية)المبسوط للسرخسی میں ہے:"‌بخلاف ‌الزوائد فإنها تتولد من الملك فإنما تتولد بقدر الملك."(كتاب القسمة، 6/15، ط: دار المعرفة)امداد الفتاوی میں ہے:’’سوال (۲۹۴) زید نے اپنا بچھڑا بکر کو دیا کہ تو اس کو پر ورزش کےبعد جوان ہونے کے اس کی قیمت کر کے ہم دونوں میں سے جو چاہے گا۔  نصف قیمت دوسرے کو دے کر اسے رکھ لے گا ، یا زید نے خالد کو ریوڑ سونپا اور معاہدہ کر لیا کہ اس کو بعد ختم سال پھر پڑ تال لیں گے، جو اس میں اضافہ ہوگا وہ با ہم تقسیم کر لیں گے، یہ دونوں عقد شرعاً جائز ہیں یا قفیز طحان کے تحت میں ہے جیسا کہ عالم عالمگیری جلد پنجم ص :۲۷۱ مطبوعہ احمدی میں ہے ۔دفع بقرة  إلى رجل على أن يعلفها وما يكون من اللبن والثمن بينهما أنصافاً والإجارة فاسدة.الجواب:كتب إلى بعض الأصحاب من فتاوی ابن تیمیة كتاب الإختيارات ما نصه ولو دقع دابته أو نخله إلى من يقوم له وله جزء من نمائه صح وهو رواية عن احمد،پس حنفیہ کے قواعد پر تو یہ عقدنا جائز ہے، کمانقل فی السوال عن عالمگیریة لیکن بنا بر نقل بعض اصحاب امام احمد کے نزدیک اس میں جو از کی گنجائش ہے ، پس تحرز احوط ہے ، اور جہاں ابتلا ءشدید ہو توسع کیا جا سکتا ہے۔‘‘(کتاب الاجارۃ ،دفع بقرہ برنصف نماء،343،342/3،ط:مکتبہ دار العلوم کراچی)فقط واللہ اعلم
                                                  
عنوان: انشورنس،سودی لون سے خریدی ہوئی پراپرٹی کا حکم،بیع صرف میں قبضہ کا حکم
سوال: (1)یہاں جرمنی میں ایک انشورنس ہے جس سے(liability insurance )کہتے ہیں جو جرمنی میں لازمی نہیں ہے لیکن لینا ضروری ہے۔ اسے لینا ضروری ہے کیونکہ ، زیادہ تر پراپرٹی رینٹل ایگریمنٹ میں بھی اس کا ذکر ہوتا ہے۔ یہ غیر ارادی طور پر دیواروں، فرشوں، مالک مکان  کے فرنیچر وغیرہ کو نقصان پہنچانے کے معاملات میں عمل میں آتا ہے .مثال کے طور پر آپ کا بچہ کسی اور کے گھر میں کسی چیز کو نقصان پہنچاتا ہے تو آپ کو ان تمام اخراجات کو خود پورا کرنا پڑتا ہے اور آپ آسانی سے قرض میں جاسکتے ہیں اور دیوالیہ ہو سکتے ہیں۔ یہ انشورنس آپ کو روز مرہ زندگی میں ہونے والے حادثات سے بچاتا ہے، جیسے کسی کو غیر ارادی طور پر نقصان پہنچانا کیونکہ کار حادثے میں آپ کو ان کے علاج کے لیے ادائیگی کرنا پڑے گی ان کی تنخواہ اس وقت تک ادا کریں  گےجب تک کہ وہ دوبارہ کام کرنے کے قابل نہ ہوں ۔ یہ انشورنس صرف اس وقت ادا کی جاتی ہے جب آپ کچھ غیر ارادی طور پر کرتے ہیں نہ کہ نیت سے۔ اس لیے میں جاننا چاہتا تھا کہ کیا میرے لیے یہ حلال ہے کہ میں اپنے آپ کو ان غیر ارادی نقصانات سے بچانے کے لیے ایسی انشورنس کرواؤں تا کہ مجھے اور میرےخاندان کو مالی بوجھ اٹھانانہ پڑے کیونکہ یہاں جرمنی میں ہر چیز مہنگی ہے اور آپ اپنے یا اپنے چھوٹے بچے کے غیر ارادی نقصانات کی وجہ سے آسانی سے قرض میں جاسکتے ہیں۔(2)قسط پر جائیداد کی خریداری:میں 8 سال کے دوران کسی فردیا کمپنی سے ایک مقررہ قسط کے منصوبے پر پراپرٹی خریدنے پر غور کر رہا ہوں۔ تاہم، بیچنے والے نےاپنی جائیداد کوبینک کے پاس رہن رکھواکر اس کے ذریعے بینک سےسودی لون لیکراس پراپرٹی کوخریداہے۔ میراخریداری کا معاہدہ براہ راست بیچنے والے کے ساتھ ہو گا، اور کوئی بینک میرے لین دین میں شامل نہیں ہو گا۔ اس کے باوجود میں سمجھتا ہوں کہ بیچنے والا ان قسطوں کو استعمال کرے گا جو میں فراہم کرتا ہوں اپنے سود پر مبنی قرض کی ادائیگی کے لیے۔ ان حالات کے پیش نظر میں درج ذیل امور کی وضاحت چاہتا ہوں: شرعی تعمیل: کیا میرے لیے ان شرائط کے تحت جائیداد خرید نا جائز (حلال) ہے۔حالانکہ بیچنے والا میری ادائیگیوں کو اپنے سود پر مبنی رہن کے تصفیے کے لیے استعمال کر رہا ہے؟ دیر سے ادائیگی: اس صورت میں کہ میں اپنی قسط کی ادائیگی میں دیر کر رہا ہوں، بیچنے والے کے کیا حقوق ہیں؟ کیا انہیں جرمانے یا جرمانے عائد کرنے کی اجازت ہے، یا کوئی متبادل طریقہ ہے جو شرعی اصولوں کے مطابق ہو ؟(3)سونے کی سرمایہ کاری کا منصوبہ:میں یورپ میں مقیم ہوں، اور یہاں چند گولڈ سمتھ کمپنیاں موجود ہیں جو " گولڈ انویسٹمنٹ پلانز " پیش کرتی ہیں۔ اس منصوبے کے تحت آپ ہر ماہ اپنی رقم کےذریعے سونے میں سرمایہ کاری کرتے ہیں، جس سے آپ کے لیے سونے کی سلاخیں یا سکے خریدے جاتے ہیں اور انہیں دنیا کے مختلف حصوں میں موجود محفوظ والٹس میں محفوظ کیا جاتا ہے۔ ماہانہ کم از کم سرمایہ کاری کی حد 25 یورو ہے، اور آپ کی مرضی کے مطابق آپ اس حد سے زیادہ یا کم سرمایہ کاری کر سکتے ہیں، لیکن کم از کم رقم 25 یو ر وہی رہے گی۔ تاہم، اکاؤنٹ کھولنے کے وقت آپ کو ایک بار کی 1000 یورو کی سرمایہ کاری کرنی ہو گی۔اس منصوبے کے تحت تمام سرمایہ کاری کی رقم جسمانی سونے کی سلاخوں یا سکوں میں تبدیل کی جاتی ہے۔ چونکہ یہ کمپنیاں خود سونے کی فروخت کرتی ہیں، اس لیے آپ کو ان کی اپنی کمپنی کا سونا حاصل ہوتا ہے۔ جب آپ کا سونا 50 گرام تک پہنچ جائے، تو آپ فیس کی ادائیگی کے بعد اسے اپنے گھر منگوا سکتے ہیں یا والٹ میں محفوظ رکھ سکتے ہیں۔ اگر آپ کبھی بھی اپنا سونا فروخت کرنا چاہیں، تو آپ اسے انہیں واپس بیچ سکتے ہیں یا ڈیلیوری کے بعد کہیں اور فروخت کر سکتے ہیں، لیکن خریداری ہمیشہ انہی کمپنیوں سے ہی کرنی ہو گی۔ یہ سرمایہ کاری کا منصوبہ 2 سے 10 سال کی مدت کے لیے ہوتا ہے اور ایک آن لائن پورٹل کے ذریعے آپ اپنی سرمایہ کاری کو ٹریک بھی کر سکتے ہیں۔ اس منصوبے کے تحت دی جانے والی خدمات کے لیے یہ کمپنیاں خریدے گئے سونے کی کل قیمت کا 0.4% چارج کرتی ہیں سالانہ ۔ جسے وہ گولڈ اسٹوریج فیس کہتے ہیں۔ ۔ میری تشویش یہ ہے کہ آیا یہ سرمایہ کاری کا منصوبہ اسلامی نقطہ نظر سے میرے لیے حلال ہے ؟ اگر نہیں، تو مجھے کن چیزوں کا خیال رکھنا چاہیے اور ایسے منصوبوں میں سرمایہ کاری کرتے وقت کن چیزوں سے پر ہیز کرنا چاہیے؟
جواب: واضح رہے کہ آج کل مختلف ممالک  میں بیمہ و انشورنس کے نام سے مختلف ادارےکام کرتے ہیں جو لوگوں پر ماہانہ یا سالانہ اعتبار سے مخصوص رقم لازم کرتے ہیں ،تاکہ جب  ان کا کوئی نقصان ہوجائے تو اس کی ایک حد تک تلافی کی جائے ،اس طرح کے ادارے دو بنیادی مفاسد  "سوداور جوّا"پر مشتمل ہونےکی وجہ سے ان میں شرکت کرنا  جائز نہیں ہے۔(1)لہٰذا صورت  مسئولہ میں سائل پر حکومت کی طرف سے انشورنس کروانا لازمی  قرار نہیں دیا گیا ہے ،اس لیے اس طرح کی کمپنیوں میں انشورنس کروانا جائز نہیں ہے۔البتہ اگر کوئی شخص ایسے ماحول میں رہتاہو کہ بغیر بیمہ کرائےجان و مال کی حفاظت ہی نہ ہوسکتی ہو  اور بیمہ کرنا قانونی مجبوری ہو تو بیمہ کرانے کی اجازت ہوگی مگر اصل رقم سے زیادہ لینے کی گنجائش نہ ہوگی۔(2) واضح رہے کہ بینک سے سودی قرض لینا،دینا شرعًا ناجائز اور حرام ہے، البتہ بینک سے سود پر قرض لے کر خریدی گئی  جائیداد  شرعًا سود نہیں ہےاس کا خریدنا جائز ہے۔لہذا صورت مسئولہ میں سائل کے لیے مذکورہ پراپرٹی کا خریدنا جائز ہے۔نیز سائل کا یہ کہنا کہ بائع اس رقم کوجو وہ ادا کرے گا اپنے سود پر مبنی قرض کی ادائیگی کےلیے استعمال کرےگا،اس سے بیع پر کچھ فرق نہیں پڑےگا؛کیونکہ پراپرٹی بیچنےوالاپیسوں پر قبضہ کرنے کے بعد اس کا مالک بن جاتاہے،اور مالک کو اختیارہےکہ وہ جس طرح چاہے اپنے ملک میں تصرف کرے۔ البتہ قسط کی ادائیگی میں تاخیر کی وجہ سے جرمانہ عائد کرنا سودہونے کی وجہ سے جائز نہیں ہے۔  (3) واضح رہے موجودہ زمانہ میں نوٹ کو قانونی طور پر کرنسی تسلیم کیا گیا ہے ، ان کی اپنی ایک مستقل حیثیت ہےاور یہ فی نفسہ مال اور ثمن ہے،جب اس کے ذریعے سونا یاچاندی خریدے گا تو معاملہ کا نقد اور ہاتھ در ہاتھ ہونا ضروری ہے،ادھار معاملہ کرنا جائز نہیں ہوگا   ۔اور ایسی بیع کرنا بھی جائز نہیں ہےجس میں ایسی شرائط پائی جاتی ہو جو عقد کے تقاضاکے خلاف ہوں ۔لہٰذا صورت مسئولہ میں سائل کامذکورہ کمپنیوں کےمنصوبہ" گولڈانویسٹمنٹ پلانز" کے تحت سرمایہ کاری کرنا ان مفاسد کی بنیاد پر جائز نہیں ہوگا ۔سائل یورو کے ذریعے سونا خریدرہا ہےتو اس کے لیے سونے پر قبضہ کرنا مجلس میں شرط ہے جو کہ نہیں پایا جارہا ہےاس لیے یہ بیع جائز نہیں ہوگی ۔اور سائل پر کمپنی یہ بھی لازم کررہی ہے کہ اکاؤنٹ کھولنےپر ایک ہزار یورو کی سرمایہ کاری کرنی ہوگی،اسی طرح یہ کمپنیاں یہ بھی لازم کررہی کہ ہمیشہ خریداری انہی کمپنیوں سے کرنی ہوگی، یہ دوایسے شرائط ہیں جو مقتضائے عقد کے خلاف ہے ،جس کی وجہ سے بیع فاسد ہوجاتی ہے اور ایسا عقد کرنا جائز نہیں ہوگا۔مشتری کا  مذکورہ کمپنیوں کا منصوبہ کے تحت"گولڈاسٹوریج فیس "کے نام پر خدمات کےبدلے0.4 فیصدرقم لینااوردیناجائز نہیں ہے،ہاں اگر خاص رقم مقرر کرےمثلاً 5ہزار یا 10 ہزار، پھر مشتری سونے پر قبضہ کرے اوراس کے بعد حفاظت کے لیےسونامذکورہ کمپنی کے پاس رکھے تو گولڈ اسٹوریج کو فیس دینااور لینا کمپنی کےلیے جائز ہوگا۔سائل کو چاہیے کہ وہ ایسے کمپنیوں کے منصوبوں کے تحت سرمایہ کاری کرے جس میں رقم کی ادائیگی کے ساتھ ہی سونا پر فوراً قبضہ دیا جاتا ہو،اور ایسے شرائط بھی نہ پائی جاتی ہو جو عقد کے تقاضہ کے خلاف ہو ۔  (1) قرآن کریم میں ہے:"أَحَلَّ اللَّهُ الْبَيْعَ وَحَرَّمَ الرِّبَا (البقرة: 275)""يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ(المائدة: 90)" درمختارمیں ہے:"وفي الاشباه ‌كل‌قرض ‌جر ‌نفعا حرام."(کتاب البیوع ،باب الربا،ص430)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".(کتاب البیوع  والأقضیة، ج 4،ص 483،ط: مکتبة رشدریاض)فتاویٰ شامی میں ہے:"(قوله لأنه يصير قمارا) لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر والاباحۃ،فصل فی البیع،ج6،ص403،ط سعید)"الضرورات تبیح المحظورات."(الاشباہ والنظائر۔القاعدۃ الخامسہ،ص73،رشیدیۃ)درر الحکام میں ہے:"ما حرم فعله حرم طلبه."(المادۃ،ج1،ص44،ط دارالجیل)فتاویٰ محمودیہ میں ہے:"سوال: موجودہ زمانہ میں بیمہ کرانا اپنا یا دوکان اور کار وغیرہ کاکیسا ہے؟جواب:بیمہ سود بھی ہے اور جوّابھی ،یہ دونوں چیزیں ممنوع ہیں، بیمہ بھی ممنوع ہے،لیکن اگر کوئی شخص ایسے مقام پر اور ایسے ماحول میں ہو کہ بغیر بیمہ کرائے جان و مال کی حفاظت ہی نہ ہوسکتی ہو،یا قانونی مجبوری ہو تو بیمہ کرانا درست ہے۔(کتاب البیوع،باب الربا ،فصل بیمہ زندگی،ج16،ص387-388،ط ادارۃ الفاروق) (2) فتاویٰ شامی میں ہے:"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام".(باب الباب المتفرقات،‌‌مطلب إذا اكتسب حراما ثم اشترى فهو على خمسة أوجه،ج5،ص235،ط سعید)وفیہ ایضاً:"وفي الخانية: ‌امرأة ‌زوجها ‌في ‌أرض ‌الجور إذا أكلت من طعامه، ولم يكن عينه غصبا أو اشترى طعاما أو كسوة من مال أصله ليس بطيب فهي في سعة من ذلك والإثم على الزوج".(کتاب الحظر والاباحۃ،فصل فی البیع،ج6،ص386،ط سعید)دررالحکام میں ہے:"كل ‌يتصرف ‌في ‌ملكه ‌المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. "( دررالحکام ،الفصل الاول فی بیان بعض القواعد المتعلقہ باحکام الاملاک،ج3،ص201،ط دارالجیل)فتاویٰ محمودیہ میں ہے:سوال:احقر کے والدین کا انتقال ہوچکا ہے اور ہم دوبھائی اور ایک بہن ہیں اور احقر چھوٹا ہے،جائیدادِ موروثہ پر بھائی صاحب ہی کی نگرانی ہے اور ابھی تک تقسیم نہیں ہوئی،احقر مدرسہ اسلامیہ فیض العلوم حیدر آباد میں ملازم ہے۔گو بھائی صاحبِ  زراعت پیشہ ہیں،لیکن حال ہی میں انہوں نے احقر کے کپڑے بنائے ہیں، ان سے پوچھنے پر معلوم ہوا کہ وہ سودی قرض لے کر کپڑے بنائے ہیں،احقر کا مقصد تھا کہ اپنا حقِ جائیداد،یعنی آمدنی سے اپنا حصہ حاصل کروں،لیکن انہوں نے بغیر حساب آمدنی بتلائے کپڑے بنوادیے اور نقد ۷۵ روپے دیے،پوچھنے پر انہوں نے بتلایا کہ سودی قرض لاکر دیے ہیں،اب احقر کو اشکال ہورہا ہے کہ ان کپڑوں اور روپیوں کا استعمال کرنا جائز ہے یا نہیں؟جواب:سود لینا دینا گناہ کبیرہ ہے لیکن جو روپیہ آپ کو نقد قرض لے کر دیا ہے وہ سود نہیں ہے ،اسی طرح قرض لے کر جو کپڑا بنا کر دیا ہے وہ بھی سود نہیں ہے آپ  کے لیے جائز ہے۔"(باب الربوا،ج23ص554،ط مکتبہ فاروقیہ)الدر المختار میں ہے:"(بيع الثمن بالثمن) أي ما خلق للثمنية ومنه المصوغ (جنسا بجنس أو بغير جنس) كذهب بفضة (ويشترط) عدم التأجيل والخيار و (التماثل)  أي التساوي وزنا (والتقابض) بالبراجم لا بالتخلية (قبل الافتراق) وهو شرط بقائه صحيحا على الصحيح (إن اتحد جنسا وإن) وصلية (اختلفا جودة وصياغة) لما مر في الربا (وإلا) بأن لم يتجانسا (شرط التقابض) لحرمة النساء".(کتاب الصرف، ج:5، ص:257، 258، ط:سعید)محیط برھانی میں ہے:"ولو شرط النساء في أحد البدلين في بيع الدراهم بالدنانير، وأشباه ذلك ثم إن المشروط له النسيئة نقد البعض دون البعض فسد البيع في الكل في قول أبي حنيفة."(کتاب الصرف،الفصل الاول ،ج7،ص171،ط دارالکتب العلمیہ)تبیین الحقائق میں ہے:"والأصل فيه أن ‌كل ‌شرط ‌لا ‌يقتضيه العقد وهو غير ملائم له ولم يرد الشرع بجوازه ولم يجز التعامل فيه وفيه منفعة لأهل الاستحقاق مفسد لما روينا."(کتاب البیوع،باب البیع الفاسد،ج4،ص57،ط المطبعۃ الکبری)فتاویٰ ہندیہ میں ہے:"(أما تفسيرها شرعا) فهي عقد على المنافع بعوض، كذا في الهداية."(کتاب الاجارۃ،الاباب الاول،ج4،ص409،ط المطبعۃ الکبری مصر) فقط واللہ اعلم
                                                  
عنوان: پائی کرپٹو کرنسی کی مائننگ کا شرعی حکم
سوال: میں پچھلے چار سال سے"آن لائن کرنسی پائی" کی مائننگ کر رہا ہوں، جس کو چوبیس گھنٹوں میں اک بار کلک کرنا ہوتا ہے،اور کوئی ایک ایڈ دیکھنا ہوتا ہے ، اب اس کرنسی کا ریٹ جاری ہوا ہے تو کیا وہ حلال ہے ؟
جواب: ڈیجیٹل کرنسی کوئی بھی ہو، خواہ بٹ کوئن ہو، ون کوئن ہو یا پائی کوئن ہو، اس کی بنیاد   طویل ہندسوں پر مشتمل ایک  کوڈ پر ہوتی ہے،بٹ کوائن  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں کوئن ،یا ڈیجیٹل کرنسی، یا کرپٹو کرنسی، کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اس لیے "پائی کرنسی'" بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے،اور چوں کہ اس کی خرید وفروخت جائز نہیں ہے لہذا اس کی مائننگ بھی جائز نہیں ہوگی، اسی طرح ایڈ  پر کلک کرکے کمانا بھی جائز نہیں۔اللہ تعالی کا ارشاد ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَيَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ."(المائدة: 90)ترجمہ:"اے ایمان والو :بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام  ہیں ،سواس سے بالکل الگ رہو،تاکہ تم کو فلاح ہو۔"مسند احمد میں ہے:"عن عبد الله بن عمرو، قال: قال رسول الله صلى الله عليه وسلم: " ‌إن ‌الله ‌حرم على أمتي الخمر والميسر."(ج:11 ص: 105ط: مؤسسة الرسالة)فتاوی ہندیہ میں ہے:"ومنها في المبيع وهو أن يكون موجودا فلا ينعقد بيع المعدوم وما له خطر العدم."(كتاب البيوع ، البابالأول  في تفسير البيع3/ 2،ط:در الفكر)فتاوی شامی میں ہے:"(بيع عقار لا يخشى هلاكه قبل قبضه لابیع منقول) قبل قبضه ولو من بائعه."(فصل فی التصرف فی المبیع، ص:147، ج:5، ط:سعید)فقط والله أعلم
                                                  
عنوان: اسکول کے اوقات میں درسِ قرآن کے انعقاد اور اساتذہ کا اپنے پیریڈز چھوڑ کر اس میں شرکت کرنے کا حکم۔
سوال: میں ایک سرکاری اسکول میں تدریس کے فرائض انجام دے رہی ہوں۔ ہمارے اسکول میں ایک استانی صاحبہ کو قرآن مجید سے گہرا شغف ہے۔ وہ اکثر دیگر اساتذہ کے پیریڈز لے کر طالبات کو درس دیتی ہیں اور یہ سلسلہ پورے سال جاری رہتا ہے۔ اب تو انھوں نے اسکول کے اوقات میں اساتذہ کو بھی درس دینے کا آغاز کر دیا ہے، اور رمضان المبارک میں اس سرگرمی میں مزید انہماک آجاتا ہے۔جو اساتذہ اس درس میں شرکت کرتی ہیں، وہ اکثر اپنی کلاسز چھوڑ کر ایک کمرے میں جمع ہو جاتی ہیں، جس کے نتیجے میں ان کی طالبات فارغ بیٹھی رہتی ہیں۔ درس دینے والی استانی صاحبہ کی اپنی کلاس کی جانب بھی توجہ بہت کم ہو گئی ہے، جس کا اثر یہ ہوا کہ رمضان کے دوران ان کی کلاس میں طالبات کی حاضری کم ہو کر 15 سے 40 فیصد رہ گئی ہے۔ اگلے ماہ بورڈ کے امتحانات ہونے والے ہیں، اور اس غیر حاضری کے باعث تعلیمی سلسلہ بری طرح متاثر ہو رہا ہے۔میرا سوال یہ ہے کہ کیا اسکول کے اوقات میں درسِ قرآن یا قرآن فہمی کی کلاس کا انعقاد درست ہے؟ کیا دیگر اساتذہ کا اپنے پیریڈز چھوڑ کر اس درس میں شامل ہونا مناسب ہے، جب کہ یہ مشاہدہ کیا گیا ہے کہ عرصۂ دراز سے درس میں شرکت کے باوجود ان کی اسکول دیر سے آنے، کلاس میں تاخیر سے جانے، پیریڈز چھوڑنے اور تدریسی ذمہ داریوں سے پہلو تہی کرنے کی عادات میں کوئی مثبت تبدیلی نہیں آئی؟
جواب: واضح رہے کہ کسی بھی ادارے کے ملازمین کی حیثیت شرعی طور پر اجیرِ خاص کی ہوتی ہے اور اجیر خاص کا حکم یہ ہے کہ وہ ملازمت کے اوقات میں (فرض، واجب اور سنتِ مؤکدہ نمازوں کی ادائیگی اور طبعی حاجت کے علاوہ) دوسرا کوئی کام نہیں کرسکتا؛ لہٰذا اسکول کے تعلیمی اوقات میں  اسکول کی طرف سے مقررکردہ ذمہ داریوں  کوپوراکیاجائے ،البتہ، اگر اسکول انتظامیہ کی اجازت سے  مناسب اور فارغ وقت میں کسی  باصلاحیت  اورمستندمعلمہ کے درسِ قرآن کا اہتمام کیا جائے،اور اس سے تعلیمی سلسلہ بھی متاثر نہ ہو ، تو اس  سے بہت  فائدہ  کی توقع ہے۔منحۃ الخالق  علی البحر الرائق میں ہے:"(قوله: لم يجز إلا بإذن سيده) قال في النهر وينبغي أن يكون الأجير الخاص كذلك لا يحل أذانه إلا بإذن مستأجره."(كتاب الصلاة، باب الأذان، ج: 1، ص: 279، ط: دار الكتاب الإسلامي)فتاوی شامی میں ہے:"(قوله: و ليس للخاص أن يعمل لغيره) بل و لا أن يصلي النافلة. قال في التتارخانية: وفي فتاوى الفضلي و إذا استأجر رجلاً يوماً يعمل كذا، فعليه أن يعمل ذلك العمل إلى تمام المدة و لايشتغل بشيء آخر سوى المكتوبة، و في فتاوى سمرقند: و قد قال بعض مشايخنا: له أن يؤدي السنة أيضاً. و اتفقوا أنه لايؤدي نفلاً، و عليه الفتوى."(كتاب الإجارة، ج:6، ص: 70، ط: سعيد)فقط والله أعلم
                                                  
عنوان: حکومت کی طرف سے بلا سود قرضہ لینے کا حکم
سوال: اگر عوام کو  حکومت سے قرضہ بلا سود ملے، عوام جو بینک سے بلا سود قرضہ لے تو اس پر مارک اَپ ، حکومت  ادا کرے  تو کیا ایسا بلا سود قرضہ لینا  جائز ہے؟
جواب: مذکورہ صورت میں عوام کے لیے بلا سود قرضہ لینا جائز ہے، البتہ  چوں کہ سود کا لین دین ناجائز ہے، اس لیے  بینک کو سود دینے کا گناہ حکومت پر ہوگا،  صحیح مسلم میں حضرت جابر رضی اللہ عنہ کی روایت کہ رسول اللہ صلی اللہ علیہ وسلم نے سود کھانے والے، کھلانے والے، لکھنے والے اور اس کی گواہی دینے والوں پر لعنت فرمائی اور فرمایا کہ یہ سب گناہ میں برابر ہیں۔صحیح مسلم میں ہے:عن جابر، قال : لعن رسول اللَّه صلى اللَه عليه وسلم آكل الربا، ومؤكله، وكاتبه، وشاهديه. وقال : " هم سواء".(باب لعن آكل الرباء وموكله، رقم الحدیث:1598، ص:50، ج:5، ط:الناشر: دار الطباعة العامرة - تركيا)فقط واللہ اعلم
                                                  
عنوان: بی سی والی ایپ میں اپنی باری پہلے لینے کے لیے پیسے دینے کا حکم
سوال: ایک ایپ ہے (ایپ کا نام اوران ہے) جو کمیٹیوں (بچت) کے لیے استعمال ہوتی ہے، تو اب یہ ایپ کم و بیش اسی طرح کام کرتی ہے جس طرح کمیٹیاں عام طور پر کام کرتی ہیں، آپ ہر ماہ رقم ادا کرتے ہیں اور پھر جب بھی آپ کی باری آتی ہے آپ کو پوری رقم مل جاتی ہے۔ مسئلہ صرف یہ ہے کہ اگر آپ پیسے پہلے، دوسرے یا تیسرے مہینے حاصل کرنا چاہتے ہیں، تو وہ آپ سے اس کے لیے پیسے لیتے ہیں، اگر آپ پہلے مہینے میں اور پھر دوسرے اور پھر تیسرے مہینے میں چاہتے ہیں تو فیس بھی الگ ہے، کیا اس عمل میں کوئی چیز جائز نہیں ہے؟
جواب: صورت ِ مسئولہ میں   اپنی باری پہلے حاصل کرنے کے لیے پیسے دینا شرعاً جائز نہیں ہے ،اس لیے کہ یہ حقوق مجردہ کے قبیل سے ہے اور حقوق کے عوض رقم لینا ،دینا شرعاً جائز نہیں ۔در مختار میں ہے :"و في الأشباه: لايجوز الإعتياض عن الحقوق المجردة كحق الشفعة وعلى هذا لايجوز الإعتياض عن الوظائف بالأوقاف."(كتاب البيوع،مطلب فی بیع الجامکیة،ج:4،ص:518،سعید)فقط والله أعلم
                                                  
عنوان: لہو ولعب کی پرانی سی ڈیز فروخت کرنا
سوال: ایک شخص کی ملکیت میں گیموں،کارٹونوں اورکچھ فلموں کی ڈی وی ڈی اور سی ڈیز ہیں، جواسں نے خریدی تھیں، اب پوچھنا یہ ہے کہ وہ کس طرح ان سے چھٹکارا حاصل کرے ؟
جواب: گیم  جو تصاویر  اور ویڈیوزپر مشتمل ہوں ، فلم اور کارٹون کی سی ڈیز یا ڈی وی ڈیز کی خرید و فروخت شرعاً ناجائز ہے اور یہ آلات بے شمار دینی و دنیاوی مفاسد اور خرابیوں پر مشتمل ہیں، اگر انہیں فروخت کیاجائے تو خریدنے والا شخص بھی انہیں گناہ ہی میں استعمال کرے گا اور ان  میں مشغول ہوکر گناہ کبیرہ کا مرتکب ہوگا، اس لیے ان آلات کا بیچنا یا کسی کو دیناجائز نہیں ، انہیں توڑ کر یاجلا کر ضائع کردیاجائے،  البتہ اگر سی ڈیز یا ڈی وی ڈیز بالکل خالی کردی جائیں اور ان کے اندر کسی قسم کا مواد باقی نہ ہو اور پھرانہیں فروخت کیا جائے توجائز ہے۔الله تعالی كا فرمان ہے:وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ  (المائدة: 2)ترجمہ: ’’اور مدد نہ کرو گناہ پر اور ظلم پر، اور ڈر تے رہو اللہ سے، بے شک اللہ کا عذاب سخت ہے۔‘‘ (معارف القرآن: ج:3 ص:15، ط: مكتبه معارف القرآن) احكام القرآن للجصاص میں ہے:"وعن مجاهد قال: {ومن الناس من يشتري لهو الحديث} [لقمان: 6] قال: "الغناء وكل لعب ولهو". وروى ابن أبي ليلى عن عطاء عن جابر قال: قال رسول الله صلى الله عليه وسلم: "نهيت عن صوتين أحمقين فاجرين صوت عند مصيبة خمش وجوه وشق جيوب ورنة شيطان. وصوت عند نغمة لهو ولعب ومزامير شيطان." (احكام القرآن للجصاص: ج:3 ص:448، ط: دار الكتب العلمية)احكام القرآن  مولانا ظفر احمد عثماني ؒ میں ہے:"اللهو كله حرام وباطل إلا ما استثنى منه، ورجوع الشافعى عن إباحةالشطرنج: وفى المظهرى: والتحقيق أن اللهو كله حرام وباطل بالاتفاق (إلاما استثناه الشارع من لهو الرجل بامرأته وفرسه ونباله) - وأما ما روي عنالإمام الشافعى أنه أباح اللهو بالشطرنج فالصحيح فى ذلك أنه رجع عن قوله هذا - وكذا إضاعة المال والتبذير فيه بأى وجه كان من الرشاد والقمار والربا وغيره،كل ذلك حرام بالاتفاق؛ قال الله تعالى: (إن المبذرين كانوا إخوان الشياطين). وقد اجتمع الأمران فى القمار اللهو والتبذير فهو أولى بالحظر . وهو كبيرة من الكبائر، سواء كان على الصفة التي كانت العرب تقامر بها أو على غيرها من الشطرنج والفرد ونحو هما. انتهى معربا ملخصا."(احکام القرآن: ج:1 ص:394، ط: إدارة القرآن والمعارف الإسلامية)فتاوی ہندیۃ میں ہے: "ويكره اللعب بالشطرنج والنرد وثلاثة عشر وأربعة عشر وكل لهو ما سوى الشطرنج حرام بالإجماع."(الفتاوى الهندية: كتاب الكراهية، الباب السابع عشر، ج:5 ص:352، ط: دار الفكر بيروت)فقط واللہ اعلم
                                                  
عنوان: آم کے باغات کچھ مدت کے لیے خرید لینا
سوال: آج کل آم کے باغات پھل آنے سے پہلے دوسال،تین سال اور بعض  تاجر پانچ سال کے لیے خرید لیتے ہیں اور حیلہ یہ کرتے ہیں کہ زمین بھی مزارعت پر لے لیتے ہیں ،حالاں کہ نہ  کچھ اُگاتے ہیں اور نہ ہی اُگاسکتےہیں، کیوں کہ آم کے درخت گھنے ہوتے ہیں اور بعض تو مزارعت پربھی نہیں لیتے، تواس طرح معدوم کی بیع کا کیا حکم ہے؟
جواب: آم  کے وجود  میں آنے سےپہلے آموں  کی خریدوفروخت جائز نہیں  ہے، کیوں کہ یہ معدوم( جو چیز موجود نہیں ) کی خریدوفروخت ہے، اور معدوم (جوچیز موجود نہ ہو) کی خریدوفروخت   جائز  نہیں ہے، اس کے لیے مذکورہ حیلہ بھی کار گر نہیں ہے۔فتاوی شامی میں ہے:"(ومن باع ثمرةً بارزةً) أما قبل الظهور فلايصح اتفاقًا. (ظهر صلاحها أو لا صح) في الأصح.(قوله: أما قبل الظهور) أشار إلى أن البروز بمعنى الظهور، والمراد به انفراد الزهر عنها وانعقادها ثمرة وإن صغرت.(قوله: ظهر صلاحها أو لا) قال: في الفتح لا خلاف في عدم جواز بيع الثمار قبل أن تظهر ولا في عدم جوازه بعد الظهور قبل بدو الصلاح، بشرط الترك ولا في جوازه قبل بدو الصلاح بشرط القطع فيما ينتفع به، ولا في الجواز بعد بدو الصلاح، لكن بدو الصلاح عندنا أن تؤمن العاهة والفساد."(كتاب البيوع، مطلب فى بيع الثمر والزرع، ج: 4، ص: 554، ط: دار الفكر بيروت)بدائع الصنائع في ترتيب الشرائع میں ہے:"وأما الذي يرجع إلى المعقود عليه فأنواع (منها) : أن يكون موجودا فلا ينعقد بيع المعدوم، وماله خطر العدم كبيع نتاج النتاج بأن قال: بعت ولد ولد هذه الناقة وكذا بيع الحمل؛ لأنه إن باع الولد فهو بيع المعدوم، وإن باع الحمل فله خطر المعدوم، وكذا بيع اللبن في الضرع؛ لأنه له خطر لاحتمال انتفاخ الضرع.، وكذا بيع الثمر، والزرع قبل ظهوره؛ لأنهما معدوم."(کتاب البیوع، فصل في الشرط الذي يرجع إلى المعقود عليه، ج: 5، ص: 138، ط: دار الکتب العلمیة)فقط والله أعلم
                                                  
عنوان: پگڑی کی دکان کو آگے فروخت کرنا
سوال: میرے والد صاحب  کے پاس دادا کی پگڑی کی  ایک دکان تھی، جو  1997ء میں والد  صاحب نے چھ لاکھ روپے میں دیگر ورثاء کی موجودگی میں  آگے  کسی اور  کو بیچ دی، پھراس کے بعد  والد صاحب نے مذکورہ رقم میں سے سب بہن بھائیوں کو حصہ دینے کا ارادہ کیاتو بہن بھائیوں میں سےکسی نے  اس پر کوئی توجہ نہیں دی، اور وقت گزرتا رہا، معاملات بھی صحیح چلتے رہے، کچھ عرصے کے بعد والد صاحب نے دوبارہ  حصہ دینے کا ارادہ کیاتو ایک  بہن  کہنے لگی کہ ہمیں آج کی قیمت کے اعتبار سے حصہ دو۔براہِ کرم اس معاملہ پر ہماری شرعی راہ نمائی فرمائیں کہ والد صاحب کس قیمت کے اعتبار سے حصوں کو ادا کریں۔آیا1997ء میں بیچی ہوئی رقم (چھ لاکھ) کے حساب سے حصے ادا کریں یا موجودہ مارکیٹ ویلیو کے حساب سے  حصےادا کریں۔وضاحت:مذکورہ چھ لاکھ روپے کی رقم اس وقت گھریلو ضروریات میں خرچ ہوگئے تھے، ان سے کوئی کاروبار وغیرہ نہیں چلایا گیاتھا۔تنقیح:کیا سائل کے والد یا دادا نے مذکورہ دکان میں اپنی ذاتی رقم سے کوئی اضافی  کام کروایا تھا ، مثلاً:  لکڑی، ٹائلز یا دیگر تعمیراتی کام وغیرہ ؟جواب تنقیح: والد صاحب اور دادا نے تعمیراتی کام وغیرہ کچھ نہیں کروایا تھا۔
جواب: واضح رہے کہ مروجہ پگڑی کا  معاملہ شرعاً درست نہیں ہے، اس لیے کہ پگڑی    نہ تو مکمل   خرید وفروخت کا معاملہ ہے، اور نہ ہی مکمل اجارہ یعنی کرایہ داری ہے، بلکہ دونوں کے درمیان کا  ایک  ملا جلامعاملہ ہے، پگڑی پر لیا گیا مکان یا دکان  بدستور مالک کی ملکیت میں برقرار رہتا ہے،  تاہم پگڑی پر لینے والا شخص صرف اپنی رقم کا مالک ہوتاہے،البتہ اگر پگڑی پر مکان یا دکان لینے کے بعد پگڑی پر لینے والے شخص نے اپنی ذاتی رقم سے اس میں کوئی اضافی کام کروایا ہو مثلا لکڑی فرنیچر وغیرہ کا کام، رنگ و روغن یا بجلی وغیرہ کا کام کرایا ہو،  تو مالک مکان سے پگڑی کی اصل رقم سے زائد  رقم لینا جائز ہوتا ہے، تاہم پگڑی کی دوکان یا مکان وراثت  میں شامل نہیں ہوتی، صرف اصل رقم پگڑی پر لینے والے کے ترکہ میں شامل ہوتی ہے، لہذا صورت  مسئولہ میں   مذکورہ دکان چونکہ سائل کے دادا کی ملکیت نہیں تھی، لہذا اس دکان (جو اب موجود  بھی نہیں)کی تقسیم کے مطالبہ کا شرعا ورثاء  کو حق نہیں ہوگا،پس   جتنی رقم پگڑی پر لیتے وقت سائل کے دادا  نے جتنی رقم جمع کروائی تھی،یا اب مالک بخوشی جو رقم دے گا وہ رقم تمام ورثاء میں تقسیم ہوگی، یعنی چھ لاکھ روپے ،  وہی ورثاء میں حصص شرعیہ کے تناسب سے تقسیم کیے جائیں گے۔فتاوی شامی میں ہے:"وفي الأشباه: لا يجوز الاعتياض عن الحقوق المجردة، كحق الشفعة، وعلى هذا لا يجوز الاعتياض عن الوظائف بالأوقاف. (قوله: لا يجوز الاعتياض عن الحقوق المجردة عن الملك) قال: في البدائع: الحقوق المفردة لا تحتمل التمليك، ولا يجوز الصلح عنها." (کتاب البیوع، ج:4، ص:518، ط: سعید)بدائع الصنائع  میں ہے:"ولو أجرها المستأجر بأكثر من الأجرة الأولى فإن كانت الثانية من خلاف جنس الأولى طابت له الزيادة، وإن كانت من جنس الأولى لاتطيب له حتى يزيد في الدار زيادة من بناء أو حفر أو تطيين أو تجصيص." (کتاب الاجارۃ، فصل فی حکم الاجارۃ، ج:4، ص:206، ط: سعید)فقط واللہ اعلم
                                                  
عنوان: مال کے ضمن میں حق مجردہ کی بیع
سوال: آج کل لوگ گاڑیوں کے اڈے بناتے ہیں ، اس اڈے سے دوسری جگہ تک گاڑی کو چلاتے ہیں ، اڈے والے ہر گاڑی والے کو اجازات نامہ دیتے ہیں جس کو نمبر کہا جاتا ہے ،یہ اجازت نامہ یعنی نمبر ایک الگ قیمت رکھتا ہےمثلا آج کل  ایک رکشہ کی قیمت چار یا پانچ لاکھ روپے ہے  جب کہ نمبر کے ساتھ پندرہ لاکھ ہوتی ہے، یہاں کے بعض علماء کہتے ہیں  کہ نمبر سمیت رکشے  کو پندرہ لاکھ میں خریدنا اور فروخت کرنا جائز ہے البتہ الگ نمبر کی خرید و فروخت جائز نہیں ہے۔پوچھنا یہ ہے کہ کیا رکشہ سمیت نمبر کو پندرہ لاکھ میں  خرید نا اور بیچنا جائز ہے  جب کہ صاف ظاہر ہے کہ رکشہ نمبر کی وجہ سے اتنا مہنگا پڑرہا ہے ، شریعت کی رو سے وضاحت مطلوب ہے ۔
جواب: صورت مسئولہ میں   اجازت نامہ یعنی نمبر  چونکہ کوئی مال نہیں بلکہ ایک حق محض ہے ، لہذا اس کی انفرادی خرید و فروخت جائز  نہیں  البتہ اگر گاڑی یا رکشہ  کی نمبر سمیت طے شدہ قیمت پر خرید و فروخت جائز ہوگی۔در مختار میں ہے :"و في الأشباه: لايجوز الإعتياض عن الحقوق المجردة كحق الشفعة وعلى هذا لايجوز الإعتياض عن الوظائف بالأوقاف."(مطلب لا یجوز الاعتیاض عن الحقوق المجردہ، ج:4،ص:518، ط:سعید)المبسوط للسرخسی میں ہے:"لأن ‌الأوصاف بالتناول ‌تصير ‌مقصودة ويقابلها حصة من الثمن سواء تناولها البائع أو المشتري."(باب قبض المأذون في البيوع، ج:25، ص:181، ط:دار المعرفة)فقط واللہ أعلم
                                                  
عنوان: اولاد کا والد کے کاروبار کو محنت کرکے ترقی دینے کی صورت میں کاروبار کی ملکیت کا حکم
سوال: ایک شخص نے سونے کا کام شروع کیا، کرایہ کی دکان تھی، سرمایہ نہیں تھا، لوگوں کے لیے آرڈر پر زیور بناتا تھا، پھر اس کے بیٹے اس کام میں شریک ہوئے، والد کے کام کو آگے بڑھایا، محنت کرتے رہے، یہاں تک کے اتنا منافع جمع ہو گیا کہ ایک الگ دکان خرید کر کاروبار کو وہاں منتقل کر دیا، اور سرمایہ سے اب سونے کو خریدنے اور فروخت کرنے کا کام کرتے ہیں، رسید پر والد اور بیٹوں دونوں کا نام ہے۔والد  بیس سال سے کوئی کام نہیں کر رہے۔سوال یہ ہے کہ یہ دکان اور کاروبار والد کا شمار ہو گا یا بیٹوں کا؟دوسرا سوال یہ ہے کہ اسی دکان پر پندرہ سال پہلے ایک کاریگر کا 230 تولہ سونا قرضہ تھا، جس قرضہ کو ایک بیٹے نے ، جس کا الگ کاروبار بھی تھا، اپنی دکانیں دے کر ادا کیا، یعنی: سونے کے بدلے میں دکان    دے دی،  اب یہ بھائی اپنا قرضہ سونے کی مد میں وصول کرے گا یا رقم کی صورت میں؟قرضہ اتارتے وقت والد اور دیگر بھائیوں کے علم میں لائے تھے، لیکن کسی کے سامنے یہ صراحت نہیں ہوئی تھی کہ کس طرح وصول کروں گا۔
جواب: واضح رہے کہ جب بیٹے اپنے والد کے ساتھ  کاروبار میں  بغیر کسی پیشگی   معاہدے کےحصہ لیں تو وہ کاروبار اور اس سے حاصل ہونے والا سارا نفع والد کا ہوتا ہے، بیٹےوالد کےمعین و مددگار شمار ہوتےہیں.لہذا صورت مسئولہ میں جو بیٹے والد کے ساتھ ان کے کاروبارمیں ساتھ ہیں اور کا روبار میں ان  کا کوئی سرمایہ شامل نہیں  تو وہ کاروباراور اضافہ سب  والد صاحب ہی کی ملکیت شمار ہوگا۔2۔ مذکورہ  دکان پر جو کاریگر کا 230 تولہ سونا قرضہ تھا اور اس قرضہ کو ایک بھائی نےاپنی ذاتی دوکانیں دے کرادا کردیا تھاتو ایسی صورت میں مذکورہ بھائی رقم  کی مد   میں قرض وصول کرسکتا ہے، سونے کی مدقرضہ وصول کرنا جائز نہیں ہے۔فتاویٰ شامی میں ہے:"(هو) لغة: ما تعطيه لتتقاضاه، وشرعا: ما تعطيه من مثلي لتتقاضاه وهو أخصر من قوله (عقد مخصوص) أي بلفظ القرض ونحوه (يرد على دفع مال) بمنزلة الجنس (مثلي) خرج القيمي (لآخر ليرد مثله) خرج نحو وديعة وهبة........... (فيصح استقراض الدراهم والدنانير وكذا) كل (ما يكال أو يوزن أو يعد متقاربا....... (استقرض من الفلوس الرائجة والعدالي فكسدت فعليه مثلها كاسدة) و (لا) يغرم (قيمتها) وكذا كل ما يكال ويوزن لما مر أنه مضمون بمثله فلا عبرة بغلائه ورخصه ذكره في المبسوط من غير خلاف."(کتاب البیوع،فصل فی القرض،ج5،ص161،ط:سعید)العقود الدریۃ في تنقيح الفتاوى الحامدیۃ میں ہے:"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى".(باب القرض، ج:1، ص279، ط: دار المعرفه)فتاوی شامی  میں  ہے: "الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في  عياله".(کتاب الشرکۃ،فصل في الشرکة الفاسدة،ج:4،ص:325،ط:سعيد)فقط واللہ اعلم
                                                  
عنوان: جی پی فنڈ کا حکم
سوال: میں  ایک جگہ سرکاری ملازم تھا،تقریبا 41 سال  تک حکومت کی طرف سے جوتنخواہ ملتی تھی اس میں سے کچھ فیصدجبرا کاٹی جاتی تھی،اب جب ریٹائر ڈہوا تو  جی پی فنڈ کی مد میں جو رقم ملی ہے وہ اس رقم سے زیادہ  ہے ، کیا یہ رقم سود میں شامل ہے؟ اگر یہ سود ہے تو کیامیں اس سے کسی مسلمان رشتہ داریاغیررشتہ دارکی مدد کرسکتا ہوں؟ اوردوست کا قرضہ ادا کرسکتا ہوں ؟
جواب: اگر جی پی فنڈ کا جمع کرنا آدمی کے اختیار میں نہ ہو اور کمپنی یا ادارہ جی پی فنڈ کی مد میں پیسے کاٹے اور اصل پیسے کے بجائے زائد پیسے دے  تو یہ اصل رقم حلال ہے اور اس پر اضافہ سود کے زمرے میں نہیں آتا، اس میں ملازم کا عمل دخل نہیں ہے  اور یہ ملازم کے لیے عطیہ کی طرح ہے، اس کا لینا ملازم کے لیے جائز ہے۔لہذا اگر جی پی فنڈ کے لیے کٹوتی جبراً کی گئی ہے تو ملنے والی رقم سائل کے لیے استعمال کرنا جائز ہے ۔تکملۃ البحرا لرائق میں ہے:"(قوله بل بالتعجيل أو بشرطه أو بالاستيفاء أو بالتمكن) يعني لا يملك الأجرة إلا بواحد من هذه الأربعة والمراد أنه لا يستحقها المؤجر إلا بذلك كما أشار إليه القدوري في مختصره لأنها لو كانت دينا لا يقال أنه ملكه المؤجر قبل قبضه وإذا استحقها المؤجر قبل قبضها فله المطالبة بها وحبس المستأجر عليها وحبس العين عنه وله حق الفسخ إن لم يعجل له المستأجر كذا في المحيط لكن ليس له بيعها قبل قبضها."(کتاب الاجارۃ ، جلد 7، ص: 511، ط: دارالکتب العلمیہ)جواہرالفقہ میں ہے:"جبری پراویڈنٹ فنڈ پر جو سود کے نام پر رقم ملتی ہے ، وہ شرعا سود نہیں بلکہ اجرت( تنخواہ) ہی کا ایک حصہ ہے اس کا لینا اوراپنے استعمال میں لانا جائز ہے، البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا ہے اور ذریعہ سود بنا لینے کا خطرہ بھی ، اس لیے اس سے اجتناب کیاجائے۔"(پراویڈنٹ فنڈ پر زکوۃ اور سود کا مسئلہ،  جلد ۳ ، ص:۲۵۸ ، ط:مکتبہ دارالعلوم کراچی)فقط واللہ اعلم
                                                  
عنوان: غیر وارث کے لیے وراثت کا مطالبہ کرنے کا حکم
سوال: دادا کا انتقال ہوچکا ہے،دادا کے ترکہ میں ایک مکان تھا،اس وقت ورثاء میں پانچ بیٹے اور چار بیٹیاں تھیں ،چاربیٹوں نےدیگر ورثاءیعنی چاربیٹیوں اور ایک بیٹے کو ان کاشرعی حصہ  جتنا بنتاتھاوہ حصہ دے کر فارغ کردیاتھا،اس کے بعد ایک چچانے اپنا حصہ ایک دوسرے چچا کو بیچ دیاتھا،تو اس کے بعد یہ مکان میرے والد اوربقیہ دو چچاؤں  کارہا،اگر چہ ایک  چچا کا حصہ دوسرے چچا کےحصہ کو  خریدنے کی وجہ سے زیادہ ہے  ، اب میرے والد اور بقیہ حصہ دار چچاؤں کا بھی انتقال ہوگیا تو وہ جگہ ہمارے اور چچاکے بچوں کے حصہ میں آئی۔اب چچاکے بچوں کا کہنا ہے کہ اس جائیداد میں پھوپھی کے بچوں کا بھی حصہ ہےتو پوچھناصرف یہ ہے   کہ ان  پھوپھی کے بچوں کا حصہ ہے یانہیں ؟اور ان کایہ کہنا کہ پھوپھی کے بچوں کا بھی حصہ ہے، درست ہے یانہیں؟جب کہ ہم تینوں چچاؤں کی اولاد(بیٹے/بیٹیاں) بھی ہیں۔ نیز اگر ہم  بیچنا چاہیں اور پھوپھی کے بچے  بھی حصہ دار ہونے کا دعوی کریں تو کیا ہم ابھی اخبار میں اشتہار دے دیں کہ جو دعویدار ہو وہ سامنے آجائے تو شرعاً ایسا کرنا جائز ہے یانہیں؟
جواب: صورت مسئولہ میں  دادا کے انتقال کے بعد ان کے متروکہ مکان میں ان کی تمام اولاد یعنی پانچوں بیٹوں  اور چاروں بیٹیوں کا حق تھا، دادا کے انتقال کے بعد اگر واقعۃ ً   آپ کے والد اور چچاؤں نے  اپنے والد مرحوم کے اس مکان میں آپ کی پھوپھیوں اور  ایک چچا کا جو شرعی حصہ جتنا بنتاتھا وہ حصہ دے دیا تھا جیسا کہ سوال میں درج ہے ، اور اس کے بعد ایک چچانے اپنا حصہ ایک دوسرے چچا کو بیچ دیاتھاتو اب یہ مکان آپ کے والد اور دیگر دو چچاؤں کی ملکیت شمار ہوگا، اب جب  آپ کے والد اور دیگر دو  چچابھی وفات پاچکے ہیں تو یہ مکان ان کے ورثاء میں تقسیم کیاجائے گا۔جب پھوپھیاں اپنا حصہ بھائیوں سے وصول کرچکی ہیں تو اب پھوپھی کے بچوں کا اس  مکان میں شرعاً حصہ نہیں ہے،ایک چچا کے بچوں کا  یہ کہنا کہ اس مکان میں پھوپھی کے بچوں کا حصہ ہے ، شرعادرست نہیں ہے۔اس معاملے کو باہمی افہام و تفہیم کے ذریعے حل کردیا جائے ، اور اگر واقعۃً پھوپھیاں اپنا حصہ وصول کرچکی تھیں ، تو اب سائل اور سائل کے چچازاد بھائی جن کا اس مکان میں حصہ ہے وہ اپنا حصہ فروخت کرسکتے ہیں اور اس کے لیے کوئی بھی جائز ذریعہ (اخبار میں اشتہار دینا وغیرہ )اختیار کرسکتے ہیں ۔فتاوی ہندیہ میں ہے:"التركة تتعلق بها حقوق أربعة: جهاز الميت ودفنه والدين والوصية والميراث. فيبدأ أولا بجهازه وكفنه وما يحتاج إليه في دفنه بالمعروف، كذا في المحيط ...... ثم تنفذ وصاياه من ثلث ما يبقى بعد الكفن والدين إلا أن تجيز الورثة أكثر من الثلث ثم يقسم الباقي بين الورثة على سهام الميراث."(كتاب الفرائض، الباب الأول في تعريف الفرائض، ج:6، ص:446، ط:دارالفكر)فتاوی ہندیہ میں ہے:"ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبه ويجوز بيع أحدهما نصيبه من شريكه في جميع الصور ومن غير شريكه بغير إذنه إلا في صورة الخلط والاختلاط، كذا في الكافي."(کتاب الشرکة، الباب الأول في بيان أنواع الشركة، ج: 2، ص:301، ط: دار الفکر)فقط والله أعلم
                                                  
عنوان: دو مختلف الجنس کرنسی کے تبادلے کا حکم
سوال: دو مختلف الجنس کرنسی کے تبادلے کے حوالے سے چند سوالات کے جواب آپ سے درکار ہیں۔۱۔ایرانی کرنسی جس کی مارکیٹ ویلیو کوئی نہیں ہے ہر دو منٹ میں اس کی قیمت میں کمی بیشی ہوتی رہتی ہے، اس کو پاکستانی کرنسی یا افغانی کرنسی سے اس طور پر خریدنا کے دوسری جانب یعنی پاکستانی یا افغانی کرنسی میں کچھ کرنسی نقد دی جائے اور کچھ ادھار ہو، لیکن اس کا وقت متعین ہو، نیز یہ بیع کمی بیشی کے ساتھ ہو تو یہ جائز ہے یا نہیں ؟کیونکہ تبادلہ کرنے والے اس کو دیگر اشیاء تجارت مثلا چینی گندم اور آٹا وغیرہ پر قیاس کر کے ادھار کو جائز سمجھتے ہیں، تو کیا ان کا یہ قیاس درست ہے یا جانبین سے مکمل قبضہ ضروری ہے ؟۲۔اگر ایک جانب سے قبضہ ہو اور دوسری جانب میں حوالہ کی بات کی جائے ،یعنی افغانستان میں مثلا جو ایرانی صراف بیٹھا ہوا ہے اور ان کو یہ کہ کر افغانستانی کرنسی  دی جائے کہ آپ ایرانی مجھے ایران میں دے دیں، یعنی میرے دوست کو دے دیں، یا فلاں کمپنی کو بھیج دیں، اور وہ پھر ایران فون کر کے اس کے دوست یا کمپنی کو ایرانی کرنسی حوالے کرتا ہے تو یہ جائز ہے یا نہیں؟ اور یہ ہاتھ در ہاتھ قبضہ شمار ہوگا یا نہیں؟۳۔آج کل بعض علماء کرام نے کرنسیوں کا تبادلہ کمی بیشی کے ساتھ ادھار کی صورت میں بھی جائز لکھا ہے ،لیکن یہ تب جائز ہے جبکہ مقصود تجارت ہو، یعنی ایرانی کرنسی خرید کر مقصود اس سے ایرانی مصنوعات لینی ہو، سرمایہ کاری یعنی پیسوں سے پیسہ کمانا نہ ہو ،اور تجارت کی صورت میں اس لیے جائز لکھا ہے کہ اس کی ضرورت ہے، تجارت اس کے بغیر مشکل ہوتی ہے، اور تاجر کے پاس اتنی بڑی رقم یک جا حالاً موجود نہیں ہوتی، کہ وہ مثلاًایرانی کرنسی خرید کر افغانستانی کرنسی یک مشت اداکرے، تو کیا تجارت کی نیت سے یہ جائز ہے؟
جواب: واضح رہے کہ دومختلف ممالک کی کرنسیاں باہم مختلف اجناس کے حکم میں  ہیں ، لہذا دو مختلف الجنس کرنسیوں کی باہم خرید وفروخت کمی زیادتی کے ساتھ نقد میں تو  جائز ہے، البتہ ادھار کا معاملہ کرنا جائز نہیں ہے۔۱۔کرنسی کا تجارتی اشیاء پر قیاس کرنا صحیح نہیں، مکمل کرنسی پر ہاتھ در ہاتھ قبضہ  ضروری ہے۔۲۔مذکورہ  صورت    مروجہ ہنڈی (حوالہ) کی ہے، اور اس  کی حیثیت قرض کی ہوتی ہے؛ اس لیے جتنی رقم دی جائے اتنی ہی رقم آگے پہنچانا ضروری ہوتا ہے، اس میں کمی بیشی بھی جائز نہیں ہوتی، البتہ بطورِ فیس/اجرت الگ سے طے شدہ اضافی رقم لی جاسکتی ہے۔اور  کرنسیوں کے مختلف ہونے کی صورت میں (مثلا ایک طرف ایرانی کرنسی  ہے اور دوسری طرف افغانی کرنسی ہے ) لازم ہے کہ دوسرےملک جہاں قرض کی ادائیگی کرنی ہے ( مثلاً افغانستان میں) ادائیگی کے وقت یا تو قرض لی ہوئی کرنسی (مثلاً  ایرانی  کرنسی )  ہی پوری پوری واپس کرے یا پھر  جتنی پاکستانی کرنسی قرض  دی گئی تھی ادائیگی  کے دن افغانستان  میں ایرانی کرنسی  کے جو ریٹ چل رہے ہوں اس  ریٹ کے مطابق، قرض دی گئی ایرانی کرنسی کے جتنے افغانی روپے بنتے ہیں ، افغانستان میں ادا کیے جائیں،  اس مروجہ ہنڈی (حوالہ )  میں  مارکیٹ ریٹ سے کم یا زیادہ  طے کر کے لین دین کرنا جائز نہیں ہے۔ ۳، کرنسی سے کرنسی کا  ادھار میں تبادلہ کسی بھی صورت جائز نہیں۔فتاوی شامی میں ہے:"(هو) لغةً: الزيادة. وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)".(باب الصرف،ج:5،ص:257/259،ط:سعيد)تکملہ فتح الملہم میں ہے:"وأما العملة الأجنبيةمن الأوراق فهي جنس آخر،فيجوز مبادلتها بالتفاضل،فيجوز ثلاث ربيات باكستانية بريال واحد سعودي."(كتاب المساقاة والمزارعة،باب الربا،ج:1،ص:590،ط:دارالعلوم كراچی)فتاوی بینات میں ہے:"جس طرح حقیقی زر سونا اور چاندی کی بیع میں متحد الجنس ہونے کی صورت میں برابری اور تقابض ضروری ہے، اسی طرح باتفاق علماء و اہل حق رائج الوقت کرنسی نوٹ، اور کاغذی سکہ میں بھی متحد الجنس و نوع کی صورت میں برابری اور تقابض ضروری ہے، مثلاً ایک ڈالر کے عوض دو ڈالر کی بیع جائز نہیں ، ایک پونڈ کے عوض دو پونڈ کی بیع جائز نہیں ہے۔ علیٰ ہذا القیاس تمام ممالک کے کاغذی سکوں کا حکم ہے، ہر ملک کا سکہ الگ الگ جنس ثمن ہے ایک ملک کے مساوی سکہ میں تفاضل ربوا اور سود ہوگا، مثلاً ایک ڈالر کے بدلہ میں دو ڈالر ایک ریال کے بدلہ میں دو ریال،ایک پونڈ کے بدلہ میں دو پونڈ ایک روپیہ کے بدلہ میں دو روپیہ یا ایک روپیہ کچھ پیسے ۔لیکن مختلف ممالک کے سکے مختلف جنس کے حکم میں ہونے کی وجہ سے اس میں تفاضل جائز ہے ، اور ہوتا بھی یہی ہے، مثلاً ایک ڈالر کے بدلہ میں ۱۶؍روپے ایک ریال کے بدلہ میں چار روپے ، تاہم نقداً بنقدٍ ہونا ضروری ہے ادھار جائز نہیں ہے کیونکہ یہ حقیقی ثمن سونا اور چاند ی کے حکم میں ہیں، لہٰذا مختلف ممالک کے سکوں کی جب ہوتو دست بدست ہونا ضروری ہے۔"(کتاب الزکوٰۃ ج:2ص:675ط:مکتبہ بینات)فتاوی حقانیہ میں ہے:"سوال:آج کل غیر ملکی کرنسی کی خرید وفروخت کا کاروبار عام ہے، تاجر لوگ غیر ملکی کرنسی کم قیمت پرخرید کر زیادہ قیمت پر فروخت کرتے ہیں، مثلا سعودی ریال ۱۳؍روپے میں خرید کر ۱۵؍روپے میں فروخت کیا جاتا ہے تو کیا اس طرح غیرملکی کرنسی کی خرید وفروخت سود میں داخل ہے یا نہیں؟ الجواب:سود متحقق ہونے کے لئے ضروری ہے کہ دونوں اشیاء ایک ہی جنس سے ہو، اگر جنس مختلف ہوجائے تو ان میں تفاضل (یعنی) جائز ہے ۔ موجودہ دور میں مختلف ممالک کی کرنسی مختلف الاجناس اشیاء میں داخل ہے ، اس لئے ان کی خرید وفروخت میں کمی بیشی جائز ہے۔ لہٰذا صورت  مسئولہ میں ایک سعودی ریال ۱۳؍روپے میں خرید کر ۱۵؍روپے میں فروخت کرنے میں کوئی حرج نہیں۔ لما قال العلامہ ابوالحسن القدوریؒ: فاذا عدم الوصفان الجنس والمعنی المضمون الیہ حل التفاضل والنساء واذا وجد حرم التفاضل والنساء واذا وھد احدھما وعدم الاٰخر حل التفاضل وحرم النساء(مختصرالقدوری علی صدراللباب:ج؍۱،ص؍۱۲۱، باب الربا)۔"(فتاوی حقانیه ج:6،ص:295،ط:دارالعلوم حقانیه)"اسلامی معیشت کے بنیادی اصول  "میں ہے:"آج کل مختلف ملکوں کے سکے تبادلہ ہوتاہے، مثلاً:سعودی ریال کا تبادلہ پاکستانی روپیوں سے ہوتاہے،ڈالر کا تبادلہ پاکستانی روپیوں سے ہوتاہے۔۔۔تو ان سب صورتوں میں کمی وزیادتی جائز ہے، مثلاً ایک ریال کے بدلے خواہ پانچ روپے یاچھ روپے یا اس سے کم وبیش لئے جاویں ، تو ازروئے شرع جائز ہے، کیوں کہ دومختلف ملکوں کے سکے ازروئے اصولِ شرع دومختلف جنس کی طرح ہیں ۔۔۔جب کہ معاملہ ہاتھ در ہاتھ ہو،ادھارنہ فروخت کیا جاتاہو۔۔۔الخ"(مختلف ممالک کے سکوں کا تبادلہ،ص:202/ 203،ط:اسلامی کتب خانہ)فقط والله اعلم
                                                  
عنوان: کسی ایک وارث کا میراث کے مال میں تصرف
سوال: میرے والد صاحب کا انتقال 2013 میں  ہوا، ان کے والدین کا انتقال پہلےہی ہو چکا ہے، ان کے ورثاء میں بیوہ، ایک بیٹا اور چار بیٹیاں، والد صاحب کی  ایک دکان اور ایک گھر تھا، والد صاحب کی دکان انکی زندگی میں ہی بیٹے کے نام کر دی گئی تھی اور گھر امی کے نام  کر دیا تھا، گھر کا کرایہ والد کے بیمار ہونے کی وجہ سے تایا وصول کرتے تھے اور ابو کے ہاتھ میں دیتے تھے، اسی کرائےسے امی گھر چلاتی تھیں، جائیداد کا کرایہ اور کاغذات امی کے ہاتھ میں تھے، 2019 میں امی کے انتقال ہوا، ان کے والدین کا انتقال بھی ان کی حیات میں ہی ہو چکا تھا، والدہ کے انتقال  کے بعد کرایہ بھائی کے ہاتھ میں آتا تھا، 2021 کے بعد بھائی نے  کرایہ میں سے کچھ حصہ ہمیں بھی دینا شروع کیا۔اسی طرح والد نے جو بھائی کے نام دکان کی تھی اس کی شرعی طور پر کیا حیثیت ہے؟بھائی دوکان فروخت کر رہے ہیں اور کہہ رہے ہیں کہ آپ کو آدھا حصہ دوں گا، جو حصہ آپ کو ملے گا اس سے بھی  آپ کو جگہ خرید کر دوں گا اور اس کے کاغذات اپنے پاس رکھوں گا،  اور مکان کا کہہ رہے ہیں کہ بہنیں مکان کا حصہ معاف کر دیں ، اور دوکان میں سے کچھ حصہ لے لیں، اور وہ کہہ رہے ہیں کہ وہ اس دکان میں سے بھی بروکری اور امی ابو کے صدقہ جاریہ کے لئے پیسے کاٹیں گے، کیا اس طرح گھر کا حصہ معاف کروانا ٹھیک ہے؟ نیز بروکری کے پیسے بھائی بہنوں کے حصے سے کیسے کٹیں گے، کیا بھائی کے بہنوں کے ڈبل کٹیں گے؟ نیز بھائی کہہ رہےہیں کہ دکان کہ پیسوں سے  بہنیں حج کریں اور والدین کے ایصال ثواب کے لئے  بھی صدقہ  جاریہ کریں،  اجتماعی طور پر بہن بھائی سب مل کر، کیا یہ طریقہ شرعی طور پر درست ہے؟
جواب: واضح رہے کوئی  بھی چیز  محض کسی کے نام کرنے سے اس فرد کی ملکیت میں نہیں آتی ،جب تک کہ وہ چیز مکمل قبضہ و تصرف کے ساتھ نہ دے دی  جائے ۔ لہذا صورتِ مسئولہ میں جب سائلہ کے والد مرحوم نے مذکورہ  دکان محض بیٹے کے نام کی تھی اور اس دکان کا قبضہ والد کے پاس تھا اور اس   کا کرایہ  بھی والد صاحب  کے پاس آتا تھا اور ان کے انتقال کے بعد ان کی بیوہ کے پاس آتا تھا ، نیزاسی طرح والد مرحوم نے جب مکان  خرید کر صرف  اپنی اہلیہ  کے نام کی تھا اور اس مکان کا  قبضہ ان کے شوہر  ہی  کے پاس تھا اور اپنی وفات تک وہ اسی میں رہائش پذیر رہے  ہیں ،  توشرعاً  یہ  دکان اور مکان بدستور  والد مرحوم  کی ملکیت میں تھے، جو اب ان کے انتقال کے بعد ان کا ترکہ شمار ہوگا اور ان کے تمام شرعی ورثاء  :چاروں بیٹیوں اور ایک بیٹے میں شرعی حصص کے حساب سے تقسیم ہوگا۔  نیز دکان کو فروخت کرنے کی صورت میں بھائی کا یہ کہنا کہ "میں آپ کا آدھا حصہ اپنے پاس رکھوں گا اور اس  دکان کے حصہ سے امی ابو کے  صدقہ جاریہ کے لئے یہ رقم کاٹوں گا"، تو اس کا شرعی حکم یہ ہے کہ ایسی صورت   میں اگر تمام ورثاء عاقل، بالغ ہیں اور سب خوشی سے اس بات کی اجازت دیتے ہیں کہ مرحوم کے ترکہ  کو ان  کے  ایصالِ ثواب کی خاطر خرچ کردیا جائے تو  ایسا کرسکتے ہیں، البتہ بھائی بہنوں کو اس بات پر مجبور نہیں کر سکتا ، اور نہ ہی ان کی اجازت کے بغیر ان کے حصے کی رقم اپنے پاس روک سکتا ہے اور نہ ہی اس سے والدین کے صدقہ جاریہ کے لئے رقم کاٹ سکتا ہے، بلکہ ہر ایک وارث اپنے حصے میں خود مختار ہے ، چاہے وہ ایصال ثواب کے لئے رقم دے یا نہ دے۔نیز بھائی کا بہنوں سے زبردستی  مکان کا حصہ معاف کروانے سے معاف  نہیں ہوگا، البتہ  تقسیم کی صورت میں بہنیں اپنے حصہ پر قبضہ کرنے کے بعد بھائی کو گفٹ کرنا چاہیں تو کر سکتی ہیں،یا اپنے حصے کے بدلے کچھ  رقم لے کر صلح کرنا  چاہیں  تو صلح کر سکتی ہیں، اور  دکان کو فروخت کرنے  کی صورت میں بروکری کی رقم تمام ورثاء سے ان کے شرعی حصص کے تناسب سے کٹے گی، یعنی بھائی کے حصے سے رقم بہنوں کے دو گنا کٹے    گی۔ نیز صورت مسئولہ میں مرحوم والدین کی  میراث کی تقسیم کا طریقہ یہ ہے کہ سب سے پہلے مرحومین کے حقوق متقدمہ یعنی کفن دفن کا خرچہ نکالنے کے بعد اگر مرحومین پر کوئی قرضہ ہے تو اس کو ادا کرنے کے بعد اگر مرحومین نے کوئی جائز وصیت کی ہے تو اس کو کل مال کے  ایک تہائی   سے نافذ کرنے کے بعد ما بقیہ کل ترکہ کو  6 حصوں میں تقسیم کر کے دو حصے بھائی اور ایک حصہ ہر ایک بہن کو ملے گا۔صورت تقسیم یہ ہے:میت(مرحوم والدین) :6 بیٹابیٹیبیٹیبیٹیبیٹی21111یعنی سو فیصد میں سے 33.33 فیصد بیٹے کو اور 16.66 فیصد ہر ایک بیٹی کو ملیں گے۔مشکاۃالمصابیح میں ہے:"قال رسول الله صلی الله عليه وسلم:ألا لاتظلموا ألا لايحل مال امرئ إلا بطيب نفس منه."(باب الغصب والعاریة، ج:1، ص:261، ط: رحمانیه)وفي شرح المجلة لسليم رستم باز:"(المادة:97) لايجوز لأحد أن يأخذ مال أحد بلا سبب شرعي."(المقالة الثانیة،  ج:1، ص:51، ط:رشیدیة)درر الحکام فی شرح مجلۃ الاحکام میں ہے:"إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم سواء كان الملك مشتركا بين أكثر من مالك واحد أو مشتركا بين مالك ووقف أو كان قابلا للقسمة كالدار الكبيرة أو غير قابل للقسمة كالحمام والبئر فإذا كان الوقف شريكا في الملك فيدفع متولي الوقف حصة الوقف في المصرف بنسبة حصته والملك هنا أعم من ملك الرقبة وملك المنفعة."(الکتاب العاشر الشرکات، الباب الخامس، المادۃ: 1308، 3/ 310، ط: دارالجیل) فتاویٰ ہندیہ  میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، الباب الثانی فیما یجوز من الھبة وما لایجوز، ج:4، ص:378، ط:رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة،ج:5،ص:690، ط :سعید)فتاوى تاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار."(فیما یجوز من الھبة وما لا یجوز، نوع منه، ج:14، ص:431، ط:زکریا،دیوبند،دهلی)فقط واللہ اعلم
                                                  
عنوان: بلڈنگ کمیٹی کی جانب سے نئے خریدار یا کرایہ دار سے فیس لینے کا  حکم
سوال: میں کراچی میں ایک36 فلیٹ پر مشتمل بلڈنگ میں رہائش پذیر ہوں، جہاں مینیجمنٹ کے معاملات ایک کمیٹی سنبھالتی ہے۔ بلڈنگ کے قوانین کے مطابق، ہر نیا خریدار یا کرایہ دار فلیٹ لینے سے پہلے کمیٹی سے NOC حاصل کرے گا اور اس مد میں مخصوص رقم (خریدار: 25,000 روپے، کرایہ دار: 15,000 روپے) ادا کرے گا، یہ رقم بلڈنگ کی دیکھ بھال، مرمت اور دیگر اخراجات پر خرچ کی جاتی ہے، اور اس کا حساب رہائشیوں کو دیا جاتا ہے۔کیا نیا خریدار یا کرایہ دار کمیٹی کو یہ رقم (NOC فیس) دینا شرعاً جائز ہے؟
جواب: بلڈنگ کمیٹی کی طرف سے نئے آنے والے خریدار یا کرایہ دار پر این او سی (NOC) فیس یا کسی اور نام سے رقم عائد کرنا شرعاً جائز نہیں ہے، چوں کہ جب کوئی شخص فلیٹ خریدتا یا کرایہ پر لیتا ہے، تو وہ عمارت کی سہولیات استعمال کرنے کا حق رکھتا ہے، اور اس کے لیے اضافی رقم کا مطالبہ بلاشرعی جواز ہے،کیوں کہ کسی بھی شخص پر بغیر کسی معقول عوض کے مالی بوجھ ڈالنا جائز نہیں ۔البتہ بلڈنگ کی روزمرہ دیکھ بھال اور بڑے اخراجات جیسے رنگ و روغن، پانی کی لائنوں کی مرمت، لفٹ کی دیکھ بھال، اور دیگر ضروریات کے لیے تمام رہائشیوں سےماہانہ بنیاد پرمینٹیننس لینادرست ہے، کیوں کہ بلڈنگ کے اجتماعی اخراجات کا بوجھ تمام فلیٹ مالکان  مساوی طور پر برداشت کریں، اور اس کا مقصد بلڈنگ کی عمومی دیکھ بھال ہے، جس سے تمام رہائشی مستفید ہوتے ہیں، اس لیے ایسے معاملات میں شرعی طور پر تعاون اور باہمی معاہدےکی بنیادپرمینٹیننس فیس لینا جائز ہے۔مجلۃ الاحکام العدلیۃ میں ہے:"(المادة 97) : لا يجوز لأحد أن يأخذ مال أحد بلا سبب شرعي."(المقدمۃ،ص27،ط؛نور محمد)    درر الحکام شرح مجلۃ الاحکام میں ہے:"إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم سواء كان الملك مشتركا بين أكثر من مالك واحد أو مشتركا بين مالك ووقف أو كان قابلا للقسمة كالدار الكبيرة أو غير قابل للقسمة كالحمام والبئر فإذا كان الوقف شريكا في الملك فيدفع متولي الوقف حصة الوقف في المصرف بنسبة حصته والملك هنا أعم من ملك الرقبة وملك المنفعة. الخلاصة: إن نفقات الأموال المشتركة تعود على الشركاء بنسبة حصصهم في تلك الأموال حيث إن الغرم بالغنم ""ويتفرع عن ذلك المسائل الآتية:1 - يقتضي الإنفاق مشتركا على تعمير الدار والحمام وبناء الحائط وتشييد السطح وكري النهر والحيوان وإصلاح القناة المشتركات"(الكتاب العاشر الشركات ج،3،ص 310،ط: دار الجيل )کفایت المفتی میں ہے:’’داخلہ کی فیس تو کوئی معقول نہیں، ماہوار فیس لی جاسکتی ہے۔‘‘(کتاب المعاش،پہلا باب :نوکری ،اجرت ،کرایہ ، ج 7:ص313،ط، دار الاشاعت) فقط والله أعلم
                                                  
عنوان: بلنگ میڈیکل کمپنی میں کام کرنا
سوال: اگر ایک شخص کسی میڈیکل  بلنگ کمپنی میں کام کرتا ہے وہ بلنگ  کمپنی کسی  ڈاکٹر یا ہسپتال کو سہولت فراہم کرتی ہے۔ اس ہسپتال یا ڈاکٹر کے پاس آنے والے مریضوں کا علاج انشورنس کمپنی کے ذریعے کروایا جاتا ہے . اب میڈیکل بلنگ کمپنی کے ساتھ کام کرنے والا شخص ڈائریکٹ انشورنس کمپنی میں کام نہیں کرتا لیکن جس ہسپتال یا ڈاکٹر کے ساتھ وہ کام کرتا ہے اس ہسپتال اور ڈاکٹر کے توسط سے انشورنس کمپنی سے روابط قائم کرتا ہے اور دی گئی سروس جو ہسپتال یا ڈاکٹر نے مریض کو دی اس مد میں ہونے والے اخراجات انشورنس کمپنی سے حاصل کرتا ہے اس رقم سے اس کو معاوضہ یا کمیشن دیا جاتا ہے ۔ شریعیت اسلامیہ کی رو سے اس رزق کی نوعیت اس شخص کے لیے کیا ہوگی. کیا یہ رزق حلال ہے یا حرام؟
جواب: ہماری معلومات کے مطابق  میڈکل بلنگ کمپنی مریض اور انشورنس کمپنی کے درمیان ثالث کا کردار ادا کرتی ہے،  یعنی  ڈاکٹر  کی تجاویز (دوا اور ٹیسٹ وغیرہ) انشورنس کمپنی کی طرف منتقل کرتی ہے  اور  انشورنس کمپنی سے رقم وصول کر کے ڈاکٹر یا ہسپتال کو پہنچاتی ہے، گویا اس کمپنی کا کام انشورنس کی سہولت کاری ہے ؛  لہذا اس  کمپنی میں نوکری کرنے کی وجہ سے ملازم  بھی انشورنس کے حرام معاملے  کا سہولت کار  اور معاون بن جائے گا  اور  تنخواہ اس حرام میں معاونت کا عوض ہوگی جو کہ ملازم  کے لیے حلال نہیں ہوگی؛لھذا  مذکور ہ کمپنی میں نوکری کرنا از روئے شرع جائز نہیں ہے۔أحكام القرآن للجصاص  میں ہے:"وقوله تعالى: {وتعاونوا على البر والتقوى} يقتضي ظاهره إيجاب التعاون على كل ما كان طاعة لله تعالى; لأن البر هو طاعات الله. وقوله تعالى: {ولا تعاونوا على الأثم والعدوان} نهي عن معاونة غيرنا على معاصي الله تعالى."(سورہ  مائدہ ج نمبر ۳ ص نمبر ۲۹۶،دار احیاء التراث العربی)مرقاة المفاتيح شرح مشكاة المصابيح   میں ہے:"عن جابر - رضي الله عنه - قال: «لعن رسول الله صلى الله عليه وسلم آكل الربا وموكله وكاتبه وشاهديه، وقال: (هم سواء) » رواه مسلم.(وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي صلى الله عليه وسلم (هم سواء) ، أي: في أصل الإثم، وإن كانوا مختلفين في قدره."(کتاب البیوع، ،ج نمبر ۵ ص نمبر ۱۹۲۵،دار الفکر)فقط واللہ اعلم
                                                  
عنوان: بلڈنگ کی مینٹیننس وقت پر ادا نہ کرنے پر اس پرجرمانہ لگانے کاحکم؟
سوال: بلڈنگ کی کمیٹی نے ابھی نیا قانون بنایا ہے کہ جو 15 تاریخ تک مینٹیننس نہیں جمع کروائے گا اس پر سر چارج لگایا جائے گا ۔ کیا شرعی طور پر مینٹیننس کے اوپر سرچارج لینا درست ہے؟ کیا یہ سود میں شمار نہیں ہوگا؟راہ نمائی فرمائیں۔
جواب: صورتِ مسئولہ  میں بلڈنگ والوں کا یہ کہنا کہ  جو شخص وقت پرمینٹیننس کے پیسے نہیں دےگا، اسے سرچارجز دینےہوں گے، یہ قانون مالی جرمانہ کی ایک صورت ہے، جو  شرعا درست نہیں۔البحر الرائق میں ہے:"فإنه شرعا لا يختص بالضرب بل قد يكون به وقد يكون بالصفع وبفرك الاذن، وقد يكون بالكلام العنيف، وقد يكون بنظر القاضي إليه بوجه عبوس. وذكر أبو اليسر والسرخسي أنه لا يباح التعزير بالصفع لانه من أعلى ما يكون من الاستخفاف فيصان عنه أهل الغفلة، كذا في المجتبى. وفي ضياء الحلوم: الصفع الضرب على القفا. ولم يذكر محمد التعزير بأخذ المال وقد قيل: روي عن أبي يوسف أن التعزير من السلطان بأخذ المال جائز، كذا في الظهيرية. وفي الخلاصة: سمعت عن ثقة أن التعزير بأخذ المال إن رأى القاضي ذلك أو الوالي جاز، ومن جملة ذلك رجل لا يحضر الجماعة يجوز تعزيره بأخذ المال اه‍. وأفاد في البزازية أن معنى التعزير بأخذ المال على القول به إمساك شئ من ماله عند مدة لينزجر ثم يعيده الحاكم إليه لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لاحد من المسلمين أخذ مال أحد بغير سبب شرعي."(البحر الرائق: كتاب الحدود، ج:5 ص:67، ط: دار الكتب العلمية)فتاوى هنديہ میں ہے:"التعزير قد يكون بالحبس وقد يكون بالصفع وتعريك الأذن وقد يكون بالكلام العنيف وقد يكون بالضرب وقد يكون بنظر القاضي إليه بنظر عبوس كذا في النهاية وعند أبي يوسف - رحمه الله تعالى - يجوز التعزير للسلطان بأخذ المال وعندهما وباقي الأئمة الثلاثة لا يجوز كذا في فتح القدير. ومعنى التعزير بأخذ المال على القول به إمساك شيء من ماله عنده مدة لينزجر ثم يعيده الحاكم إليه لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي كذا في البحر الرائق."(الفتاوى الهندية: كتاب الحدود، باب في القذف والتعزير، فصل في التعزير، ج:2 ص:185، ط: دار الكتب العلمية)الدر المختار مع رد المحتار میں ہے:"وشرعا (تأديب دون الحد أكثره تسعة وثلاثون سوطا، وأقله ثلاثة) لو بالضرب،، (ويكون به و) بالحبس و (بالصفع) على العنق (وفرك الأذن، وبالكلام العنيف، وبنظر القاضي له بوجه عبوس، وشتم غير القذف) مجتبى وفيه عن السرخسي: لا يباح بالصفع لأنه من أعلى ما يكون من الاستخفاف، فيصان عن أهل القبلة (لا بأخذ مال في المذهب) بحر. وفيه عن البزازية: وقيل يجوز، ومعناه أن يمسكه مدة لينزجر ثم يعيده له، فإن أيس من توبته صرفه إلى ما يرى. وفي المجتبى أنه كان في ابتداء الإسلام ثم نسخ.""مطلب في التعزير بأخذ المال (قوله لا بأخذ مال في المذهب) قال في الفتح: وعن أبي يوسف يجوز التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. "(الدر المختار مع رد المحتار: كتاب الحدود، باب التعزير، ج:4 ص:59، ط: دار الفكر)فقط والله اعلم
                                                  
عنوان: بیٹے کا والد کو بغیر کسی صراحت اور معاہدہ کے گھرخریدنے میں رقم دینے کا حکم
سوال: میرے والد صاحب وفات پاچکے ہیں، ان کے ورثاء میں ایک بیوہ، چار بیٹے اوردو بیٹیاں ہیں،میرے والد صاحب کا ایک فلیٹ ہے،جو انہوں نے 2023 میں خریداتھا،جس کی کل قیمت خریدتے وقت 620000 تھی ،فلیٹ قبضہ لیتے وقت 320000 اداکرنے تھے، اور باقی رقم 300000 فلیٹ میں رہتے وقت ماہانہ قسطوں کی صورت میں 100 مہینوں میں ادا کرنے تھے،جب والد صاحب نے فلیٹ لینے کی کوشش کی تو اس وقت ایک بھائی نے 320000 والد صاحب کو بندوبست کرکے دیئے تھے، بھائی نے جب والد صاحب کو یہ رقم دی تھی تووالد صاحب اور بھائی کے درمیان کسی قسم کی صراحت اور معاہدہ پیش نہیں آیا تھااور بعد میں بھی کسی نے ذکر نہیں کیا، والدصاحب بھی فلیٹ کو اپنی ہی ملکیت سمجھتے تھے،اس کا ثبوت یہ کہ سال 2023 سے اپنی وفات سے پہلے تک فلیٹ کی مینٹیننس اور پراپرٹی ٹیکس برابری سے سارے بیٹوں سے لیا کرتے تھے اور والد صاحب زندگی میں شریعت کے مطابق بیوی بچوں میں حصہ دینا چاہتے تھے،نیزفلیٹ خریدتے وقت ہم سب بھائی بہن کنوارے تھے،ایک بھائی اور دو بہنیں 18 سال سے کم تھے اور باقی تین بھائی 26، 22، 21 سال کے تھےاور یہی تینوں بھائی مل کر گھر کے اخراجات کی رقم والد صاحب کو دیتے تھے،جس سے والد صاحب چھوٹے بھائی بہن کی پڑھائی کا خرچہ،گھر کی خانہ داری اور فلیٹ کی کی ماہانہ 3000 فلیٹ کی قسط ادا کرتے تھے،اب پوچھنا یہ ہے کہ:فلیٹ کی خریداری میں جس بھائی نے 320000 دیئے تھے ،اس کے بارے میں کیا حکم ہے؟ والد صاحب کی وفات کے بعد فلیٹ کی تقسیم کس طرح ہوگی؟
جواب: صورت مسئولہ میں اگر واقعۃ  بھائی نے  فلیٹ خریدنے کی  مد میں والد کو رقم دیتے وقت کوئی صراحت نہیں کی تھی اور نہ کوئی معاہدہ ہواتھا تو یہ رقم بھائی کی طرف سے بطور تبرع شمار ہوگی، باقی اگر تمام ورثاء اس بھائی کو باہمی رضامندی سے بطور تبرع اضافی حصہ دیتے ہیں، تو اس کی بھی گنجائش ہے۔لہذا یہ  فلیٹ مکمل والد صاحب کی ہی ملکیت تھا اور اب جب والد  وفات پاچکے ہیں تو یہ فلیٹ مرحوم والد کی تمام جائیداد منقولہ وغیرمنقولہ کے ساتھ مل کر تما م ورثاء میں شرعی طور بقدر حصص شرعیہ تقسیم ہوگا، جس کا طریقہ یہ کہ مرحوم کے حقوقِ متقدمہ   یعنی تجہیز وتکفین کا خرچہ نکالنے کے بعد، اگر مرحوم پر کوئی قرضہ ہو،تو اسے اد ا کرنے کے بعد،اگر مرحوم نے کوئی جائز وصیت کی ہوتو اسے باقی مال کے ایک تہائی ترکہ سے نافذ کرنے کے بعد،بقیہ کل ترکہ منقولہ وغیر منقولہ کو  80حصوں میں تقسیم کرکے     10 حصے مرحوم  کی بیوہ کو ،14 حصے مرحوم کے ہر ایک  بیٹے کو،  اور7 حصے  مرحوم کی ہرا یک بیٹی  کو ملیں گے۔صورت تقسیم یہ ہے:مرحوم والد:8/ 80بیوہ بیٹابیٹابیٹابیٹابیٹیبیٹی17101414141477یعنی فیصد کے اعتبار سے12.5فیصد مرحوم کی بیوہ کو،17.5 فیصد ہر ایک بیٹے کو اور 8.75 فیصد ہر ایک بیٹی کو ملیں گے۔العقود الدریۃ فی تنقیح الفتاوی الحامدیہ میں ہے:        "المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات ج: 2، ص: 226 ،ط:دار المعرفة)فقط والله أعلم
                                                  
عنوان: اقساط پر خریدی ہوئی چیز کی قیمت وقت مقررہ سے پہلے ادا کرنے پر خریدار کا ڈسکاؤنٹ کا مطالبہ کرنا
سوال: میرا قسطوں کا کاروبار ہے اگر کوئی کسٹمر مجھ سے 12 مہینے کا حساب كتاب كركے قسطوں میں موبائل یا کوئی بھی چیز خریدتا ہے، اور وقت سے قبل دو يا پانچ مہینے کے بعد وہ مکمل رقم ادا کرتا ہے جو اس کو 12 مہینے میں ادا کرنی تھی۔اب سوال یہ ہے کہ اگر وہ کہے کہ مجھے ڈسکاؤنٹ دیا جائے تو یہ ڈسکاؤنٹ دینا جائز ہے یا نہیں؟
جواب: بصورت مسئولہ قسطوں پر خریدی ہوئی چیز کی قیمت کو وقت مقرر سے قبل ادا کرنے کی صورت میں خریدار کا مقررہ قیمت میں ڈسکاؤنٹ کا مطالبہ کرنا درست نہیں ہے، بلکہ خریدوفروخت کی مجلس میں جس قیمت کی ادائیگی پر معاملہ طے ہوا ہو ، وہی ادا کرنا ضروری ہے،خواہ وہ رقم وقت سے قبل دو چار ماه ميں ادا كردی جائے، یااقساط کی صورت میں مقررہ وقت باره مہينوں ميں  ادا کی جائے۔ البتہ اگر فروخت کنندہ (سائل) وقت سے پہلے رقم ادا کرنے پر غیرمشروط طورپر ، اپنی مرضی وخوشی سے خریدار کے مطالبہ کے بغیر اپنی طرف سے ڈسکاؤنٹ کچھ رقم کم کردے تو یہ جائز ہوگا، تاہم ایسا کرنا اس پر لازم اور ضروری نہیں، اور نہ ہی خریدار کو اِس کے مطالبہ کا حق حاصل ہے۔ہدایہ شرح بدایہ میں ہے:"قال:"ولو كانت له ‌ألف ‌مؤجلة ‌فصالحه على خمسمائة حالة لم يجز" لأن المعجل خير من المؤجل وهو غير مستحق بالعقد فيكون بإزاء ما حطه عنه، وذلك اعتياض عن الأجل وهو حرام."(كتاب الصلح، ج:3، ص:195، ط:دارإحياء التراث العربي-بيروت)فقط والله اعلم
                                                  
عنوان: جون جولائی کی فیس کا حکم
سوال: جون جولائی کی فیس کےحوالے سے معلوم کرنا تھا کہ آیا اسکول والوں اور وین والوں کے لیے لینا جائز ہے؟
جواب: داخلے کے وقت اگر اسکول انتظامیہ نے جون جلائی کی فیس وصول کرنے کا معاہدہ کرلیا ہو  یا جون جولائی کی فیس کی ادائیگی عرفاً معروف ہو جیساکہ آج کے دور میں ہے تو اس صورت میں اسکول انتظامیہ کے لیے فیس وصول کرنا جائز ہوگا۔ اور یہی حکم وین کی فیس کا ہے کہ وین ڈرائیور نے اگر ابتداءً طے کرلیا ہو تو اس صورت میں فیس وصول کرنا جائز ہوگا۔ فقط واللہ اعلم
                                                  
عنوان: کمپنی کا ملازمین سے لیٹ آنے کی صورت میں  مالی جرمانہ لینے کاحکم
سوال: ہماری کمپنی کے کچھ شرائط وضوابط ہیں ، پوچھنا یہ تھا،ہماری یہ شرائط قرآن وسنت کےمنافی تو نہیں ؟1۔کمپنی کی ٹائمنگ صبح 10:00بجے سے شام 6:30 بجے تک ہے۔2۔ملاز م کو مہینے میں تین دن 15 منٹ لیٹ آنے کی رعایت ہے، چوتھے دن لیٹ آنے کی صورت میں 2گھنٹے کا ٹے جائیں گے۔3۔کمپنی میں ملازم کو کام کی صورت حال کےمطابق اوورٹائم لگانا ہوگا ( اوورٹائم لگانے کی اضافی رقم بھی دیں  گے)،اوورٹائم نہ لگانے کی صورت میں کمپنی ایکشن لے سکتی ہے۔4۔چھٹی کرنے پر ملازم کے پیسے کاٹے جائیں گے اور پورے ماہ چھٹی نہ کرنے پر حاضری الاؤنس دیں گے۔5۔ملازم کے عہدہ کےمطابق فیکٹری ڈیوٹی ٹائم میں ان سے کوئی بھی کام لے سکتی ہے۔(یعنی مثلاًاگر کسی ملازم کا کام کمپیوٹر پر ہو تو اس سے منشی کا کام لے سکتے ہیں)6۔ملازم نوکری چھوڑنے سے پہلے کمپنی کو 15دن کا ٹائم دے گااوراگر کمپنی نوکری سے نکالے گی تو پھر کمپنی ملازم کو 15دن کا ٹائم دے گی۔نوٹ: اگر ملازم نوکری چھوڑنے سے پہلے کمپنی کو 15دن کا ٹائم نہیں دےگا تو کمپنی پیسے روک لے گی، اگر کمپنی ملازم کو نکا لنے سے پندرہ دن  پہلے ٹائم نہیں دے گی تو کمپنی پیسے دے گی۔
جواب: صورتِ مسئولہ میں ذکر کردہ اکثر شرائط کا تعلق انتظامی امور سے ہے،جس کا مقصد  کمپنی کےملازمین کو کام پر پاپند کرنا اور کمپنی کا نظم وضبط درست کرنا ہے۔1۔کمپنی کی پہلی شرط(کمپنی کی ٹائمنگ صبح 10:00بجے سے شام 6:30 بجے تک ہے)چوں کہ انتظام  اورملازمت کےاوقات کی تحدید سے متعلق ہے؛ اس لیے یہ درست   ہے۔2۔دوسری شرط(ملاز م کو مہینے میں تین دن 15 منٹ لیٹ آنے کی رعایت ہے، چوتھے دن لیٹ آنے کی صورت میں 2گھنٹے کا ٹے جائیں گے) درست نہیں ہے؛ اس لیے کہ  چار دن پندرہ منٹ لیٹ آنے کی صورت میں 45 منٹ کے بجائے دو گھنٹے کے پیسے  کاٹے جاتے ہیں ۔3۔تیسری شرط(کمپنی میں ملازم کو کام کی صورت حال کےمطابق اوورٹائم لگانا ہوگا ، اوورٹائم لگانے کی اضافی رقم بھی دی جائے گی ،اوورٹائم نہ لگانے کی صورت میں کمپنی ایکشن لے سکتی ہے)کےمتعلق اگر ملازم کو پہلے سے آگاہ کیا ہواوراس نے یہ شرط قبول کرلی ہو تو اس کی پابندی ملازم پرلازم ہے۔4۔چوتھی شرط(چھٹی کرنے پر ملازم کے پیسے کاٹے جائیں گے اور پورے ماہ چھٹی نہ کرنے پر حاضری الاؤنس دیں گے)میں اگر چھٹی کے بقدر  ملازم سے رقم کی کٹوتی ہوتی ہو تودرست ہے۔5۔پانچویں شرط(ملازم کے عہدہ کےمطابق فیکٹری ڈیوٹی ٹائم میں ان سے کوئی بھی کام لے سکتی ہے)کے بارے میں اگر ملازم کو پہلے سےآگاہ کیا ہو اورملازم نے اس شرط کو قبول کیا ہو تو کمپنی اس سے یہ کام لے سکتی ہے۔6۔چھٹی شر ط(اگر ملازم نوکری چھوڑنے سے پہلے کمپنی کو 15دن کا ٹائم نہیں دےگا تو کمپنی پیسے روک لے گی) یہ درست نہیں؛ کیونکہ یہ مالی جرمانہ ہے اور  مالی جرمانہ کے طورپیسے کو روکنا جائزنہیں ،بلکہ  کمپنی پر اپنے ملازم کو اس کے ایام کار  کی رقم دینا لازم ہے،باقی شرط  کی دوسری شق ( اگر کمپنی ملازم کو نکا لنے سے پندرہ دن  پہلے ٹائم نہیں دے گی تو کمپنی پیسے دےگی)اس میں کوئی حرج نہیں ۔مشکوٰۃ المصابیح میں ہے:"و عن أبي حرة الرقاشي عن عمه قال: قال رسول الله صلى الله عليه وسلم: ألا تظلموا ألا لايحل مال امرئ إلا بطيب نفس منه. رواه البيهقي في شعب الإيمان و الدارقطني في المجتبى."(کتاب البیوع،باب الغصب والعاریة،الفصل الثانی،ج1،ص261،رحمانیه) فتاوی  شامی   میں ہے:"وفي شرح الآثار: التعزير بالمال كان في ابتداء الإسلام ثم نسخ. اهـ۔والحاصل أن المذهب عدم التعزير بأخذ المال."(کتاب الحدود،‌‌ باب التعزير، ج:4، ص:61، ط:سعید)مجمع الأنهرمیں ہے:"ولایکون التعزیر بأخذ المال من الجاني في المذهب".(کتاب الحدود،باب التعزیر،ج:1،ص609،ط:بیروت)فتاوی شامی میں ہے:"لایجوز لأحد من المسلمین أخذ مال أحد بغیر سبب شرعي".(کتاب الحدود،باب التعزیر،ج:4،ص:61،ط:سعید)درر الحکام فی شرح مجلۃ الاحکام میں ہے:"(المادة 469) تلزم الأجرة باستيفاء المنفعة مثلا لو استأجر أحد دابة على أن يركبها إلى محل ثم ركبها ووصل إلى ذلك المحل يستحق آجرها الأجرة.تلزم الأجرة باستيفاء المنفعة أي باستيفاء المنفعة المعقود عليها في الإجارة كلها أو بعضها أو إيفاء الأجير العمل الذي استؤجر لأجله وإتمامه؛ لأنه بذلك تتحقق المساواة وتلزم الأجرة سواء أكانت الإجارة صحيحة أو فاسدة، إلا أنه يلزم في الإجارة الصحيحة الأجر المسمى وفي الإجارة الفاسدة أجر المثل."(الکتاب الثانی الاجارۃ،الباب الثالث في بيان مسائل تتعلق بالأجرة،الفصل الثاني المسائل المتعلقة بسبب لزوم الأجرة،ج1،ص532،ط؛دار الجیل)فقط واللہ اعلم
                                                  
عنوان: (Financial Assistance) کے نام سے بیوہ کو ملنے والے فنڈ کا حکم
سوال: میرے بہنوئی کا دوران ملازمت انتقال ہوگیا ہے، میری بہن کو  ( Financial Assistance) کے نام سے فنڈ ملناہے، جو کہ کسی سرکاری ملازم کی بیوہ کو  اس کے شوہر کے انتقال کے بعد ملتا ہے،زندگی میں ملازمت کے دوران نہیں ملتا، اور اس فنڈ میں ملازم کی تنخواہ سے کٹوتی کرکے رقم جمع نہیں ہوتی، اب مجھےمعلوم  یہ کرنا ہے کہ  مذکورہ  فنڈ  مرحوم کے ترکہ میں شامل ہوگا یا نہیں؟
جواب: واضح رہے کہ (Financial Assistance) کے نام سے ملنے والا فنڈ متعلقہ ادارے کی طرف سے   عطیہ اور ہبہ ہوتا ہے،اور  یہ   ادارے کی طرف سے جس کو دیا جائے اس کی ملکیت شمار ہوتا ہے،مرحوم کے ترکہ  میں شمار ہوکر تمام ورثاء میں تقسیم نہیں ہوتا۔لہذا صورتِ مسئولہ میں آپ کی  بیوہ بہن کو  (Financial Assistance) کے نام سے ملنے والا فنڈ بیوہ ہی کی ملکیت ہے، یہ فنڈ مرحوم شوہر   کے ترکہ میں شامل نہیں ہوگا۔بدائع الصنائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»ولم يوجد شيء من ذلك فلا يورث ولا يجري فيه التداخل؛ لما ذكرنا، والله سبحانه وتعالى أعلم."(کتاب الحدود، فصل فی شرائط جواز اقامة الحدود، ج:7، ص:57، ط:دار الکتب العلمیة)امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘(کتاب الفرائض، عنوان: عدم جریان میراث در وظیفہ سرکاری تنخواہ،ج4،ص342، ط: دارالعلوم كراچی)فقط واللہ اعلم
                                                  
عنوان: کیا والد کی زندگی میں وفات پانے والے بیٹے کی اولاد کا میراث میں حصہ ہے؟
سوال: میرے بھائی کا انتقال پہلےہوا، اور والد کا انتقال بعد میں ہوتا ہے تو کیا میرے بھتیجے(مرحوم بھائی کےبیٹے) والد کے ترکہ میں دعویٰ ملکیت کرسکتے ہیں ؟
جواب: واضح رہے کہ وارث بننے کے لیے مورث (انتقال کرنے والے) کی موت کے وقت زندہ ہونا شرط ہے۔لہذا صورت مسئولہ میں والد کی زندگی میں وفات پانے والے بیٹےکا والد کی وراثت میں  حصہ نہیں  ؛اورزندہ  بیٹے کی موجودگی میں پوتے اورپوتیاں وارث نہیں بنتے ،لہذاسائل کے جس بھائی کا انتقال والد سے پہلے ہوااس کااور اس کی اولاد کا سائل کےوالد کی جائیداد میں کوئی حصہ نہیں ، ہاں اگر بالغ ورثاء خوشی سے کچھ دے دیں گے تو ثواب ملے گا۔فتاویٰ شامی میں ہے:"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(كتاب الفرائض، ج:6، ص:758، ط:سعيد)فتاوی شامی میں ہے:"بيانه أن شرط الإرث وجود الوارث حيا عند موت المورث."(كتاب الفرائض، فصل في العصبات، ج:6، ص:769، ط:سعيد)فقط واللہ اعلم
                                                  
عنوان: بیوی کے ہوتے ہوئے اپنی زندگی میں پنشن بچوں کے نام کرنے کا حکم
سوال: اپنی زندگی میں  بیوی کی رضامندی  سے پنشن   بچوں کے نام کرنے کا شرعاً  واخلاقاً کیا حکم ہے؟
جواب: کسی بھی ملازم کو اپنی ملازمت کا دورانیہ پورے کرنے کے بعد حکومت کی طرف سے جو پنشن ملتی ہے وہ اس کا واجبی حق نہیں ہوتا، بلکہ محض حکومت کی طرف سے تبرع اور احسان ہوتا ہے، جب تک پنشن پنشنر کے قبضہ میں نہ آئے اس وقت تک وہ اس کا مالک نہیں بنتا،  جب کہ شرعاً کسی چیز کا دوسرے کو مالک بنانے کے لیے ضروری ہے کہ وہ خود اس کا مالک  ہو، جب تک  آدمی خود کسی چیز کا مالک نہ ہوتو شرعاً کسی دوسرے کو اس کا مالک نہیں بنا سکتا۔لہٰذا صورتِ مسئولہ میں  چوں کہ مذکورہ شخص خود پنشن وصول کرنے سے پہلے اس کا مالک نہیں ہے اس لیے اپنی بچوں کو بھی شرعاً اُس کا مالک نہیں بنا سکتا،  مذکورہ شخص کے انتقال کے بعد حکومت پنشن جس کو دے  وہی اس کا مالک ہوگا، البتہ اگر  بیوی اپنی رضامندی سے لکھ کردے کہ پنشن بچوں کے نام جاری کی جائے تو اس کی گنجائش ہے۔فتاویٰ ہندیہ میں ہے :"وأما ما يرجع إلى الواهب فهو أن يكون الواهب من أهل الهبة، وكونه من أهلها أن يكون حرا عاقلا بالغا مالكا للموهوب حتى لو كان عبدا أو مكاتبا أو مدبرا أو أم ولد أو من في رقبته شيء من الرق أو كان صغيرا أو مجنونا أو لا يكون مالكا للموهوب لا يصح، هكذا في النهاية. وأما ما يرجع إلى الموهوب فأنواع منها أن يكون موجودا وقت الهبة فلا يجوز هبة ما ليس بموجود وقت العقد بأن وهب ما تثمر نخيله العام وما تلد أغنامه السنة ونحو ذلك، وكذلك لو وهب ما في بطن هذه الجارية أو ما في بطن هذه الشاة أو ما في ضرعها، وإن سلطه على القبض عند الولادة والحلب."(‌‌كتاب الهبة، الباب الأول، ج : 4، ص : 417، ط : دار الكتب العلمية)بدائع الصنائع میں ہے :"أما الذي يرجع إلى الموكل فهو أن يكون ممن يملك فعل ما وكل به بنفسه؛ لأن التوكيل تفويض ما يملكه من التصرف إلى غيره، فما لا يملكه بنفسه، كيف يحتمل التفويض إلى غيره؟ فلا يصح التوكيل من المجنون، والصبي الذي لا يعقل أصلا؛ لأن العقل من شرائط الأهلية."(كتاب الوكالة، فصل في شرائط الوكالة، ج : 7، ص : 427، ط : دار الكتب العلمية)فقط واللہ اعلم
                                                  
عنوان: بیعانہ کی رقم دگنی واپس کرنے کا حکم
سوال: میں نے گاڑی کا سودا طے کر دیا اور بیعانہ کی رقم لے لی ،پھر کسی وجہ سے پشیمان ہوا کہ غلط کر دیا ،ایسا نہیں کرنا چاہیے تھا اور سودا توڑ کر بیعانہ کی رقم ڈبل واپس کردی تو ایسا کرنا کیسا ہے؟
جواب: صورتِ مسئولہ میں سودا کینسل کرنے کی صورت میں  اگر مشتری کی طرف سے بیعانہ کی رقم  زیادہ لینے کی شرط نہ ہو اورسائل اپنی خوشی اور رضامندی سے  اس کو بیعانہ ڈبل دے دے تو اس طرح کرنا شرعاً جائز ہوگا،البتہ اگر مشتری کی طرف سے مطالبہ ہو یا  بیعانہ کی رقم ڈبل لینا مشروط ہو تو اس طرح کرنا جائز نہیں ہوگا ، بہتر ہوگا کہ اولاً صرف بیعانہ دےدیں پھر کچھ تقاضا نہ ہوتو کچھ وقت بعد جو ہدیہ زائد دینا ہو دےدیں۔مشکاۃ المصابیح میں ہے: "عن عمرو بن شعیب عن أبيه عن جده قال: نهى رسول الله صلى الله عليه وسلم عن بيع العربان. رواه مالك وأبوداؤد وابن ماجه".وفي الهامش:(قوله: "بيع العربان" وهو أن يشتري السلعة ويعطي البائع درهماً أو أقلّ أو أكثر على أنه إن تمّ البيع حسب من الثمن وإلا لكان للبائع ولم يرجعه المشتري، وهو بيع باطل؛ لمافيه من الشرط والغرر.( کتاب البیوع، باب المنهي عنها من البيوع، الفصل الثاني،ص: 248 ط: قدیمي)  حجۃ اللہ البالغہ میں ہے:"ونهى عن بيع العربان أن يقدم إليه شيء من الثمن، فإن اشترى حسب من الثمن، وإلا فهو له مجانا وفيه معنى الميسر."(البيوع المنهي عنها، ج: 2، ص: 167، ط: دار الجيل)فتاوی شامی میں ہے:"(قوله ‌كل ‌قرض ‌جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(كتاب البيوع، باب المرابحة والتولية، ج:5، ص:166، ط:سعيد)فقط والله أعلم
                                                  
عنوان: مہینے بھر کے اخراجات نوٹ کرنے کا حکم / کیا صدقہ کی رقم ڈائری میں نوٹ کرنا درست ہے؟
سوال: ایک تنخواہ دار ہونے کے ناطے میرا معمول ہے کہ میں ماہانہ اخراجات اپنی ڈائری میں نوٹ کرتا رہتا ہوں، اور پھر مہینے کے آخر میں اس کو جمع کرتا ہوں، ڈائری میں یہ بھی نوٹ کرتا ہوں کہ میں نے کتنے روپے بطور صدقہ خرچ کیے، چاہے دس روپے ہی کیوں نہ ہوں، اور یہ میں اخراجات سے الگ نوٹ کرتا ہوں، اب میرے کچھ سوالات ہیں۔1) اپنے اخراجات نوٹ کرنے کی کوئی شرعی حیثیت ہے؟2) صدقہ دے کر ڈائری میں نوٹ کرنا صحیح ہے؟3) کبھی کبھی میں اپنی بیوی، بچوں اور گھر والوں کے لیے کوئی چیز لیتا ہوں تو صدقہ کی نیت کر لیتا ہوں، تو کیا وہ پیسے میں ڈائری میں بطورِ صدقہ نوٹ کر سکتا ہوں؟ براہ کرم اس حوالے سے راہ نمائی فرمائیں۔
جواب: ۱: مہینے بھر کے اخراجات کا حساب اس لیے ڈائری میں لکھ کر محفوظ کرنا کہ کہیں مہینے کے اختتام سے پہلے زیادہ پیسے خرچ ہوکر پریشانی کا سبب نہ بن جائے ٗ نا صرف جائز ہے، بلکہ مستحسن امر ہے؛ کیوں کہ اللہ تعالیٰ نے قرآنِ کریم میں سورۂ فرقان کے اندر اپنے بندوں کی صفات میں اس کا بھی تذکرہ فرمایا ہے کہ ’’اللہ کے نیک بندے جب خرچ کرتے ہیں تو نہ ہی بہت کھلا خرچ کرتے ہیں، اور نہ ہی بالکل روک کر، بلکہ اعتدال کے ساتھ خرچہ کرتے ہیں‘‘، اور نبی کریم صلی اللہ علیہ وآلہٖ وسلم کا بھی ارشادِ مبارک ہے کہ ’’خرچ کرنے میں اعتدال اور میانہ روی اختیار کرنا آدھی معیشت ہے‘‘۔۲: اگر صدقہ دے کر لکھنے سے ریاء کاری مقصود نہ ہو، بلکہ کفایت شعاری کی غرض سے صرف خرچ شدہ رقم اور اس کی مد لکھنا ہو ٗ تو اس میں کوئی حرج نہیں ہے۔۳: بیوی بچوں اور گھر والوں پر خرچ کرنا بھی صدقہ ہے، لہذا اسے بھی صدقہ کے نام سے لکھ کر محفوظ کرنا جائز تو ہے، البتہ بہتر یہ ہے کہ اس کو بیوی اور بچوں کی خاطر لائے گئے ’’ہدیہ‘‘ کے نام سے محفوظ کیا جائے، صدقہ کا ثواب ویسے ہی مل جائے گا۔مسند أحمدمیں ہے:"عن عبد الله بن مسعود قال: قال رسول الله صلى الله عليه وسلم: "ما ‌عال من اقتصد."(مسند المكثرين من الصحابة، مسند عبد الله بن مسعود، ج: ٧، ص: ٣٠٢، ط: مؤسسة الرسالة)لمعات التنقيحمیں ہے:"وعن ابن عمر قال: قال رسول الله صلى الله عليه وسلم: "الاقتصاد في النفقة نصف المعيشة إلخ.قوله: (الاقتصاد في النفقة نصف المعيشة) لأنه لا بد في التعيش من دخل وخرج، وبناء الخرج على الاقتصاد؛ لأن في التبذير والتقتير إخلالا بالمصالح، فيكون الاقتصاد نصف معيشة، وقال الطيبي : لأن كلا من طرفي التبذير والتقتير ينغص كل العيش، فالتوسط نصف العيش."(كتاب الآداب، باب الحذر والتأني في الأمور، ج: ٨، ص: ٣١٩، ط: دار النوادر)شرح النووي على مسلممیں ہے:"قوله صلى الله عليه وسلم (ورجل تصدق بصدقة فأخفاها حتى لا تعلم يمينه ما تنفق شماله) . . . قال العلماء وهذا في صدقة التطوع فالسر فيها أفضل لأنه أقرب إلى الإخلاص وأبعد من الرياء وأما الزكاة الواجبة فإعلانها أفضل وهكذا حكم الصلاة فإعلان فرائضها أفضل وإسرار نوافلها أفضل لقوله صلى الله عليه وسلم أفضل الصلاة صلاة المرء في بيته إلا المكتوبة قال العلماء وذكر اليمين والشمال مبالغة في الإخفاء والاستتار بالصدقة وضرب المثل بهما لقرب اليمين من الشمال وملازمتها لها ومعناه لو قدرت الشمال رجلا متيقظا لما علم صدقة اليمين لمبالغته في الإخفاء."(کتاب الزکاۃ، باب فضل إخفاء الصدقة، ج: ٧، ص: ١٢٢، ط: دار إحياء التراث)مرقاة المفاتيحمیں ہے:"وعن أبي مسعود قال: قال رسول الله صلى الله عليه وسلم: إذا أنفق المسلم نفقة على أهله وهو يحتسبها كانت له صدقة. متفق عليه.(إذا أنفق المسلم نفقة على أهله) أي الزوجة والأقارب (وهو يحتسبها) أي يعتدها مما يدخر عند الله أو يطلب الحسبة وهي الثواب (كانت له) أي نفقته (صدقة) أي عظيمة أو مقبولة أو نوعا من الصدقة."(کتاب الزكاة، باب أفضل الصدقة، الفصل الأول، ج: ٤، ص: ١٣٥١، ط: دار الفكر، بيروت)شرح البخاري لابن بطالمیں ہے:"فیه : معن بن يزيد، بايعت النبى، صلى الله عليه وسلم ، أنا وأبى وجدى وخطب على فأنكحنى، وخاصمت إليه، وكان أبى يزيد أخرج دنانير يتصدق بها، فوضعها عند رجل فى المسجد، فجئت فأخذتها، فأتيته بها، فقال: والله ما إياك أردت، فخاصمته إلى رسول الله صلى الله عليه وسلم فقال: (لك ما نويت يا يزيد، ولك ما أخذت يا معن) . اتفق العلماء على أنه لا يجوز دفع الزكاة إلى الابن، ولا إلى الأب، إذا كانا ممن تلزم المزكى نفقتهما لأنها وقاية لماله، ولم يختلفوا أنه يجوز له أن يعطيهما ما شاء من صدقة تطوع أو غيرها. والمراد بهذا الحديث عندهم صدقة التطوع."(كتاب الزكاة، باب إذا تصدق على ابنه وهو لا يشعر، ج: ٣، ص: ٤٢٥، ط: مكتبة الرشد)حاشية ابن عابدينمیں ہے:"(ولا) إلى (من بينهما ولاد) ولو مملوكا لفقير (أو) بينهما (زوجية).(قوله: وإلى من بينهما ولاد) أي بينه وبين المدفوع إليه؛ لأن منافع الأملاك بينهم متصلة فلا يتحقق التمليك على الكمال . . . وكذا كل صدقة واجبة كالفطرة والنذر والكفارات، وأما التطوع فيجوز بل هو أولى كما في البدائع."(کتاب الزکاۃ، باب مصرف الزكاة والعشر، ج: ٢، ص: ٣٤٦، ط: سعيد)فقط والله تعالى أعلم
                                                  
عنوان: کمپنی کی ذریعہ مکان خریدنا
سوال: میں ایک کمپنی میں کام کرتا ہوں، کمپنی میں کچھ شیر ایک بینک کے بھی ہیں، کمپنی 10سال سے زیادہ ملازمت والے ورکرز کو گھر بنانے کے لیے ہاؤس بلڈنگ لون بینک سے لے کر دیتی ہے، یہ معاملات کمپنی ایڈمن ڈیپارٹمنٹ ڈیل کرتا ہے، اس کا طریقہ کار کچھ اس طرح ہے کے ہم کو ایک مکان منتخب کرنا ہوتا ہےاور کمپنی اس کی مذکورہ رقم ڈائریکٹ مکان فروخت کرنے والے کو ادا کردیتی ہے اور مکان کے کاغذات ہمارے نام ہوجانے کے بعد جب تک آخری قسط ادا نہیں ہوجاتی وہ کمپنی ایڈمن کے پاس محفوظ رہتے ہیں۔ قرض جسے 10سال میں واپس کرنا ہوتا ہے اس پر4٪ اضافی چارج وصول کرتی ہے جو کہ براہِ راست بینکوں سے قرضہ لینے سے بہت کم ہے۔ بطورقرض دی ہوئی رقم کا معاملہ کچھ اس طرح ہے کہ مثلاً ہم نے جو مکان خریدنا ہے اس کی مالیت 64 لاکھ کمپنی نے اداکی اور مکان ہمارے نام ہو گیا اب ہم نے کمپنی کو بشمول 4٪ اضافی چارجز کے کل 78 لاکھ رقم دس سالہ اقساط میں ادا کرنی ہے اور مذکورہ لون کی قسط ہر ماہ تنخواہ سے کاٹ لی جاتی ہے، پہلے اس 4٪ کو مارک اپ کہا جاتا تھا پھر ورکر یونین نے اس معاملے پر انتظامیہ سے بات کی کہ مارک اپ کو ختم کر دیا جائے اور اسے انٹرسٹ فری لون کردیا جائے جس پر انتظامیہ نے اس 4٪ جو اضافی وصول کیا جاتا ہے اس کے لیے یہ سرکلر نکالا کہ یہ اب سروس چارجز ہیں لیا جائے گا  نہ کہ مارک اپ۔ میری کوئی ذاتی جائیداد پراپرٹی یا گھر نہیں ہے کیا میں یہ لون لے سکتا ہوں؟ جائز ہے لینا یا ناجائز ہے؟
جواب: واضح رہے کہ بینک چوں کہ قرض دینے پر نفع وصول کرتا ہے،  تو بالواسطہ یا بلا واسطہ  بینک  سے قرض (لون) لینا  شرعًا نا جائز ہے ۔لہٰذا  صورتِ مسئولہ میں کمپنی  10 سال سے زیادہ  ملازمت کرنے والے  اپنے ملازمین کو جو بینک سے ہاؤس بلڈنگ لون لے کردیتی ہے، اور ملازم مکان منتخب کرکے کمپنی کے ذریعہ خریدتا ہے، یعنی کمپنی بینک سے لیا ہوا لون ملازم کی طرف سے مکان فروخت کرنے والے کو ادا کردیتی ہے، اور  ملازم کو اس رقم کے ساتھ ساتھ مزید 4٪ اضافی چارجز  کمپنی کو 10 سال میں قسطوں پر ادا کرنا ہوتا ہے، جس کا نتیجہ یہ ہے کہ ملازم بالواسطہ(یعنی کمپنی کے ذریعہ)  بینک سے سودی قرض لے رہا ہے اور کمپنی خود قرض پر نفع وصول کررہی ہے جب کہ شرعاً یہ دونوں کام ہی ناجائز اور حرام ہیں، لہذا اس طریقہ سے مکان خریدنے سے احتراز کیا جائے۔صحیح مسلم میں ہے:"عن جابر، قال: لعن رسول الله صلى الله عليه وسلم آكل الربا، وموكله، وكاتبه، وشاهديه، وقال: هم سواء."( كتاب المساقاة، باب لعن آكل الربا ومؤكله، ج:3، ص:1219، ط: دار إحياء التراث العربي) المحیط البرہانی میں ہے:"ذكر محمد رحمه الله في كتاب الصرف عن أبي حنيفة رضي الله عنه: أنه كان يكره كل قرض فيه جر منفعة، قال الكرخي: هذا إذا كانت المنفعة مشروطة في العقد، وذلك بأن أقرضه غلته ليرد غلته صحاحا أو ما أشبه ذلك، وإن لم يكن مشروطا فأعطاه المستقرض أجود مما عليه فلا بأس به."(كتاب الاِستسحان والكراهة، ‌‌الفصل التاسع والعشرون في القرض ما يكره من ذلك، وما لا يكره، ج: 5 ص: 394 ط: دار الكتب العلمية)الموسوعۃ الفقہیہ میں ہے:"لا خلاف بين الفقهاء في أن اشتراط الزيادة في بدل القرض للمقرض مفسد لعقد القرض، سواء أكانت الزيادة في القدر، بأن ‌يرد ‌المقترض أكثر مما أخذ من جنسه، أو بأن يزيده هدية من مال آخر، أو كانت في الصفة، بأن يرد المقترض أجود مما أخذ، وإن هذه الزيادة تعد من قبيل الربا."(قرض، اشتراط الزيادة للمقرض، ج:33، ص:130،131، ط:وزارة الأوقاف والشئون الإسلامية - الكويت)فقط والله اعلم
                                                  
عنوان: بینک کی پینشن پر گزارہ کرنا ناجائز ہے
سوال: ایک صاحب نے ساری عمر نیشنل بنک آف پاکستان میں نوکری کی پھر ریٹائرمنٹ کی عمر کو پہنچے تو ریٹائر ہوگئے،  گورنمنٹ کا بینک ہونے کی وجہ سے پنشن بھی جاری ہوگئی، اب ریٹائرمنٹ کے چند سال بعد یہ خیال آنا شروع ہوا کہ میں تو سود کی نوکری کرتا رہا، اب کوئی دوسرا آمدنی کا ذریعہ بھی نہیں، عمر بھی ایسی نہیں کہ کوئی متبادل روزگار کے ذرائع اختیار کئے جاسکیں، تو ایسی صورت حال میں کیا وه صاحب گزر اوقات کے لیے پنشن استعمال کر سکتے ہیں؟وہ صاحب الحمدللہ پانچ وقت کےنمازی ہیں، تہجد بھی اکثر پڑھتے ہیں، حج و عمرہ بھی کر چکے ہیں، اب یہ بات انہیں پریشان کر رہی ہے کہ وہ بنک میں نوکری کرتے رہے، جس کی آمد کا بڑا انحصار سودی کاروبار پر ہےاب دو سوال ہیں :1- جو وہ نوکری کر چکے ہیں اور بنک سے ملنے والی تنخواہ پہ گزارہ کرتے رہے اس کا سدِباب کس طرح کریں؟2- اب جو پنشن پہ گزارہ کر رہے ہیں جو کہ گورنمنٹ اپنے ہر عہدے دار کو جاری کرتی ہے، چاہے وہ بنک میں ہو یا کسی اور سرکاری ادارے میں، تو ایسی صورت میں کیا اس ملنے والی پنشن پہ گزارہ کیا جا سکتا ہے؟
جواب: واضح رہے کہ سرکاری ملازمین جس شعبہ سے وابستہ ہوتے ہیں، انہیں ریٹائرمنٹ کے بعد ان کی خدمات کے تناسب سے سرکار کی جانب سے پنشن جاری کی جاتی ہے، جو اگرچہ تحفۃ ہوتی ہے، تاہم متعلقہ محکمہ میں خدمات کے سبب اس محکمہ کی آمدن سے پنشن جاری کی جاتی ہے،  لہذا صورتِ مسئولہ میں بینک میں خدمات کی وجہ سے مذکورہ صاحب کو جو پنشن مل رہی ہے وہ جائز نہیں ہوگی۔اب تک جو حرام رقم استعمال کی ہے اس پر خوب وتوبہ استغفار کریں، اور اگر حرام رقم موجود ہے، تو  ثواب کی نیت کے بغیر اسے  صدقہ کرنا ضروری  ہوگا، تاہم اگر اس وقت آپ کے پاس حلال رقم کا بالکل بندوبست نہیں ہے،  اور  حلال آمدنی کی کوئی اور سبیل  بھی نہیں ہے، مجبوری کی حالت میں بقدرِ ضرورت اس کو  رکھ کر استعمال کرنے کی گنجائش ہوگی اور ساتھ خوب توبہ واستغفار بھی کرتے رہیں۔ جواہر الفتاوی میں ہے:"مگر یہ جس کے پاس حلال آمدنی کا کوئی انتظام نہیں ہے، آدمی اس عمر میں پہنچ گیا ہے کہ کسب وکمائی کے لائق نہیں رہا۔ یا بیماری کی وجہ سے معذور ہوگیا ہے، اور تمام حرام مال کو صدقہ کرنے سے اس کے لیے فاقہ کشی کے علاوہ کوئی راستہ نہیں ہے، تو اس کے لیے اضطراری کیفیت کی بناء پر اتنی بات کی گنجائش ہوگی کہ ناجائز آمدنی میں سے اتنا مال اپنے پاس رکھے کہ فاقہ سے بچ جائے، احتیاجی سے بچ جائے مثلاً کسی کے پاس ناجائز اور حرام آمدنی سے بنائے ہوئے دو مکان ہیں،ایک میں رہائش پذیر ہے، دوسرا مکان کرایہ پر دیا ہوا ہے،  اور کچھ پیسے کاروبار میں لگے ہوئے ہیں، کاروبار کی آمدنی سے اس کے اخرجات پورے ہوجاتے ہیں، زائد مکان کا کرایہ فاضل بچ جاتا ہے، تو  اس آدمی کے لیے ضروری ہے کہ رہائش سے زائد مکان بلانیت ثواب مستحق آدمی کو صدقہ کردے پھر ناجائز آمدنی سے جو کاروبار شروع کیا ہے اس سے جو منافع آتا ہے اگر وہ ضرورت سے زائد ہے تو کاروبار کو کم کردے۔"(جو مال حرام بالعوض اور تبادلہ میں حاصل ہوا اس کا حکم، ج:3، ص:88، ط:اسلامی کتب خانہ)الاشباہ والنظائر میں ہے:"الضرورات تبيح المحظورات،ومن ثم جاز أكل الميتة عند المخمصة، وإساغة اللقمة بالخمر، والتلفظ بكلمة الكفر للإكراه وكذا إتلاف المال، وأخذ مال الممتنع الأداء من الدين بغير إذنه ودفع الصائل، ولو أدى إلى قتله ... الثانية: ما أبيح للضرورة يقدر بقدرها ... ومن فروعه: المضطر لا يأكل من الميتة إلا قدر سد الرمق والطعام في دار الحرب يؤخذ على سبيل الحاجة؛ لأنه إنما أبيح للضرورة."(الفن الأول القواعد الكلية، القاعدة الرابعة، ص:73، ط:دار الكتب العلمية)فقط واللہ اعلم
                                                  
عنوان: سیمنٹ کے بجائے کیمیکل سے بنے ہوئے بلاک کے خرید وفروخت کا حکم
سوال: ہم خودسیمنٹ کے بلاک بنانے کا کام کرتے ہیں،لیکن آج کل مارکیٹ میں سیمنٹ کے متبادل ایک خاص قسم کیمیکل آیا ہے،جسے تھلے والے بلاک بنانے میں استعمال کرنے لگے ہیں،اس کیمیکل کا فائدہ یہ ہےکہ سیمنٹ کی ایک بوری سے جہاں115بلاک بنتے تھے،کیمیکل کی ایک بوری سے 200 بلاک بنتے ہیں،سیمنٹ کی بوری کی قیمت 1250 روپےجب کہ کیمیکل کی بوری کی قیمت 350 روپے ہیں،سیمنٹ بنانے والی کمپنی سیمنٹ کے 100 سال کی گارنٹی دیتے ہیں جب کہ کیمیکل سازکمپنی کسی قسم کی گارنٹی نہیں دیتے،نیز اکثر بلاک ساز فیکٹری وسیمنٹ ساز  فیکٹری مالکان نے شدید خدشہ بھی ظاہر کیا ہے کہ مذکورہ کیمیکل سے بننے والی تعمیرات انتہائی خطرناک ہیں،یعنی پائیداری نہ ہونے کے برابر ہے ،تو پوچھنایہ ہے کہ یہ کیمیکل بلاک میں استعمال کرنا جائز ہے یانہیں؟ اگر ناجائز ہے تو ان کی کمائی حلال ہے یاحرام؟رہنمائی فرمائیں۔
جواب: صورتِ مسئولہ میں اگر واقعتًا کیمیکل سے بنائے ہوئے بلاکوں میں مذکورہ خرابیاں پائی جاتی ہیں،ان سے کی گئیں تعمیرات انتہائی خطرناک ہوتی ہیں تو ایسے بلاک بنانے سے احتراز کرنا لازم ہے،تاہم اگر بیچتے وقت گاہک کو مذکورہ کیمیکل سے بنے ہوئے بلاکوں کےعیوب کے بارے میں پہلے سے معلوم  ہو یا بیچنے والا  وضاحت کردے کہ یہ بلاک کیمیکل کے بنے ہوئے ہیں  اورگاہک لینے پر رضامند ہو  تو اس صورت میں بلاکوں  میں مذکورہ کیمیکل کا استعمال کرنااور  بیچنا دونوں جائز  ہوگا،اورحاصل ہونے والی  کمائی بھی حلال ہوگی،اور اگر بیچتے وقت گاہک  کو  عیوب کا علم نہ ہو تو یہ دھوکا ہونے کی بنا پر جائز نہ ہوگا ،اور کمائی بھی حلال نہ ہوگی۔فتاوی شامی میں ہے:"لا يحل ‌كتمان العيب ‌في ‌مبيع أو ثمن؛ لأن الغش حرام ."وفیہ ایضاً:" (قوله؛ لأن الغش حرام) ذكر في البحر أو الباب بعد ذلك عن البزازية عن الفتاوى: إذا باع سلعة معيبة، عليه البيان ."( کتاب البیوع، باب خیار العیب، مطلب في البيع بشرط البراءة من كل عيب، 47/5، ط: سعید )فقط واللہ اعلم
                                                  
عنوان: دکان ادھارفروخت کرنے کے بعد رقم کی وصولی تک کرایہ وصول کرنا
سوال: ایک شخص ایک دکان دس کروڑ نقد میں خرید کر دوسرے شخص کو بارہ کروڑ میں ایک سال کی مدت ادائیگی  پر فروخت کرتا ہے، اور خریدار دو یا تین کروڑ  بوقت بیع ادا بھی کر دیتا ہے اور باقی نو یا دس کروڑ کی ادائیگی کے لئے ایک سال کی مدت بائع اور مشتری کے درمیان طے پاتی ہے، اور اس مدت کے دوران مشتری ہرماہ بائع کو چار لاکھ روپیہ دکان کے  کرایہ کی مد میں ادا کرے گا، جس کا بقایہ ادائیگی سے کوئی تعلق نہیں  ہوگا،  کیا اس طرح کا سودا از روئے شریعت جائز ہے؟ براہ مہربانی جواب عنایت فرما کر عندااللہ ماجور ہوں۔
جواب: صورتِ مسئولہ میں جب مذکورہ شخص(بائع)  اپنی دکان باقاعدہ سودا کرکے ایک سال کی مدت ادائیگی پر بارہ کروڑ میں  فروخت کردے،  اور دکان کی قیمت میں سے دو یا تین کروڑ نقد وصول بھی کرلے، تو  اس طرح کرنے سےیہ دکان خریدار  (مشتری)  کی ملکیت ہوجائے گی،پھر اس کے بعد مشتری کے ذمہ  مقررہ مدت تک محض مابقیہ  نو یا دس کروڑ روپے ہی   ادا کرنا لازم ہوگا،اس کے علاوہ اور کوئی چیز اس کے ذمہ لازم نہیں ہوگی۔لہذا مذکورہ صورت میں  بائع کا  مشتری سے  ہر ماہ چار لاکھ روپے دکان کے کرایہ  کی مد میں  وصول کرنا جائز نہیں ہوگا، کیوں کہ  ایسی صورت میں  ایک تومشتری   اپنی مملوکہ چیز کا کرایہ دے رہا ہوگا جو کہ  شرعاًجائز نہیں ہے اور دوسرا یہ کہ مابقیہ رقم  اس خریدنے والے کے ذمہ  قرض ہے،اور  اس مابقیہ  قرض کی وجہ سے بائع کا مشتری سے کرایہ وصول کر نا  قرض پر نفع لینا ہے، جو کہ سود ہے۔شرح المجلة لرستم باز میں ہے:"البيع مع تأجيل الثمن وتقسيطه صحيح، يلزم أن تكون المدة معلومة في البيع بالتأجيل والتقسيط… لأن جهالته تفضي إلى النزاع فيفسد البيع به."(الكتاب الأول في البيوع، الباب الثالث في بيان المسائل المتعلقة بالثمن، المادة: 246/245، ج:1، ص:100، ط: فاروقيه)فتاویٰ عالمگیری میں ہے:"أما تعريفه فمبادلة المال بالمال بالتراضي... وأما حكمه فثبوت الملك في المبيع للمشتري وفي الثمن للبائع."(كتاب البيوع، الباب الأول في تعريف البيع وركنه وشرطه وحكمه وأنواعه، ج: 3، ص: 2، ط: دارالفكر بيروت)وفیه ایضا:" ومنها الملك والولاية فلا تنفذ إجارة الفضولي لعدم الملك والولاية."(كتاب الاجارة،الباب الأول تفسير الإجارة وركنها وألفاظها وشرائطها، ج: 4، ص: 410، ط: دارالفكر بيروت)فقط والله اعلم
                                                  
عنوان: پاکستان اور سعودی عرب میں کس ملک کی بیمہ پالیسی لینا جائز ہے؟
سوال: اگر ایک شخص نے ایک ہی وقت میں پاکستان اور سعودی عرب میں بیمہ پالیسی لی ہو، اور اس کا انتقال سعودی عرب میں ہو جائے، تو اسلامی طور پر دونوں میں سے کون سے ملک کی بیمہ پالیسی لے سکتا ہے؟
جواب: بصورتِ مسئولہ چوں کہ بیمہ کے معاہدہ میں سود اور جوا سمیت کئی  خرابیاں پائی جاتی ہیں، لہذا مذکورہ شخص کے لیے کسی بھی ملک کی بیمہ یا انشورنس پالیسی لینا (خواہ جان کی ہو، مال کی ہو یا ذمہ داری کی ہو) جائز نہیں ہے، البتہ جمع کی ہوئی اصل رقم وصول کرنا جائز ہے، اس پر زائد رقم لینا حرام ہے۔مرقاة المفاتيحمیں ہے:"وعن عبد الله بن حنظلة غسيل الملائكة قال: قال رسول الله صلى الله عليه وسلم: "درهم ربا يأكله الرجل وهو يعلم أشد من ستة وثلاثين زنية" رواه أحمد والدارقطني. وروى البيهقي في شعب الإيمان عن ابن عباس وزاد وقال: "من نبت لحمه من السحت فالنار أولى به."قوله: (أشد من ستة وثلاثين زنية) بكسر الزاي وسكون النون، والظاهر أنه أريد به المبالغة زجرا عن أكل الحرام وحثا على طلب الحلال واجتناب حق العباد، وحكمة العدد الخاص مفوض إلى الشارع، ويحتمل أن الأشدية على حقيقتها، فتكون المرة من الربا أشد إثما من تلك الستة والثلاثين زنية لحكمة علمها الله تعالى وقد يطلع عليه بعض أصفيائه قيل: لأن الربا يؤدي بصاحبه إلى خاتمة السوء والعياذ بالله تعالى كما أخذه العلماء من قوله تعالى: "فإن لم تفعلوا فأذنوا بحرب من الله ورسوله" من حاربه الله ورسوله أو حارب الله ورسوله لا يفلح أبدا فمن احتضره الموت وهو مصر على أكل الربا بأن لم يتب منه يكون ذلك معينا للشيطان على إغوائه في هذه الحالة إلى أن يعطيه، فيموت على الكفر ليتحقق فيه تلك المحاربة، وفي قوله تعالى: "يا أيها الذين آمنوا لا تأكلوا الربا" إلى قوله: "واتقوا النار التي أعدت للكافرين" إيذان أيضا بأنه يخشى عليه الكفر."(كتاب البيوع، باب الربا، ج: ٥، ص: ١٩٢٤، ط: دار الفكر)الفتاوي الهنديةمیں ہے:"قال محمد رحمه الله تعالى في كتاب الصرف إن أبا حنيفة رحمه الله تعالى كان يكره كل ‌قرض ‌جر منفعة قال الكرخي هذا إذا كانت المنفعة مشروطة في العقد بأن أقرض غلة ليرد عليه صحاحا أو ما أشبه ذلك."(کتاب البیوع، الباب التاسع عشر، ج: ٣، ص: ٢٠٢، ط: رشيدية)الفقه الإسلامي وأدلتهمیں ہے:"والخلاصة:‌‌ يشتمل التأمين ذي القسط الثابت على خمسة أسباب تجعله حراما: ١-‌‌ الربا: ففي عوض التأمين زيادة على الأقساط المدفوعة بلا عوض، وهو ربا . . . ٢ -‌‌ الغرر: إن مقابل التأمين يكون على أمر احتمالي غير ثابت ولا محقق الوجود وهذا غرر . . .  ٣ -‌‌ الغبن: يشتمل التأمين على غبن لعدم وضوح محل العقد، والعلم بالمحل شرط لصحة العقد. ٤ -‌‌ القمار: في التأمين مخاطرة لتعريض النفس والمال لفرصة مجهولة، وهذا هو القمار بعينه، والمستأمن يبذل اليسير من المال في انتظار أخذ مبلغ كبير، وهذا قمار. ٥ -‌‌ الجهالة: ما يدفعه المستأمن مجهول القدر لكل من العاقدين كما هو واضح في التأمين على الحياة، ويتعامل العاقدان بموجب عقد لا يعرف ما يحققه من الربح أو الخسارة."(القسم الثالث، الفصل الأول، المبحث الرابع، المطلب الأول : أنواع البيع الباطل، بيع الغرر، حكم التأمين، ج: ٥، ص: ٣٤٢٨، ط: دار الفكر، بيروت)فقط واللہ تعالی أعلم
                                                  
عنوان: موروثی رقم سے کاروبار شروع کرنےکاحکم
سوال: ہمارےوالدصاحب کا  چھ، سات سال پہلےانتقال ہوا ہے،والدصاحب  کی ایک دکان تھی، ہم کچھ بیٹےاورپوتے والدصاحب کی دکان میں کام کرتےتھے اورکچھ بیٹےالگ کام کرتےتھے، والدصاحب کے انتقال کےبعد ہم  دوبیٹوں  نےالگ کاروبارشروع کیا،دکان الگ سے کھولی، کاروبارچلایا، البتہ نئے کاروبار کے لیے پیسے والد صاحب مرحوم کی  دکان سے لیے،اور ہماراکوئی حساب کتاب نہیں تھا، جس بیٹے کو کوئی پیسےوغیرہ کی  ضرورت ہوتی، اسی دکان سےلےلیتااوراپناکام چلاتا۔1۔اب سوال یہ ہےکہ جودوسراکاروبارہم نے اپنے محنت سے الگ  شروع کیاتھا، اس میں سب بیٹےشریک ہوں گےیانہیں؟2،دوسری بات یہ ہے کہ جن پوتوں نے دادا کی دکان میں کام کیاتھا،ان کا  داداکی دکان میں کیاحصہ بنتاہے؟،یہ توہمیں معلوم ہے، بیٹوں کی موجودگی میں پوتےمحروم رہیں گے،لیکن اب یہ بھی اپناحق مانگ رہےہیں کہ ہم نےاس دکان میں آٹھ دس  سال تک   محنت کی ہے،  ہمیں کچھ ملناچاہیے، جبکہ ان کی کوئی  تنخواہ مقرر نہیں تھی،  اب ان  کا کیا حصےبنےگا؟ یہ اپنی مزدوری کاحق مانگ رہے ہیں۔
جواب: 1۔ واضح رہے کہ وراثت کا مال جب تک مرحوم کے تمام شرعی وارثوں میں حصص شرعیہ کے تناسب سے تقسیم نہ کردیا جائے ،اس وقت تک وہ مشترکہ مال ہوتا ہے ،اس میں بڑھوتری ہونے کی صورت میں کوئی ایک وارث حق دار نہیں ہوتا، بلکہ دیگر ورثاء بھی اس اضافہ میں شریک ہوتے ہیں ،خواہ اضافہ کا سبب کوئی ایک وارث ہی کیوں نا بناہو۔لہذا صورت مسئولہ میں والد مرحوم کی اصل دکان اوراس کی آمدنی سے جو الگ دکان بنائی گئی، وہ سب والد مرحوم کے ترکہ میں شامل ہوگی، اور دونوں دوکانوں،  اور  کاروبار کو  مرحوم کے تمام شرعی وارثوں میں حصص شرعیہ کے تناسب سے تقسیم کرنا ضروری ہوگا۔2۔واضح رہے کہ اجیر کی اجرت متعین نہ ہو تو ایسی صورت میں اجرت مثل  لازم ہوتی ہے،یعنی اس کام اور محنت کی عرف جتنی اجرت  بن سکتی ہے،وہی اجرت اجیر  کو دینا لازم ہوتی ہے۔لہذا صورت مسئولہ میں  جن پوتوں نے آٹھ دس سال جو محنت کی ہے ،اس کی جتنی اجرت بن سکتی ہے، وہی اجرت پوتوں کو دینا لازم  ہےاور اگر پوتوں نےکچھ اجرت ان آٹھ دس سالوں میں  وصول کی ہے تو مابقی اجرت ان کو دینا لازم ہے، اس کے علاوہ ان کا کوئی حصہ نہیں بنتا۔فتاوی شامی میں ہے:" وكذا لو اجتمع إخوة يعملون في تركة أبيهم ونما المال فهو بينهم سوية، ولو اختلفوا في العمل والرأي اهـ وقدمنا أن هذا ليس شركة مفاوضة ما لم يصرحا بلفظها أو بمقتضياتها مع استيفاء شروطها، ثم هذا في غير الابن مع أبيه؛ لما في القنية الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في عياله لكونه معينا له ألا ترى لو غرس شجرة تكون للأب."(كتاب الشركة، فصل في الشركة الفاسدة، ج4، ص325، سعيد)درر الحکام فی شرح مجلۃ الاحکام میں ہے:"تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسيم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، وحاصلاتها أيضا يجب أن تكون على هذه النسبة؛ لأن الغنم بالغرم."(الکتاب العاشر: الشرکات،الباب الأول في بيان شركة الملك،الفصل الثاني في بيان كيفية التصرف في الأعيان المشتركة،ج3،ص26،رقم المادة : 1073ط؛دار الجیل)فقط واللہ اعلم
                                                  
عنوان: بائع کا مشتری کو دودھ فروخت کرکے قرض دار کو اس کے قرض کے علاوہ ایک متعین نفع دینے کا حکم
سوال: عمرو نے دودھ بندی کے لیے باڑے کےمالک  بکر سے یہ طے کیا کہ سالانہ دس  لاکھ آپ کو دوں گا،آپ پورے سال ریٹ(قیمت) کے پابند ہوں گے،مثلاً فی من سات ہزار کا ہوگا، سال کے آخر میں یہ دس لاکھ مجھے واپس کرنے ہوں گے،اس میں سے کوئی کٹوتی نہیں ہوگی،پھر عمرو نے دوسرے شخص زید سے فی من سات ہزار تین سو روپے فی من  کے ساتھ سودا  کیا،اب مسئلہ یہ ہے کہ عمرو عارضی طور پر درمیان سے نکل گیا،یہ معاملہ بکر اور زید کے مابین سات ہزار تین سو کے  حساب سے پورے سال چلے گا، اس میں تین سو روپے عمرو کے ہوں گے، نیز یہ بھی فیصلہ ہوا کہ اگر زید نے وقت پر بکر کو رقم  ادا نہیں کی تو کٹوتی عمرو کے دس لاکھ روپے سے ہو گی، اس میں دو خدشات مزید یہ بھی ہیں  کہ باڑے والا اگر بھاگ گیا تو عمرو کے دس لاکھ کا نقصان ہوگا،یہ بھی ممکن ہے کہ بکر ان  پیسوں سے پورا سال کاروبار بھی کرسکتا ہے،اب پوچھنا یہ ہے کہ شرعاً اس طرح  کاروبارکرنا جائز ہے یا نہیں؟
جواب: صورتِ مسئولہ میں دودھ کی اصل خرید وفروخت بکر (باڑے والا) اور زید کے درمیان ہوئی ہے،اور عمرو بکر سے دس لاکھ روپے کے بدلے ہر من میں  تین روپے وصول کررہا ہے، یعنی دس لاکھ دے کر ہر من کے بدلے تین سو روپے لے رہا ہے، اور عمرو کے دس لاکھ محفوظ  ہیں، جو سال کے آخری میں بکر عمرو کو واپس کرنے کا پابند ہے،لہذا بکر کا زید کو دودھ فروخت کرکے ہر من میں تین سو روپے  عمروکو دینا اور عمرو کا تین سو روپے لینا سود ہے اور سود ناجائز اور حرام ہے،اس کاروبار سے بچنا لازم ہے۔قرآن پاک میں ہے:”{وَاَحَلَّ اللّٰهُ الْبَیْعَ وَحَرَّمَ الرِّبٰوا}.“[ البقرۃ 275)ترجمہ:”اللہ تعالیٰ نے خرید و فروخت کو حلال اور سود کو حرام قرار دیا ہے۔“(بیان القرآن)وفيه ايضاً:”{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ كُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}.“(البقرة، 278۔279)”ترجمہ:اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو، اگر تم ایمان والے ہو، پھر اگر تم (اس پر عمل) نہ  کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے۔“(بيان القرآن)مسلم شریف میں ہے:”عن جابر قال: ‌لعن ‌رسول ‌الله صلى الله عليه وسلم أكل الربا، وموكله، وكاتبه، وشاهديه، وقال: هم سواء.“’’ترجمه: حضرت جابر رضی اللہ عنہ سے روایت ہے کہ جناب رسول اللہ ﷺ نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا یہ سب لوگ اس میں برابر ہیں یعنی اصل گناہ میں سب برابر ہیں  اگرچہ مقدار اور کام میں مختلف ہیں۔(مظاہر حق)۔‘‘(كتاب المساقاة، باب لعن آكل الربا ومؤكله، 1219/3، ط: دار إحياء التراث العربي)سنن  الدر قطنی میں ہے:”عن عبد الله بن حنظلة أن النبي صلى الله عليه وسلم ، قال: الدرهم ربا ‌أشد ‌عند ‌الله تعالى من ستة وثلاثين زنية في الخطيئة.“”ترجمہ:رسول اللہ صلی اللہ علیہ وسلم نے ارشاد فرمایا: ایک درہم سود کا کھانا چھتیس مرتبہ زنا کرنے ( کے گناہ )سے زیادہ ہے۔“(كتاب البيوع، 405/3، ط: مؤسسة الرسالة)فتاوی شامی میں ہے:"(قوله ‌كل ‌قرض جر نفعا حرام) أي إذا كان مشروطا كما علم مما نقله عن البحر."(كتاب البيوع، فصل في القرض، مطلب كل قرض جر نفعا حرام، 166/5، ط: سعید)فقط واللہ اعلم
                                                  
