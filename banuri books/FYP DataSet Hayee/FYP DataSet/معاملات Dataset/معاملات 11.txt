عنوان: لکڑی کے کھڑاؤ بنانے کاحکم
سوال: لکڑی کے کھڑاؤ جو پہلے زمانے میں پہنے جاتے تھے لیکن اب وہ مندر وغیرہ میں چڑھاوے کے طور پر چڑھاۓ جاتے ہیں ،کیا اس کھڑاؤ کا بنانا یہ جانتے ہوئے کہ یہ مندر کے لیے استعمال ہوں گے کیسا ہے؟
جواب: واضح  رہے کہ  غیر مسلموں کے مذہبی تہواروں اور مذہبی رسومات   میں استعمال ہونے والی چیزیں اگر عمومی نوعیت کی ہوں، یعنی ان کے تہواروں اور رسومات کے ساتھ خاص نہ ہوں، بلکہ دیگر مقاصد میں بھی ان کا جائز استعمال موجود ہو تو ایسی چیزوں کا کاروبار کرنا شرعا جائز ہے، نیز ایسی اشیاء بھی اگر بیچنے والے کو یقینی طور پر معلوم ہو کہ یہ چیزیں ناجائز کاموں (غیر مسلموں کی مذہبی عقائد و رسومات کی ترویج تشہیر) میں استعمال ہوں گی تو ان لوگوں کو ایسی صورت میں ایسی اشیاء بیچنا گناہ کے کام میں معاونت (تعاون علی الاثم) پر مشتمل ہونے کی وجہ سے جائز نہیں، اس سے اجتناب لازم ہے، اور اگر ان چیزوں کا استعمال عملی طور پر صرف غیر مسلموں کے مذہبی شعائر، علامات اور تہواروں میں ہوتا ہو، جس سے ان کے باطل مذہب کی ترویج و تشہیر ہوتی ہو تو ایسی اشیاء کا کاروبار کرنا شرعا جائز نہیں ہے۔القرآن الکریم: (المائدۃ، الایة: 2)"وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ ."تنویر الابصار مع الدر المختار میں ہے: "(ويكره) تحريما (بيع السلاح من أهل الفتنة إن علم) لأنه إعانة على المعصية (وبيع ما يتخذ منه كالحديد) ونحوه يكره لأهل الحرب (لا) لأهل البغي لعدم تفرغهم لعمله سلاحا لقرب زوالهم، بخلاف أهل الحرب زيلعي."(کتاب الجہاد ، باب البغاۃ،268/4، ط:سعید)فتاوی شامی میں ہے :"أن جواز البیع یدور مع حل الانتفاع".(کتاب البیوع ،باب البیع الفاسد،51/5،ط، سعید)الأشباه والنظائر میں ہے :"القاعدة الثانية: الأمور بمقاصدها  كما علمت في التروك. وذكر قاضي خان في فتاواه: إن بيع العصير ممن يتخذه خمراً إن قصد به التجارة فلايحرم، وإن قصد به لأجل التخمير حرم، وكذا غرس الكرم على هذا (انتهى) . وعلى هذا عصير العنب بقصد الخلية أو الخمرية".(ص: 23،دار الكتب العلمية)فقط واللہ اعلم
                                                  
عنوان: میزان بینک سے قسطوں پر گھر خریدنا
سوال: بندہ میزان بینک سے قسطوں پر ایک مکان خرید رہا ہے جس کی تفصیل و شرائط درج ذیل ہیں :1.اس عقد میں مکان کو پسند تو مشتری کرے گا ، مگر خریداری اور اس کے تمام متعلقات و ادائیگی بینک خود کر لے گا اور عند العقد خریدار اور بینک کا متعلقہ سارا عملہ موجود رہے گا۔2. کل قسطوں کی مدت 20 سال ہے اور ہر مہینہ ایک مخصوص مقدار ادائیگی ہوتی رہے گی ، مگرجس مہینہ وقت مقرر پر ادائیگی نہیں ہوسکی تو اس پر مخصوص مقدار کا جرمانہ بھی بھرنا ہوگا، مگر بینک یہ کہہ رہا ہے کہ یہ جرمانہ نہیں، بلکہ خیرات ہے اور اسے وفاق سے ملحق کسی مدرسے میں آپ ہی جمع کرادیں۔3. بازاری قیمت سے کچھ اضافہ دینا ہوگا جو کہ پہلے 5 سال 5 فیصد ، اگلے  پانچ سال میں 7 فیصد اس کے بعد 11 فیصد ہے۔4. اگر بالفرض مشتری عاجز ہو تو عقد فسخ ہوگا، مشتری کو اس کے پیسے اور بائع کو مکان واپس کیا جائے گا۔5. اگر مشتری یک مشت مکمل پیسوں کی ادائیگی پر قدرت رکھ کر نقد سارے پیسے حوالہ کر دے تو اس پر کوئی اضافی رقم لازم نہ ہوگی، صرف بازاری قیمت کی ادائیگی کر ے گا ۔6. قیمت من عند العقد متعین ہوگی ، ٹوٹل قیمت کی تعیین ہوگی ، اختیاری صورتیں نہیں ہے کہ پہلے ادا کرے تو کم بعد میں ادا کرے تو زیادہ۔
جواب: ہماری معلومات کے مطابق میزان بینک یا دیگر اسلامک بینکوں سے قسطوں پر مکان خریدنے میں عموماً مندرجہ ذیل قباحتیں پائی جاتی ہیں:1.پہلی قباحت یہ ہے کہ بینک سے خریدنے والے اور بینک کے درمیان معاہد ہ کے تحت  دو عقد ہوتے ہیں ، ایک بیع(خرید وفروخت )اور دوسرا اجارہ(کرایہ داری )کا عقدہوتاہے ، اور یہ طے پاتاہے  کہ اقساط میں سے اگر کو ئی قسط وقتِ مقررہ پر جمع  نہیں کرائی گئی  تو خریداربینک کی جانب سے مقررہ جرمانہ اداکرنے کا پابند ہوگا جوکہ شرعاً جائزنہیں ہے ، جُرمانہ جس نام عنوان سے لیاجائے،  وہ ناجائز ہے۔2.دوسری قباحت یہ ہے  کہ بینک  سے قسطوں پر خریدتے وقت  دو عقد   بیک وقت  ہوتے ہیں ، ایک عقد بیع کا ہوتاہے جس کی بناپر قسطوں   کی  شکل میں  ادائیگی  خریدار پر واجب ہو تی ہے اور اسی کے ساتھ  ہی اجارے    کابھی معاہدہ ہوتاہے  جس کی بناپر  ہر ماہ  کر ائے کی مد میں بینک  خریدار سے کرایہ بھی وصول کرتاہے اور یہ دونوں عقد ایک ساتھ ہی کیے جا تے ہیں جو کہ ناجائز ہے ،یعنی معاہدے کے اندر یہ بات بھی شامل ہوتی ہے کہ جس دن گھر کی مالیت کے بقدر کرایہ پورا ہوجائے گا تواس کے بعد یہ گھر  بینک سےکرایہ پر لینے والے شخص کی ملکیت میں  آجائے گا،تواس طرح ایک ہی وقت میں دو معاملے پائے گئے،جو کہ شرعاً نا جائز ہے،کیونکہ شرعاً ایک معاملہ ختم ہونے سے پہلے دوسرا معاملہ نہیں کیا جاسکتا،رسول اللہ صلی اللہ علیہ وسلم  نے اس  سے منع فرمایا ہے۔3.تیسری خرابی یہ ہے کہ  ’’کائی بور‘‘ کے ریٹ کی وجہ سے اصل قیمت میں کمی زیادتی  ہو تی ہےکہ اگر ڈالر کا ریٹ بڑھ جائے تو قیمت ملکی کرنسی میں بڑھ جاتی ہے حالانکہ سوداکرتے وقت جس قیمت پر سودا ہوتا ہے تو سودے کے بعد فروخت کنندہ کی طرف سے اس قیمت میں اضافہ کرنا جائز نہیں ہے۔لہذا صورتِ مسئولہ میں اولاًتو بینک ازخود یہ مکان خرید کر سائل کو قسطوں پر فروخت نہیں کررہا ہے، بلکہ بینک انتظامیہ کے ساتھ مکان کے انتخاب کا عمل بھی سائل(خریدار) خود ہی انجام دے گا،نیز مکان کی خریداری کے عمل میں دو عقد کا اجتماع اور قسط کی مقررہ وقت پر ادائیگی نہ ہونے کی صورت میں جُرمانے کا التزام وغیرہ جیسے مفاسد کی وجہ سے میزان بینک سے قسطوں پر گھر خریدنا یا اِس قسم کا معاملہ طے کرنا جائز نہیں ہے۔یہ بھی ملحوظ رہے کہ سائل کے بیان کردہ نمبر 5 اور 6 میں فرق ہے، نمبر 6 کی رو سے رقم میں کسی قسم کی کمی نہیں ہوگی، جب کہ نمبر 5 کی رو سے بازاری قیمت میں ادائیگی لازم ہوگی، اور بازاری قیمت کم وبیش ہوتی رہتی ہے۔اِس حوالہ سے مزید تفصیل کے لیے مندرجہ ذیل دو کتابوں  کا مطالعہ مفید رہے گا: ’’مروجہ اسلامی بینکاری‘‘ شائع کردہ: مکتبہ بینات جامعہ علوم اسلامیہ علامہ محمد یوسف بنوری ٹاؤن’’غیرسودی بینکاری کا منصفانہ جائزہ‘‘ مؤلفہ:مفتی احمد ممتاز صاحب دامت برکاتہمحوالہ جات ملاحظہ ہوں:حدیث شریف میں ہے:"عن أبي هريرة قال: نهى رسول الله صلى الله عليه وسلم عن ‌بيعتين ‌في ‌بيعة."(سنن الترمذي، أبواب البيوع: 3/ 525، ط:مطبعة مصطفي البابي)مجلۃ الاحکام العدلیہ میں ہے:"(المادة 245) :البيع مع ‌تأجيل ‌الثمن وتقسيطه صحيح."(الكتاب الأول، الباب الثالث، الفصل الثاني، ص:50، ط:نورمحمد كتب خانه)البحر الرائق میں ہے:"لا يجوز لأحد من المسلمين أخذ مال أحد بغير ‌سبب ‌شرعي."(کتاب الحدود، فصل في التعزیر:5/ 44، ط:دار الکتاب الإسلامی)ہدایہ  میں ہے:"قال (ومن باع ثمرةلم يبد صلاحها أو قد بدا جاز البيع) ؛ لأنه مال متقوم، إما لكونه منتفعا به في الحال أو في الثاني، وقد قيل لا يجوز قبل أن يبدو صلاحها والأول أصح (وعلى المشتري قطعها في الحال) تفريغا لملك البائع، وهذاإذا اشتراها مطلقا أو بشرط القطع (وإن شرط تركها على النخيل فسد البيع) ؛ لأنه شرط لا يقتضيه العقد وهو شغل ملك الغير أو هو صفقة في صفقة وهو إعارة أو إجارة في بيع."وفی فتح القدیر تحته:"لأنه إن شرط بلا أجرة فشرط إعارة في البيع أو بأجرة فشرط إجارة فيه."(كتاب البيوع: 6/ 288، دارالفكر)فتاوی ہندیہ میں ہے:"وأما شرائط الصحة...ومنها أن لا يكون مؤقتا فإن أقته لم يصح ومنها أن يكون المبيع معلوما والثمن معلوما علما يمنع من المنازعة فبيع المجهول جهالة تفضي إليها غير صحيح."(كتاب البيوع، الباب الأول :3/ 3، ط:رشيديه)وفیه ایضاً:"وإذا زاد في الثمن لا بد أن يقبل الآخر في المجلس حتى ولو لم يقبل وتفرقا بطلت، كذا في الخلاصة."(کتاب البیوع، الباب السادس عشر :3/ 171، ط:رشیدیة)فقط واللہ اعلم
                                                  
عنوان: اسلامی بینک میں جاب کرنے کا حکم
سوال: کیا اسلامی بینکوں میں بھی جاب کرنا نا جا ئز ہے؟
جواب: واضح رہے کہ مروجہ اسلامی بینکوں کے معاملات بھی دیگر روایتی بینکوں کی طرح ناجائز   ہیں؛ اس لیے کسی بھی بینک (چاہے وہ اسلامی ہو یا غیر اسلامی) میں نوکری کرنا  جائز نہیں ہے۔قرآنِ کریم میں ہے:"{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ كُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}."ترجمہ:"اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو اگر تم ایمان والے ہو، پھر اگر تم اس پر عمل نہیں کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے"۔[البقرۃ:۲۷۸،۲۷۹-بیان القرآن]حدیث شریف میں ہے:"عن جابر قال: لعن رسول الله صلی اﷲ علیه وسلم آکل الربا، وموکله، وکاتبه، وشاهدیه، وقال: هم سواء".(الصحيح لمسلم، با ب لعن آکل الربا، ومؤکله، النسخة الهندیة، ۲/۲۷)ترجمہ: "حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں۔" فقط واللہ اعلم
                                                  
عنوان: انشورنس کے پیسے وصول کرنے کا حکم
سوال: انشورنس کے پیسے وصول کرنے کا کیا حکم ہے؟
جواب: مروجہ انشورنس کا کسی بھی قسم کا معاملہ "سود" اور "جوئے" کا مجموعہ ہونے کی وجہ سے ناجائز اور حرام ہے، اسلام میں یہ دونوں چیزیں حرام ہیں، ان کی حرمت قرآنِ کریم اور احادیث نبویہ کی واضح اور قطعی نصوص سے ثابت ہے۔انشورنس میں   "سود" اس اعتبار سے ہے کہ حادثہ کی صورت میں جمع شدہ رقم سے زائد  رقم ملتی ہے اور زائد رقم سود ہے،  اور "جوا" اس اعتبار سے ہے کہ بعض صورتوں  میں اگر حادثہ وغیرہ نہ ہوتو  جمع شدہ رقم بھی واپس نہیں ملتی، انشورنس کمپنی اس رقم کی مالک بن جاتی ہے۔ لہذا کسی بھی قسم کا  انشورنس کرنا  اور کرانا اور انشورنس کمپنی کا ممبر بننا شرعاً ناجائز  اور حرام ہے، اور اگر کسی نے انشورنس کرالی ہو تو جتنی رقم جمع كروائي هو  اُسی قدر رقم وصول کرسكتا هے،جمع كرده رقم سے زائد رقم وصول کرنا جائز نہیں ہے۔قرآنِ کریم میں ہے:"﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَ نْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾."[المائدة: 90]"ترجمہ :"اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"(بیان القرآن)صحیح مسلم  میں ہے:"عن جابر، قال: «لعن رسول الله صلّى الله عليه وسلّم اٰكل الربا، وَمؤكله، وكاتبه، وشاهديه»، وقال: «هم سواء»".( کتاب المساقات، ج: 3، ص: 1219، ط: دار احیاء التراث ، بیروت)ترجمہ:" حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔"فتاوی شامی میں ہے:"‌وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".( کتاب الحظر والاباحة،‌‌ فصل في البيع، ج: 6، ص: 403، ط: سعید)فقط والله تعالى اعلم
                                                  
عنوان: میزان بینک میں سرمایہ کاری کا حکم
سوال: کیا میزان بینک میں سرمایہ کاری کرنا جائز ہے؟
جواب: میزان بینک سمیت کسی بھی مروجہ اسلامی بینک یا غیر سودی بینکوں کے معاملات مکمل طور پر شرعی اصولوں کے مطابق نہ ہونے کی وجہ سے ان کے ساتھ کسی بھی قسم کا لین دین شرعاً درست نہیں۔ فقط واللہ اعلم
                                                  
عنوان: مضاربت میں نفع کا تعین
سوال: دو فریق کاروبار کرنا چاہتے ہیں۔ اول نے 490000 روپے دوم کو دیے دوم نے ایبٹ آباد سے کراچی جا کر 748 آئٹم گارمنٹس کے خریدے محنت بھی وہ کر رہے ہیں فروخت بھی فریق دوم نے ہی کرنے ہیں مارکیٹ میں رقم بھی پھنس جاتی ہے اور فریق اول کو 25 روپے ہر آئٹم پر فکس پرافٹ دینا ہے اگر یہ شرعا درست نہیں تو ایسی صورت کی راہنمائی درکار ہے کہ یہ کاروبار درست ہو جائے ۔
جواب: کاروباری معاملہ خواہ مضاربت کا ہو یا شرکت کا، نفع کا تعین ہر ایک فریق  کے لیے شرح فیصد کے اعتبار سے کرنا یا حصص (مثلا کل نفع کے چار حصے کیے جائیں ،دو حصے سرمایہ دار کے اور دو حصے محنت کنندہ کے)   کے اعتبار سے کرنا ضروری ہے،کسی بھی فریق کیلئے فکس پرافٹ کا تعین جائز نہیں۔زیر نظر مسئلہ میں دوسرے فریق کا اس کاروبار میں اپنا ذاتی سرمایہ کوئی نہیں ہے، مکمل سرمایہ فریق اول کا ہے اور فریق دوم کی صرف محنت ہے تو  اس کاروباری معاملہ کی شرعی حیثیت مضاربت کی ہے ، مضاربت کے معاملہ میں بھی نفع کا تعین شرح فیصد کے اعتبار سے کرنا ضروری ہے ، رقم کے اعتبار سے فکس نفع طے کرنا جائز نہیں ، ایسا کرنے کی صورت میں پورا معاملہ ہی فاسد ہوجائےگا۔ نیز ملحوظ رہےکہ مضاربت میں اگر نقصان ہوجائے تو اس نقصان کو سب سے پہلے  نفع سے پورا کیا جاتا ہے، اگر نفع سے نقصان پورا ہوجائے تو ٹھیک،  وگرنہ  وہ نقصان رب المال (سرمایہ دار) کا ذمہ ہوتا ہے، مضارِب  (محنت کنندہ) پر اس کی ذمہ داری عائد نہیں ہوتی، کہ اس نقصان میں مضارِب کی غفلت اور سستی کا دخل  ہو۔ فقط واللہ اعلم
                                                  
عنوان: تبرعاً کسی کے لیے خرید و فروخت کرنا
سوال: میرا کپڑے کا کام ہے میری بیوی نے مجھے 100000 روپے دیئے، میں نے ایک آئیٹم اس کا خرید کر دوکان میں رکھ لیا، اس کے فروخت کے بعد جتنا نفع ہو ا میں اس کو دیتا ہوں خود کچھ نہیں رکھتا،نفع نقصان سارا اس کا ہوتا ہے۔کیا یہ درست ہے؟
جواب: اگر آپ اپنی بیوی کی جانب سے خرید وفروخت کے لیے وکیل بن کر تبرعاً کوئی چیزخرید کر دکان میں رکھ لیتے ہیں اور فروخت ہونے پر سارا نفع انہیں دے دیتے ہیں خود کچھ نہیں رکھتے ،نفع و نقصان دونوں انہی کا ہوتا ہے تو یہ جائز ہے،نیز اگر آپ اس خرید و فروخت پر وکالت کے عوض اجرت لینا چاہیں تو اس اجرت کی مقدار  کاصراحتاً مقرر کرنا یا فروخت کے بعد نفع میں شریک ہونا چاہیں تو نفع کا فیصد کے لحاظ سے پہلے سے تعین ضروری ہے۔ درر الحکام فی شرح مجلۃ الاحکام میں ہے:"(إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل ...لكن إذا لم يشترط في الوكالة أجرة ولم يكن الوكيل ممن يخدم بالأجرة كان متبرعا، وليس له أن يطلب أجرة. أما إذا كان ممن يخدم بالأجرة يأخذ أجر المثل ولو لم تشترط له أجرة".(الکتاب الحادی عشر الوکالة، الباب الثالث،الفصل االاول،المادة:۱۴۶۷ ،ج:۳؍۵۷۳،ط:دارالجیل)فقط واللہ اعلم
                                                  
عنوان: رینٹ اے کار کا حکم
سوال: رینٹ اے کار کے کام کا کیا حکم ہے؟ابھی کچھ عرصہ سے میں نے اپنے گھر سے آن لائن رینٹ اے کار کا کام شروع کیا ہے جس کی ترتیب یہ ہے کہ ایک شوروم یا کسی دوست سے رینٹ طے کرکے مالک یا شوروم کی اجازت سے اپنے نفع کےساتھ آگے رینٹ پر دیتا ہوں جس کی مکمل صورت ان کے سامنے رکھی جاتی ہے اور اس نفع سے شوروم اور مالک کو کوئی اعتراض بھی نہیں تو آگے رینٹ پر دینے سے پہلے اپنی جانب سے کچھ اضافی کام کرنا ضروری ہے یا ایسے ہی آگے دی جاسکتی ہے؟کیا گاڑی کی سروس یا سجائی کروانا یا پیٹرول ڈلوانا ویلیو ایڈیشن میں شامل ہوگا؟ سجائی اکثر لوگ خود اپنی مرضی سے کروانا چاہتے ہیں،وہ یہ کہتے ہیں کہ آپ گاڑی بھیج دیں سجائی ہم خود کروائیں گے، اب سروس کروائی جاسکتی ہے یا پھر ایک صورت یہ ہے کہ ہم شوروم یا مالک سے بغیر پیٹرول کے گاڑی لیں پھر اپنے پاس سے پیٹرول ڈلواکر آگے بھیجیں۔ اس کے علاوہ گاڑیوں میں کوئی اضافہ نہیں کرسکتے.بعض اوقات یہ کام بھی شوروم یا مالک کی طرف سے کردیئے جاتے ہیں اور یہ  صورتیں بھی صرف شادی بیاہ و دیگر تقریبات میں پیش آتی ہیں اس کے علاوہ جو ڈیوٹی بکنگ ہوتی ہے اس میں یہ کام کروانے کی بھی حاجت نہیں ہوتی اور پیٹرول بھی رینٹ پر لینے والے کے ذمہ ہوتا ہے. عموماً یہی صورت اس کام میں رائج ہے تو اس طرح حاصل ہونے والے نفع کا کیا حکم ہوگا اور شرعا اس کی صحیح صورت کیا ہوگی؟
جواب: واضح رہے کہ کوئی چیز کرایہ پرلے کر پھر کرایہ دار کے لیے وہ چیز کسی تیسرے شخص کو کرایہ پر دینا جائز ہے، جب کہ مالک کی جانب سے کرایہ دار کو اس کی اجازت ہو۔نیز کرایہ دار کسی تیسرے شخص کو وہ چیز کرایہ پر دے کر صرف اتنی رقم کرایہ کی مد میں لے سکتا ہے جتنی رقم کرایہ دار نے مالک کوادا کی ہے،اس سے زائد رقم وصول کرنا درست نہیں ہے۔البتہ کرایہ دار کے لیے اداکردہ رقم سے زائد رقم پر وہ چیز کرایہ پر دینا اس صورت میں جائز ہوگا جب کرایہ دار اپنی جانب سے اس چیز میں کوئی محنت،کام وغیرہ کروائے۔لہذا صورت مسئولہ میں آپ کے لیے آن لائن رینٹ اے کار کا کام کرنا اس صورت میں جائز ہوگا جب کہ شوروم کے مالک کی جانب سے آپ کو کرایہ پرحاصل کردہ گاڑی آگے کسی کو کرایہ پردینے کی اجازت حاصل ہو۔نیز آپ کے لیے گاڑی کرایہ پر لے کرآگے زائد کرائے پر دینا زائد رقم وصول کرنااس وقت جائز ہوگاجب کہ آپ اپنی جانب سے کوئی کام سرانجام دیں۔چاہے گاڑی میں پیٹرول ڈلوانے کی صورت میں ہو، یا گاڑی کی سروس یا سجائی کروانے کی صورت میں۔ان صورتوں میں شوروم والے کو اداکردہ رقم سے زائد کرایہ پر دینا جائز ہوگا۔اور اگر اپنی جانب سے گاڑی میں کسی قسم کا کوئی عمل نہیں کیا بلکہ محض شوروم والے سے گاڑی لے کر آگے کسی کو کرایہ پر دے دی تو زائد رقم کا لینا درست نہ ہوگا اور اگرزائد رقم  وصول کرلی تو اسے صدقہ کرنا ہوگا۔الدر المختار  میں ہے:’’(وله السكنى بنفسه وإسكان غيره بإجارة وغيرها) وكذا كل ما لا يختلف بالمستعمل يبطل التقييد لانه غير مفيد، بخلاف ما يختلف به كما سيجئ، ولو آجر بأكثر تصدق بالفضل إلا في مسألتين: إذا آجرها بخلاف الجنس أو أصلح فيها شيئا.‘‘(ج نمبر۶، ص نمبر ۳۱۰)البحر الرائق میں ہے:’’ وفي الجوهرة المستأجر إذا أجر بأكثر مما استأجر تصدق بالفضل إلا إذا أصلح فيها شيئا أو أجرها بخلاف جنس ما استأجر.‘‘(ج نمبر ۷، ص نمبر ۳۰۴)المبسوط للسرخسي ـ میں ہے:’’فإن أجرها بأكثر مما استأجرها به تصدق بالفضل إلا أن يكون أصلح منها بناء أو زاد فيها شيئا فحينئذ يطيب له الفضل.‘‘(ج نمبر ۱۵، ص نمبر ۲۳۶)المحيط البرهاني میں ہے:’’وأما (إذا) زاد في الدار شيئاً بأن جصّصها أو طينها أو ما أشبه ذلك أو أجر مع ما استأجر شيئاً من ماله يجوز أن يعقد عليه عقد الإجارة وتطيب له الزيادة، لأن زيادة الأجر تجعل بإزاء منفعة الزيادة وإذا ما أجر من ماله احتيالاً للطيبة، وإن كان لا يقتضيه ذلك بمطلق الانقسام.كما لو باع درهماً وديناراً بدرهمين ودينارين نصرف الجنس إلى خلاف الجنس احتيالاً للصحة، وإن كان مطلق الانقسام لا يقتضي ذلك فكذلك هاهنا، وإذا صرفنا إلى ذلك لا تبقى زيادة الأجر ربحاً حتى يكون ربح ما لم يضمن من وجه، وكذا إذا أجره بجنس آخر تطيب له الزيادة؛ لأن الربح لا يظهر عند اختلاف الجنس.‘‘(ج نمبر ۷، ص نمبر ۷۶۳)فقط واللہ اعلم
                                                  
عنوان: کریڈٹ کارڈ استعمال کرنا کیسا ہے؟
سوال: کریڈٹ کارڈ استعمال کرنا کیسا ہے؟
جواب: کریڈٹ کارڈبنوانا اور اس کا استعمال درست نہیں ہے، اس لیے کہ کسی  معاملے کے حلال وحرام ہونے  کی بنیاد درحقیقت وہ معاہدہ ہوتا ہے جو فریقین کے درمیان طے پاتا ہے، کریڈٹ کارڈ لینے والا کریڈٹ کارڈ جاری کرنے والے اداروں کے ساتھ یہ معاہدہ کرتا ہے کہ اگر مقررہ مدت میں لی جانے والی رقم واپس نہ کر سکا تو ایک متعین شرح کے ساتھ جرمانہ کے نام پر سود ادا کروں گا۔ شریعت میں  جس طرح سود لینا حرام ہے، اسی طرح اس کا معاہدہ کرنا بھی شرعاً حرام ہے۔ اس بنیاد پر بالفرض اگر کریڈٹ کارڈ لینے والا شخص لی گئی رقم مقررہ مدت میں واپس بھی کردے تو معاہدہ سودی ہونے کی وجہ سے اصولی طور پر کریڈٹ کارڈ کا بنوانا اور استعمال ناجائز ہے  اور اگر مقررہ مدت کے بعد سود کے ساتھ رقم واپس کرتا ہے تو اس کے ناجائز ہونے میں کسی قسم کا شبہ نہیں ہے، اس لیے ادائیگی کی صورت کوئی بھی ہو اس سے قطع نظر نفسِ معاہدہ کے سودی ہونے کی وجہ سے کریڈٹ کارڈ بنوانا اور اس کا کسی بھی کام میں استعمال کرنا  ناجائز ہے۔فتاوی شامی میں ہے:"وفي الأشباه: كلّ قرض جرّ نفعًا حرام، فكره للمرتهن سكنى المرهونة بإذن الراهن.(قوله: كلّ قرض جر نفعًا حرام) أي إذا كان مشروطًا كما علم مما نقله عن البحر.ثم رأيت في جواهر الفتاوى إذا كان مشروطًا صار قرضًا فيه منفعة وهو ربا وإلا فلا بأس به اهـ ما في المنح ملخصًا وتعقبه الحموي بأن ما كان ربًا لايظهر فيه فرق بين الديانة والقضاء على أنه لا حاجة إلى التوفيق بعد الفتوى على ما تقدم أي من أنه يباح."(مطلب كلّ قرض جر نفعًا حرام، ج:5،ص:166،ط: سعید)الأشباہ والنظائر میں ہے:"ماحرم فعله حرم طلبه".(القاعدة الرابعة عشر،ج:1،ص:348،ط:مکتبه علمیه)فقط واللہ اعلم
                                                  
عنوان: ایڈوانس بیلنس منگوانے کا حکم
سوال: موبائل فون پر ایڈوانس بیلنس منگوانا کیسا ہے ؟
جواب: بیلنس ختم ہونے کے بعد ایڈوانس بیلنس کے نام سے جو رقم منگوائی جاتی ہے اور اگلے ریچارج پر اس کی مد میں کمپنی کچھ اضافی رقم کی کٹوتی کرتی ہے،اس کا حکم یہ ہے کہ موبائل کمپنی یہ اضافی رقم اگر خدمت مہیا کرنے کے عوض(یعنی سروس چارجز کی مد میں) وصول کرتی ہےتو ایڈوانس لینا جائز ہے،البتہ اگر کمپنی اس ایڈوانس بیلنس کو قرض کے طور پر دے اور اس کو لوٹاتے وقت قرض کی وجہ سے اضافی کٹوتی کرے  تو پھر سودی معاملہ ہونے کی وجہ سے ایڈوانس بیلنس  لینا ناجائز ہوگا۔   تاہم اگر کوئی شخص  احتیاط کے درجہ میں ایڈوانس بیلنس کی سہولت سے  بچتا ہے تو یہ زیادہ بہتر ہے۔ نوٹ: کمپنی ایڈوانس بیلنس لینے پر جو میسج بھیجتی ہے، اسے دیکھ کر خدمت یا قرض ہونے کا حکم متعین کیا جاسکتاہے۔فتاویٰ ہندیہ میں ہے:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها."(كتاب الإجارة، الباب الثاني متى تجب الأجرة وما يتعلق به من الملك وغيره، ج:٤، ص:٤١٣، ط:رشيدية) ملتقی الابحر میں ہے:"هي بيع منفعة معلومة بعوض معلوم دين أو عين."(كتاب الإجارة، ص:٥١١، ط:دار الكتب العلمية)فتاویٰ شامی میں ہے:"(قوله ‌كل ‌قرض جر نفعا حرام) أي إذا كان مشروطا."(كتاب البيوع، ‌‌باب المرابحة والتولية، مطلب كل قرض جر نفعا حرام، ج:٥، ص:١٦٦، ط:سعيد)فقط والله أعلم
                                                  
عنوان: کسی ایک شریک کا اپنی دکان کا کرایہ بھی وصول کرنا
سوال: دوشریک ہیں کاروبار میں ایک کا حصہ 75فیصد ہے اور دوسرے کا 25فیصد ہے اب 25فیصد والا محنت کرتا ہے منافع نصف نصف ہے اور75فیصد والا دکان کا کرایہ بھی لیتا ہے اب دکان کا کرایہ لینا اس  کے لیے جائز ہے کہ نہیں ؟
جواب: مذکورہ کاروبار میں دکان کا مالک بھی شریک ہے، لہٰذا شریک کا اپنی ہی دکان کا کرایہ لینا شرعًا جائز نہیں، اس کی صحیح متبادل صورت یہ ہے کہ دکان کا مالک باہمی رضامندی سے اپنے نفع کے تناسب میں کچھ اضافہ کرلے۔فقط واللہ اعلم
                                                  
عنوان: کیا بینک میں جاب کر سکتے ہیں ؟
سوال: کیا بینک میں جاب کر سکتے ہیں ؟
جواب: واضح رہےکہ بینک اپنے ملازمین کو تنخواہ سودی کمائی سے ادا کرتا ہے، نیز بینک کی ملازمت میں سودی معاملات میں تعاون ہے، اس لیے بینک میں کسی بھی قسم کی ملازمت  حلال نہیں۔ قرآنِ مجید  میں سودی لین دین کو اللہ اور اس کے رسول ﷺکے ساتھ اعلان جنگ قرار دیاگیا ہے۔لہٰذا قرآن و سنت کی رو سے کسی بھی بینک کی نوکری کرنا ناجائز ہے۔قرآنِ کریم میں ہے:"{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ كُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}"ترجمہ:"اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو اگر تم ایمان والے ہو، پھر اگر تم اس پر عمل نہیں کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے"۔[البقرۃ:۲۷۸،۲۷۹-بیان القرآن]حدیث شریف میں ہے:"عن جابر قال: لعن رسول الله صلی اﷲ علیه وسلم آکل الربا، وموکله، وکاتبه، وشاهدیه، وقال: هم سواء".(الصحيح لمسلم، با ب لعن آکل الربا، ومؤکله، النسخة الهندیة، ۲/۲۷)ترجمہ:" حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں"۔ فقط واللہ اعلم
                                                  
عنوان: فارم ہاؤس ایسے لوگوں کو کرائے پر دینا جو اس میں گناہ کے کام کریں
سوال: گڈاپ کی طرف فارم ہاؤس لے کر اُس کو رینٹ (کرائے) پر دینا کیسا ہے؟ بہت سے لوگ وہاں آکر گانے وغیرہ بجاتے ہیں، مکس گیدرنگ (مخلوط مجالس) ہوتی ہیں، ایسے میں اس کی کمائی جائز ہے یا نہیں؟
جواب: صورتِ مسئولہ میں اگر فارم ہاؤس جان بوجھ کر ایسے لوگوں کو کرائے پر  دیے جائیں جن کے بارے میں معلوم ہو کہ یہ وہاں پر موسیقی بجائیں گے، یا مخلوط مجالس منعقد کریں گے یا کوئی اور غیر شرعی کام کریں گے، تو ایسا کرنا مکروہِ تحریمی ہے، تاہم  اس کی کرائے کی آمدنی حرام تو نہیں، لیکن حلالِ طیب بھی نہیں ہے، اس  لیےایسے لوگوں کو فارم ہاؤس کرایہ پر دینے سے احتراز کرنا  چاہیے۔البتہ اگر فارم ہاؤس کرائے پر دیتے ہوئے یہ  غالب گمان یہ ہو کہ کرایہ دار اس میں کوئی غیر شرعی کام نہیں کرے گا، یا کرائے پر دینے والے کو معلوم نہ ہو کہ کرایہ دار اس میں کیا کرے گا، اور پھر کرایہ دار اس میں کوئی غیر شرعی کام کرے، تو اس کا گناہ کرائے  پر دینے والے کو نہیں ملے گا، اور اس کا یہ عقدِ اجارہ بھی بلاکراہت درست ہوگا اور کمائی بھی حلال طیب ہوگی۔فتاویٰ شامی میں ہے:"(و) جاز (إجارة بيت بسواد الكوفة) أي قراها (ليتخذ بيت نار أو كنيسة أو بيعة أو يباع فيه الخمر) وقالا لا ينبغي ذلك لأنه إعانة على المعصية وبه قالت الثلاثة زيلعي.قال عليه في الرد: (قوله وجاز إجارة بيت إلخ) هذا عنده أيضا لأن الإجارة على منفعة البيت، ولهذا يجب الأجر بمجرد التسليم، ولا معصية فيه وإنما المعصية بفعل المستأجر وهو مختار فينقطع نسبيته عنه، فصار كبيع الجارية ممن لا يستبرئها أو يأتيها من دبر وبيع الغلام من لوطي والدليل عليه أنه لو آجره للسكنى جاز وهو لا بد له من عبادته فيه اهـ زيلعي وعيني ومثله في النهاية والكفاية."(كتاب الحظر والإباحة، فصل في البيع، ٦/ ٣٩٢، ط: سعيد)بحوث فی قضایا فقہیۃ معاصرۃ میں ہے:"وبيع العصير ممن يتخذه خمرا، ‌وبيع ‌الأمرد ممن يعصي به، وإجارة البيت ممن يبيع فيه الخمر، أو يتخذها كنيسة أو بيت نار وأمثالها، فكله مكروه تحريما، بشرط أن يعلم به البائع والآجر من دون تصريح به باللسان؛ فإنه إن لم يعلم كان معذورا، وإن علم وصرح كان داخلا في الإعانة المحرمة وإن كان سببا بعيدا، بحيث لا يفضي إلى المعصية على حالته الموجودة، بل يحتاج إلى إحداث صنعة فيه، كبيع الحديد من أهل الفتنة وأمثالها، فتكره تنزيها."(أحكام الودائع المصرفية، ص: ٣٦١، ط: دار القلم)جواہر الفقہ میں ہے:"فتنقيح الضابطة في هذا الباب على ما منّ به علي ربي أن الإعانة على المعصية حرام مطلقا بنص القرآن أعني قوله تعالى: {ولا تعاونوا على الإثم والعدوان}، وقوله تعالى: {فلن أكون ظهيرا للمجرمين}، ولكن الإعانة حقيقة هي ما قامت المعصية بعين فعل المعين، ولايتحقق إلا بنية الإعانة أو التصريح بها أو تعينها في استعمال هذا الشي بحيث لايحتمل غير المعصية، ومالم تقم المعصية بعينه لم يكن من الإعانة حقيقة، بل من التسبب، ومن أطلق عليه لفظ الإعانة فقد تجوّز لكونه صورة إعانة كما مرّ من السير الكبير.ثم السبب إن كان سببا محركاً وداعيا إلى المعصية فالتسبب فيه حرام كالإعانة على المعصية بنص القرآن كقوله تعالى: {لاتسبوا الذين يدعون من دون الله}، وقوله تعالى: {فلا يخضعن بالقول}، وقوله تعالى: {لاتبرجن الآية}، وإن لم يكن محركا وداعيا بل موصلا محضا، وهو مع ذالك سبب قريب بحيث لايحتاج في إقامة المعصية به إلى إحداث صنعة من الفاعل كبيع السلاح من أهل الفتنة، وبيع العصير ممن يتخذه خمراً، وبيع الأمرد ممن يعصى به وإجارة البيت ممن يبيع فيه الخمر، أو يتخذها كنيسة أو بيت نار وأمثالها، فكله مكروه تحريماً بشرط أن يعلم به البائع والآجر من دون تصريح به باللسان، فإنه إن لم يعلم كان معذوراً، وإن علم وصرًح كان داخلاً في الإعانة المحرمة.وإن كان سببا بعيدا بحيث لايفضي إلى المعصية على حالته الموجودة، بل يحتاج إلى إحداث صنعة فيه كبيع الحديد من أهل الفتنة وأمثالها، فتكره تنزيها."(تفصيل الكلام في مسئلة الإعانة  على الحرام، ٢/ ٤٥٣، ط: مكتبة دار العلوم كراتشي)فقط والله أعلم
                                                  
عنوان: سودی رقم کا مصرف اور استعمال کرنے کا حکم
سوال: ہم سودی رقم کہاں استعمال کر سکتے ہیں؟
جواب: واضح رہے سودی رقم کا لین دین  کرنا، یا اُس کا معاہدہ وغیرہ کرنا سب ناجائز ہے، لہذا اولاً تو سودی رقم وصول ہی نہ کی جائے، اور اگر وصول کرلی گئی ہےتو جس سے وصول کی گئی ہےاُسے واپس کردی جائے، اور اگر واپس کرنا مشکل یا ناممکن ہوتو اُس سودی رقم کو کسی غریب شخص کو ثواب کی نیت کے بغیر دینا واجب ہے، اپنے استعمال میں لانا یا ثواب کی نیت سے کہیں صدقہ وغیرہ کرنا درست نہیں ہے۔"معارف السنن" میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة."(أبواب الطهارة، باب ما جاء: لاتقبل صلاة بغیر طهور، ج:1، ص:34، ط: المکتبة الأشرفیة)''فتاوی شامی'' میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه".  ( كتاب البيوع، باب البيع الفاسد 5/ 99 ط: سعید)فقط والله اعلم
                                                  
عنوان: گاڑی کی اقساط ادا کرنے کے لیے کسی سے رقم لے کر منافع دینا
سوال: نعمان نے عابد کو گاڑی فروخت کی تقریبا دس لاکھ کی اور عابد نے دو لاکھ روپے ادا کرکے بقایا کا دو ماہ کا وقت رکھا،  اب عابد ان دو ماہ میں وہ بقایا رقم ادا نہ کر سکا اور اس نے کسی اور سے بقایا رقم یا کوئی عین چیز اس شرط پر لی کہ وہ اس چیز کا آدھا نفع دے گا اب نعمان کو اس بات کا پتا چلا تو اس نے عابد سے کہا کہ میں آپ کو پیسے دے دیتا ہوں ایک وقت مقرر کے لئے اور اس شخص کو جتنا نفع دے رہے تھے اس سے انتہائی کم نفع مجھے دو اور وہ پیسے لو تو ازروئے شریعت یہ معاملہ کیسا ہے؟حالانکہ عابد پہلے سے ہی نعمان کا قرض دار ہے۔
جواب: صورتِ  مسئولہ میں اگر عابد نے گاڑی کی بقایا رقم ادا کرنےکے لیے کسی تیسرے شخص سے یا خود نعمان سے رقم لی اور اس رقم پر اس نے منافع دینے کا وعدہ کیا تو یہ سود ہے، اس لیے عابد کی لی ہوئی رقم کی حیثیت قرض کی ہے، اور قرض پر مشروط نفع لینا یا دینا  سود ہے اور سود لینا دینا ناجائز، حرام اور کبیرہ گناہ ہے۔فتاوی شامی میں ہے:وفي الأشباه كل قرض جر نفعا حرام فكره للمرتهن سكنى المرهونة بإذن الراهن.(5/166، مطلب کل قرض جر نفعا، ط؛ سعید)باقی عابد  کے تیسرے شخص سے عین چیز لینے اور اس کے بدلے نفع دینے کی کیا تفصیل ہے؟ اور اگر عابد رقم لے کر اس کو کاروبار میں لگائے گا اور اس کے منافع کو تقسیم کرے گا تو اس کی تفصیلات کیا ہیں،  یہ معلوم ہونے کے بعد  ان صورتوں کا جواب  دیا جائے گا۔فقط واللہ اعلم
                                                  
عنوان: سرکاری محکموں کے آلات کا ذاتی استعمال میں لانا
سوال: ہمارے علاقے میں خیبر پختون خواہ حکومت نے 8 سال قبل کسی نجی تنظیم کے تعاون سے بجلی کے لئےجنریٹر لگائے ہیں،جو کہ پانی سے چلتے ہیں جس کے لیے تنظیم نے کچھ حدود تک کھمبے اور تاریں لگائی ہیں جب کہ دور دراز علاقے کے لوگوں نے اس جنریٹرکو بجلی کی ترسیل کے لیے تنظیم کی طرف سےکھمبےاورتاریں نہ ہونےکی بنا پر سرکاری ادارے واپڈاکی بچھائی ہوئی بجلی لائن اور کھمبے ان کی اجازت کے بغیر استعمال کیےہیں ،واپڈا کی بچھائی ہوئی بجلی لائن جو کہ تقریباً 10 سال سے بےکار پڑی ہے،اس میں بجلی کی ترسیل مکمل بند ہو چکی ہے،اور بیچ میں سے تاریں اور کھمبے لوگوں نے اتار دیے ہیں،واپڈا کے میٹر بھی ہٹا دیئے ہیں،اور بغیر کسی ضروری قانونی کاروائی کے بقیہ لائن بےکار چھوڑدی ہے اب مقامی لوگوں نے واپڈا کی اجازت کےبغیر ان کی بچھائی  ہوئی معطل سپلائی لائن سے کھمبے اور تاریں اُتارکرپانی کےجنریٹربجلی لائنوں کےلیےاستعمال کیے ہیں،اوریہ جواز پیش کیا ہے کہ یہ کھمبے اور تاریں چوں کہ اس  علاقے کے لیے مختص تھیں، جن سے اہل علاقے کو فائدہ کوئی نہیں تھا،اور لائن بھی ناکارہ  اورمعطل شدہ تھی، اب اگر وہی تاریں اورکھمبےان سے بغیر پوچھےسب لوگوں کی اتفاق رائے سے اسی علاقے کے لیے حکومت ہی کےمہیا کیے ہوئے پانی والے جنریٹر سے بجلی کی ترسیل کے لیے استعمال ہوں، تو اس میں کیا حرج ہے؟نیز ان 8سالوں میں سرکاری ادارےواپڈانے بھی کھمبوں اور تاروں کےاستعمال سے منع نہیں کیا ہے۔اب پوچھنایہ ہے:1- کیا واپڈا کی اجازت کے بغیر ان تاروں اور کھمبوں کو اس محلے کی بجلی کےلیےاستعمال کرنا درست ہے؟2-پورے محلے میں انہی کھمبوں اور تاروں میں بجلی استعمال کی جا رہی ہےکیا اس سےاستفادےکی گنجائش ہے؟یا کوئی متبادل جائز صورت اگر بن سکتی ہے تو راہ نمائی فرما دیجئے۔
جواب: واضح رہےکہ  جس طرح کسی کی شخصی املاک کااستعمال اس کی اجازت کےبغیردرست نہیں، اسی طرح حکومت کی املاک چاہےقابل انتفاع ہوں یانہ ہوں اس کی اجازت کےبغیراستعمال کرنا ناجائز ہے؛لہٰذاصورتِ مسئولہ میں   مقامی لوگوں کا واپڈا کی اجازت کےبغیر ان کی بچھائی  ہوئی معطل سپلائی لائن سے کھمبے اور تاریں اُتارکرپانی کےجنریٹربجلی لائنوں کےلیےاستعمال کرناشرعاًدرست نہیں ہے،اگرچہ سرکاری ادارےواپڈانےکھمبوں اورتاروں کےاستعمال سےمنع نہ کیاہو،البتہ جوازکی  صورت یہ ہےکہ  مقامی حضرات واپڈا سےان معطل اشیاءوغیرہ کی استعمال کی اجازت لےلیں ،پھراجازت ملنے کےبعدان اشیاء کواپنے استعمال میں لاسکتےہیں۔بدائع الصنائع میں ہے:"ولا يجوز التصرف ‌في ‌ملك ‌الغير بغير إذنه."(كتاب النكاح، فصل بيان شرائط الجواز والنفاذ، ج:2، ص:234، ط: دار الكتب العلمية)فتاویٰ شامی میں ہے:"لا يجوز التصرف ‌في ‌مال ‌غيره بلا إذنه ولا ولايته."(‌‌كتاب الغصب، مطلب فيما يجوز من التصرف بمال الغير بدون إذن صريح، ج:6، ص:200، ط: سعيد)فتاویٰ ہندیہ میں ہے:"‌ولا ‌يجوز ‌حمل ‌تراب ربض المصر لأنه حصن فكان حق العامة كذا في الوجيز للكردري."(كتاب الكراهية، الباب الثلاثون في المتفرقات، ج:5، ص:372، ط: دارالفكر)فقط والله أعلم
                                                  
عنوان: انشورنس کمپنی کے لیے خدمات کرنے کا حکم
سوال: میں ایک گاڑیوں کے شوروم پر کام کرتا ہوں،وہاں گاڑیوں کی خرید وفروخت بھی ہوتی ہے اور گاڑیوں کو دوسری کمپنیوں کو ماہانہ بنیاد پر کرایہ پر بھی دیا جاتا ہے،اس کام سے پہلے ہمارا شوروم اپنی گاڑی انشورڈ کرواتا ہے،میں انشورنس کو جائز نہیں سمجھتا،مگر نوکری کی وجہ سے انشورنس کمپنی سے رابطہ کرنااور پیسوں وغیرہ کی لین دین میں ہی کرتا ہوں،توکیامیں گنہگار ہوں گا؟اور کیا مجھے ایسی جگہ نوکری کرنی چاہئے؟تفصیل سے آگاہ فرمائیں۔۔
جواب: واضح رہے کہ گاڑیوں کے شوروم پر کام کرنا علی الاطلاق منع نہیں ہے،لیکن صورتِ مسئولہ میں چوں کہ سائل کو ملنے والی تنخواہ انہی خدمات کے عوض ہوگی،جو خدمات وہ انشورنس کمپنی کے لیے انجام دیتا ہے،یا مکمل تنخواہ نہیں بھی،تو بھی اس کا کچھ حصہ انہی خدمات کے عوض ہوگا اور چوں کہ انشورنس کمپنی سود اور جوئے پر مشتمل ایک   ادارہ ہے  اور  اس کے لیے کسی بھی قسم کی خدمات انجام دینا جائز نہیں ہے؛ لہذا سائل کے لیے مذکورہ شوروم پر کام کرنا اور وہاں سے ملنے والی تنخواہ کا استعمال کرنا درست نہیں ہے،سائل کو چاہیے کہ کسی اور  جگہ ملازمت تلاش کرے ،جہاں اس قسم کے ناجائز اور سودی معاملات نہ پائے جاتے ہوں۔احکام القرآن میں ہے:"ولا خلاف بین أهل العلم في تحریم القمار".(ج:1، ص:540، ط:قدیمي)تفسیر ابن کثیر میں ہے:"ولا تعاونوا على الإثم و العدوان، یأمر تعالی عبادہ المؤمنین بالمعاونة علی فعل الخیرات وهوالبر و ترك المنکرات و هو التقوی، و ینهاهم عن التناصر علی الباطل و التعاون علی المآثم والمحارم". (سورة المائدة، ج:2، ص:12، ط:دار طيبة للنشر والتوزيع)حدیث شریف میں ہے:"عن جابر قال: لعن رسول الله صلى الله عليه وسلم آكل الربا، ومؤكله، وكاتبه، وشاهديه، وقال: هم سواء."(صحیح مسلم، باب لعن آکل الربوٰ و موکله، ج:3، ص:1219، ط: داراحیاءالتراث العربی)فقط والله أعلم
                                                  
عنوان: کسی بھی بینک سے انسٹالمنٹ(قسطوں)پر گاڑی خریدنے کا حکم
سوال: اگر میزان بینک سے ہم گاڑی نکلوا لیں انسٹالمنٹ پر، تو اس کی گنجائش ہے اسلام میں؟
جواب: صورتِ مسئولہ میں میزان بینک سمیت کسی بھی مروجہ اسلامی بینک سےانسٹالمنٹ( قسطوں) پر گاڑی لینا جائز نہیں ہے؛ کیوں کہ مروجہ اسلامی بینکوں کا قسطوں پر گاڑی دینے کا معاملہ شرعی اصولوں کے مطابق نہیں ہے، بلکہ اس معاملہ میں متعدد شرعی احکام کی خلاف ورزی لازم آتی ہے، مثلاً: مروجہ اسلامی بینکوں سے قسطوں پر گاڑی خریدتے وقت دو عقد بیک وقت ہوتے ہیں، ایک عقد ”بیع“ کا ہوتا ہے جس کی بنا پر قسطوں کی شکل میں ادائیگی خریدار پر واجب ہوتی ہے اور اسی کے ساتھ ہی ”اجارہ“ (کرائے) کا معاہدہ بھی ہوتا ہے، جس کی بنا پر ہر ماہ کرائے کی مد میں بینک خریدار سے کرایہ بھی وصول کرتا ہے، اور یہ دونوں عقد صورۃً یا حکمًا ایک ساتھ ہی کیے جاتے ہیں ، جو شرعی طور پر ممنوع ہے۔تحفة الأحوذي شرح جامع الترمذي میں ہے:"قوله: (نهى رسول الله صلى الله عليه وسلم عن بيعتين في بيعة) أي صفقة واحدة وعقد واحد ويأتي تفسير هذا عن المصنف.قوله: (وقد فسر بعض أهل العلم قالوا: بيعتين في بيعة أن يقول: أبيعك هذا الثوب بنقد بعشرة وبنسيئة بعشرين ولا يفارقه على أحد البيعين) قال في شرح السنة بعد ذكر هذا التفسير: هو فاسد عند أكثر أهل العلم؛ لأنه لا يدرى أيهما جعل الثمن. انتهى. وقال في النيل: والعلة في تحريم بيعتين في بيعة عدم استقرار الثمن في صورة بيع الشيء الواحد بثمنين انتهى.  (فإذا فارقه على أحدهما فلا بأس إذا كانت العقدة على واحد منهما) بأن قال البائع: أبيعك هذا الثوب بنقد بعشرة وبنسيئة بعشرين، فقال المشتري: اشتريته بنقد بعشرة ثم نقد عشرة دراهم فقد صح هذا البيع وكذلك إذا قال المشتري: اشتريته بنسيئة بعشرين وفارق البائع على هذا صح البيع؛ لأنه لم يفارقه على إيهام وعدم استقرار الثمن بل فارقه على واحد معين منهما، وهذا التفسير قد رواه الإمام أحمد في روايته عن سماك، ففي المنتقى عن سماك عن عبد الرحمن بن عبد الله بن مسعود عن أبيه قال: نهى النبي صلى الله عليه وسلم عن صفقتين في صفقة. قال سماك: هو الرجل يبيع البيع فيقول: هو بنسأ بكذا وهو بنقد بكذا، وكذا قال الشوكاني في النيل: قوله: من باع بيعتين في بيعة، فسره سماك بما رواه المصنف يعني صاحب المنتقى عن أحمد عنه، وقد وافقه على مثل ذلك الشافعي فقال: بأن يقول بعتك بألف نقدا أو ألفين إلى سنة، فخذ أيهما شئت أنت وشئت أنا، ونقل ابن الرفعة عن القاضي: أن المسألة مفروضة على أنه قبل على الإبهام، أما لو قال قبلت بألف نقد أو بألفين بالنسيئة صح ذلك انتهى.واعلم أنه قد فسر البيعتان في بيعة بتفسير آخر: وهو أن يسلفه دينارا في قفيز حنطة إلى شهر فلما حل الأجل وطالبه بالحنطة قال: بعني القفيز الذي لك علي إلى شهرين بقفيزين، فصار ذلك بيعتين في بيعة؛ لأن البيع الثاني قد دخل على الأول فيرد إليه أوكسهما وهو الأول. كذا في شرح السنن لابن رسلان، فقد فسر حديث أبي هريرة المذكور بلفظ نهى رسول الله صلى الله عليه وسلم عن بيعتين في بيعة بثلاثة تفاسير فاحفظها."(باب ما جاء في النهي عن بيعتين في بيعة، ج:4، ص:357، ط:دارالكتب العلمية)فقط والله أعلم
                                                  
عنوان: سودی قرضے کی راہ نمائی فراہم کرنے والے کال سینٹر میں ملازمت کا حکم
سوال: میں کال سنٹر میں کام کرنا چاہتا ہوں اور اس میں کام یہ ہوگا کہ باہر کے ممالک عموماً یورپ یا امریکا کے لوگوں کو کال کرکے ان کو سودی  قرضہ دینے کی معلومات دی جاتی ہے اور اس کے ساتھ اگر وہ کال کریں تو ان کے مسائل حل کرنے کی کوشش کی جاتی اور جس بینک کے لئے یہ کام کیا جائے وہ کال سنٹر والوں کو تنخواہیں اور ہر نئے بندے کے نام پر کمیشن دیتا ہے ،تو سوال یہ ہے کہ کیا کال سنٹر میں اس طرح کا کام جائز ہے یا مکمل طور پر نا جائز ہے؟
جواب: کال سینٹر میں ملازمت کا حکم کامدار اس بات پر ہے کہ جس ادارے کے لیے کال سینٹرسہولت فراہم کرتا  ہےٗاگر اس ادارے   کا کام شرعاً جائز ہے تو ایسے کال سینٹر  میں ملازمت  اور اس کی   آمدنی جائز ہو گی ورنہ نہیں،چناں چہ صورتِ مسئولہ میں سودی قرضے کی راہ نمائی فراہم کرنے والے کال سینٹر میں کام کرنا جائز نہیں ،البتہ  دیگر کسی کال سینٹر میں  جہاں ناجائز   امور  کی ذمہ داری نہ ہو جائز کام ہو تو وہاں   کام کرنا جائز ہوگا۔فتاوی شامی میں ہے:"وفي الحاوي: سئل محمد بن سلمة عن أجرة السمسار، فقال: أرجو أنه لا بأس به و إن كان في الأصل فاسدًا؛ لكثرة التعامل و كثير من هذا غير جائز، فجوزوه لحاجة الناس إليه كدخول الحمام."( كتاب الإجارة، باب الاجارة الفاسدة،مطلب في أجرة الدلال،ج6،ص63،ط:سعيد)بدائع الصنائع میں ہے:"و على هذا يخرج الاستئجار على المعاصي أنه لايصح لأنه استئجار على منفعة غير مقدورة الاستيفاء شرعًا كاستئجار الإنسان للعب واللهو، وكاستئجار المغنية، والنائحة للغناء، والنوح."(كتاب الإجارة،فصل في أنواع شرائط ركن الإجارة،ج4،ص189،ط:دار الكتب العلمية)فقط واللہ اعلم
                                                  
عنوان: الحیات آف کمپنیز میں انویسٹمنٹ کا حکم
سوال: "الحیات آف کمپنیز" نام کی ایک رجسٹرڈ کمپنی ہے پاکستان میں، کمپنی پراپرٹی کے ساتھ ساتھ آئی ٹی،کنسٹرکشن، ڈائریفارم ، رینٹ اے کار وغیرہ میں شراکت کے لئے انویسٹمنٹ لیتی ہے اور اسں پر 40٪ منافع اپنے انویسٹرز میں تقسیم کرتی ہے۔مثال کے طور پر وہ اپنی کمپنی میں 1 لاکھ انویسٹمنٹ کرنے پر 7٪منافع اور 7٪ آپ کی جمع کرائی گئی رقم آپ کو ہر مہینے واپس کرتی ہے۔ اور یہ 7+7=14٪ یعنی تقریبا 14000 سے 16000 کے درمیان رہتی ہے۔ 14000 بھی ہو سکتی ہے 15600 بھی ہو سکتی ہے یا 14000 سے نیچے بھی آ سکتی ہے،مقصد ان کاآپ کی رقم آپ کو ڈبل کر کے واپس کرنا ہے چاہے 14 مہینے لگے یا 16 مہینے۔ تو کیا اس کمپنی کے ساتھ انویسٹمنٹ کرنا جائز ہے یا حرام؟اس کے علاوہ اگر آپ کی وجہ سے کوئی اور شخص کمپنی میں انویسٹ کرتا ہے تو آپ کو اس کا کمیشن ملتا ہے کیا یہ حرام ہو گا؟
جواب: صورت مسئولہ میں ذکر کردہ ادارے میں انویسٹمنٹ کر  نا اور اس سے نفع کمانا  درج ذیل وجوہات کی بنا پر نا جائز ہے:1):۔ سوال میں مذکور طریقہ کار میں یہ بات واضح ہے کہ انویسٹمنٹ  کی ہوئی رقم سے ہی  ادا کی جاتی ہے جو کہ نا جائز ہے ، جب کہ شرعی اعتبار سے درست صورت یہ ہوتی ہے کہ جائز طریقہ سے جو کاروبار کیا جاتا ہے،اور اس میں جو نفع ہوتا ہے اس نفع کی فیصد متعین کی جائے  ،سرمایہ کا فیصد مقرر نہ کیا جائے۔2):۔ نفع  اور نقصان دونوں میں شریک ہونا ضروری ہے یہاں صرف نفع دینے کاذکرہے ،وہ بھی ٹھیک طریقے سے نہیں ،نقصان کا تو سرے سے  ذکر ہی نہیں۔3):۔چونکہ کمپنی کا اپنا کام درست  نہیں ہے اس لئے اس میں  کسی کو انویسٹ کرا کر اس کا کمیشن لینا بھی جائز نہیں ہے، اس طرح آگے تین سلسلوں تک کمیشن لینا بھی شرعا ناجائز ہے ۔شعب الإيمان میں ہے:"عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(التوكل بالله عز وجل والتسليم لأمره تعالى في كل شيء، ج:2، ص:84، ط:دار الكتب العلمية)شرح المشكاة للطيبی"میں ہے:"قوله: ((مبرور)) أي ‌مقبول ‌في ‌الشرع بأن لا يكون فاسدًا، أو عند الله بأن يكون مثابًا به."(كتاب البيوع، باب الكسب وطلب الحلال، ج:7، ص:2112، ط:مكتبة نزار مصطفى الباز)مجمع الزوائد میں ہے:"وعن عبد اللہ بن مسعود قال: قال رسول اللہ صلی اللہ علیہ وسلم: من غشنا فلیس منا والمکر والخداع في النّار."(کتاب البیوع، باب الغش، ج:4، ص:139، ط: دار الفکر، بیروت)فتاوی شامی   میں ہے:"وفي الأشباه لا يجوز الاعتياض عن ‌الحقوق ‌المجردة كحق الشفعة."(كتاب البيوع، مطلب: لا يجوز الاعتياض عن الحقوق المجردة، ج:4، ص:518، ط: سعيد)  فتاویٰ عالمگیری میں ہے:"أن يكون الربح جزءا شائعا في الجملة لا معينا فإن عينا عشرة أو مائة أو نحو ذلك كانت الشركة فاسدة، كذا في البدائع."(كتاب الشركة، الباب الأول في بيان أنواع الشركة وأركانها وشرائطها وأحكامها، الفصل الأول في بيان أنواع الشركة، ج: 2، ص: 301، ط: دار الفكر بيروت)فقط واللہ اعلم
                                                  
عنوان: قسطوں پر فریج خریدنے کی وجہ سے کریڈٹ کارڈ بنوانے کا حکم
سوال: میں قسطوں پر ایک گھر کے لیے فریج لینا چاہتا ہوں،لیکن مسئلہ یہ ہے کہ  کریڈٹ کارڈ کے بغیر فریج  قسطوں پر نہیں ملتا اور جس ویب سائٹ سے میں فریج قسطوں پر خرید رہا ہوں، اس پر  سود کے بغیر بارہ مہینوں کی قسطوں پر فریج مل رہا ہے، لیکن شرط یہ ہے کہ کریڈٹ کارڈ کا ہونا لازمی ہے،میں ایک سرکاری ملازم ہوں اور مجھے امید ہے کہ میں ہر ماہ کی قسط وقت پر ادا کروں گا؛ تاکہ مجھ پر کوئی بھی جرمانہ نہ کیا جائے، کیا اس مجبوری میں کریڈٹ کارڈ بنوانا جائز ہوگا؟ اگر ناجائز ہوگا تو کوئی جائز ہونے کی بھی صورت بتادیں؟
جواب: صورتِ مسئولہ میں  قسطوں میں فریج خریدنے کے لیے کریڈٹ کارڈ بنانا جائز نہیں ، کیوں کہ کریڈٹ کارڈ بناتے ہوئے معاہدہ میں یہ طے کیا جاتا ہے کہ اگر وقت پر ادائیگی نہیں کی تو اضافی رقم ادا کی جائے گی، یہ سودی معاملہ کا معاہدہ ہے، جس طرح سودی معاملہ کرنا ناجائز ہے اسی طرح سودی معاملہ کا معاہدہ کرنا بھی ناجائزہے، لہذااگر سائل بروقت قسط ادا کرتا بھی رہے اور اسے جرمانہ نہ ہو تب بھی کریڈٹ کارڈ بنانا جائز نہیں۔شرح المجلہ لسلیم رستم باز میں ہے:"البیع مع تأجیل الثمن و تقسیطه صحیح، یلزم أن یکون المدة معلومةً في البیع بالتأجیل و التقسیط."(الكتاب الاول فى البيوع، الباب الثالث فى بيان المسائل المتعلقة بالثمن:ج: 1،ص: 100، رقم الماده:245، ط:مكتبہ رشيديہ) الأشباہ والنظائر میں ہے:"ماحرم فعله حرم طلبه".(القاعدة الرابعة عشر،ج:1،ص:348،ط:مکتبه علمیه)عمدة القاری میں ہے:"الرضی بالحرام حرام."(باب آكل الرباوشاهده،كاتبه،ج:17،ص:320،ط:دار الكتب العلمية)فقط واللہ اعلم
                                                  
عنوان: انعامی اسکیم سے حاصل ہونے والی اشیاء کا حکم
سوال: مختلف ڈیپارٹمنٹل اسٹورز میں مختلف مواقع پر خریداری کرنے پر انعامی اسکیم جاری کی جاتی ہے جس میں سے کچھ کا پہلے سے پتہ ہوتا ہے اور کچھ اسکیم کا پتہ نہیں ہوتا، اس جگہ جانے پر پتہ چلتا ہے ۔ انعامات میں سائیکل، فریج، کار یا موٹرسائیکل وغیرہ شامل ہوتی ہیں۔ ان انعامی اسکیم سے حاصل ہونے والی چیز جائز ہوتی ہے؟
جواب: صورتِ  مسئولہ میں اگرخریدار سے ان مصنوعات کی وہی بازاری قیمت لی جاتی ہے جو انعامی اسکیم کے بغیر بھی لی جاتی ہے۔ اور گھٹیا مال نہیں دیا جاتا ، توایسی صورت میں انعام والی چیزوں کولینا جائزہے اور یہ انعام جوئے میں داخل نہیں ہے۔ اور اگر انعامی اسکیم کے تحت فروخت کی جانے والی اشیاء کی قیمت بازاری قیمت سے زائد مقرر کی گئی ہے تو یہ جوئے میں داخل ہے،ایسی صورت میں انعام لینا  حرام ہے۔مزید تفصیل دیکھیے:مخصوص خریداری کرنے پر قرعہ اندازی میں انعام ملنے کا حکمخریداری بڑھانے کے لیے انعامی کوپن بذریعہ قرعہ اندازی انعام دینافتح القدیر میں ہے:(قوله ‌والقرعة ‌لتطييب ‌القلوب وإزاحة تهمة الميل) قال الشراح: هذا جواب الاستحسان، والقياس يأباها... ولكنا تركنا القياس هاهنا بالسنة والتعامل الظاهر من لدن رسول الله صلى الله عليه وسلم إلى يومنا هذا من غير نكير منكر،... ألا يرى أن يونس عليه السلام في مثل هذا استعمل القرعة مع أصحاب السفينة... وكذلك زكريا عليه السلام استعمل القرعة مع الأحبار في ضم مريم إلى نفسه... وكان رسول الله صلى الله عليه وسلم يقرع بين نسائه إذا أراد السفر تطييبا لقلوبهن.(كتاب القسمة‌‌، فصل في كيفية القسمة: 9/ 440، 441، ط: دار الفکر)فتاوی شامی میں ہے:‌لأن ‌القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص۔(‌‌كتاب الحظر والإباحة‌‌، فصل في البيع: 6/ 403، ط: سعید)فقط واللہ اعلم
                                                  
عنوان: ایک بیٹی اور ایک بہن کے درمیان میراث کی تقسیم
سوال: باپ کی ایک بیٹی ہو اور بیٹے نہ ہوں، بھائی بھی انتقال کر گیا ہو، اور ایک بہن زندہ ہو اور دوسری انتقال کر گئی ہو، تو اس صورت میں باپ کے مرنے کے بعد اس کی جائیداد کس کو ملے گی؟
جواب: صورتِ مسئولہ میں اگر مذکورہ شخص کے انتقال کے وقت اُس کے ورثاء میں صرف ایک بیٹی اور ایک بہن حیات ہو، اور اس کے والدین، بیوی، بھائی، اوردوسری  بہن کا انتقال اس شخص کے انتقال سے پہلے ہوگیا ہو، تو ایسی صورت میں مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اور مرحوم کے ذمہ کوئی قرض ہوتو اس کو ادا کرنے کے بعد، اور مرحوم نے اگر کوئی جائز وصیت کی ہو تو اس کو ایک تہائی ترکہ سے نافذ کرنے کے بعد بقیہ کل مال کو 2 حصوں میں تقسیم کرکے ایک حصہ  مرحوم کی بیٹی  کو، اور ایک حصہ مرحوم کی زندہ بہن کو ملے گا۔ البتہ اگر مذکورہ شخص کے انتقال کے وقت اس کے والدین، بیوی، یا بھائی بہن  میں سے کوئی زندہ ہو اور اس کا انتقال  مذکورہ شخص کے انتقال کے بعد ہوا ہو تو شرعاً وہ بھی مذکورہ شخص کا وارث ہوگا اور اس کے ورثاء میں اس کا حصہ تقسیم کیا جائے گا، جس کی تفصیل مذکورہ شخص کے مکمل ورثاء بتا کر معلوم کی جاسکتی ہے۔فتاویٰ شامی میں ہے:"ثم شرع في العصبة مع غيره فقال (ومع غيره الأخوات مع البنات) أو بنات الابن لقول الفرضيين اجعلوا الأخوات مع البنات عصبة والمراد من الجمعين هنا الجنس.وفی الرد:(قوله: لقول الفرضيين إلخ) جعله في السراجية وغيرها حديثا قال في سكب الأنهر: ولم أقف على من خرجه، لكن أصله ثابت بخبر ابن مسعود - رضي الله عنه - وهو ما رواه البخاري وغيره في بنت وبنت ابن وأخت للبنت النصف، ولبنت الابن السدس، وما بقي فللأخت وجعله ابن الهائم في فصوله من قول الفرضيين وتبعه شراحها كالقاضي زكريا وسبط المارديني وغيرهما اهـ".(‌‌كتاب الفرائض،فصل في العصبات، ٦/ ٧٧٦، ط:سعید)فقط والله أعلم
                                                  
عنوان: آٹا فروخت کرتے وقت بوری میں سے معمولی آٹے کے گرجانے اور اس گرے ہوئے آٹے کو بیچنے کا حکم
سوال: میں آٹے کا تاجر ہوں، آٹا مختلف وزن کی پیکنگ میں کمپنی والے ہمیں دیتے ہیں، چوں کہ آٹا جالی والی بوری میں ہوتا ہے اس لیے اس کو لگانے اور اٹھانے اور بیچنے میں وزن میں کمی واقع ہوجاتی ہے جو کہ کمپنی والے بھی جانتے ہیں اور ہمارا کسٹمر بھی جانتا ہے، یہ آٹا زمین پر بھی گرتا ہے،گرنے کی وجہ سے یہ آٹا مہینے کے آخر میں جمع ہوجاتا ہے جو کہ انسان کے کھانے کے لائق بھی نہیں رہتا،بالآخر اس آٹے کو جانور پالنے والے لوگ خرید کر لے جاتے ہیں،مفتی صاحب میرے دو سوالات ہیں آپ سے:سوال نمبر: ایک یہ وزن کم ہونے کے بارے میں شریعت کا کیا حکم ہے جو کہ قصداً کسی نے بھی کم نہیں کیا ؟سوال نمبر دو: یہ ہے کہ یہ جو آٹا زمین پر گرا جس کو بعد میں فروخت کردیا گیا اس فروخت شدہ آٹے کی آنے والے رقم کا کیا شرعی حکم ہوگا؟
جواب: 1:صورتِ مسئولہ میں اگر آٹے کی بوریوں کو اٹھانے،لگانے اور بیچنے میں آٹا نکالانہیں جاتا،بلکہ خود ہی معمولی مقدار میں آٹا گرجاتاہے،اوراس کے گرنے کی وجہ سے وزن میں اتنی کمی آجاتی ہےجس کوعموماًخریدار برداشت کرلیتے ہیں،اور یہ بات ان کے علم میں بھی ہوتی ہےتواس صورت میں بیع بھی جائز ہے،اور وزن کم ہوجانے کا گناہ سائل کو نہ ہوگا۔2:جو آٹاسائل کے گودام میں مال آنےکے بعداس کو لگانے اور اٹھانے میں گرا ہےوہ تو سائل کی ملکیت ہے،اور جو آٹاسودا ہوجانے کےبعداس کو خریدار کے حوالے کرتے ہوئے گراہے،وہ خریدار کی ملکیت ہے،اور دونوں طرح کے آٹے کوچوں کہ ایک ساتھ جمع کرکے بیچاجاتا ہے،اس لیےاس کو بیچ کرحاصل ہونے والی رقم کا حکم یہ ہے کہ اگر کسٹمر کی طرف سے آٹے کی کم ہوجانےوالی معمولی مقدار کامطالبہ نہ کیاجاتا ہواور عرفاً یہ بات معلوم بھی ہوکہ یہ تھوڑا،تھوڑا گرا ہوا آٹازیادہ مقدار میں جمع ہونے کےبعد بیچ دیاجاتا ہے(یعنی کسٹمر کی طرف سے دلالۃًفروخت کرنے کی اجازت ہوتی ہے)،تو اس صورت میں اس آٹے کو بیچ کرحاصل شدہ رقم استعمال کرناجائز ہے،البتہ چوں کہ کسٹمر کی طرف سے گرے ہوئے آٹے کوبیچ کریا بغیر بیچے استعمال کرنے کی صراحتاًاجازت نہیں ہوتی ہے،اس لیے اگر یہ آٹابغیرپیسوں کے بہ نیت صدقہ ہی مویشیوں کو کھلادیاجائےتو زیادہ مناسب ہے۔الإختيار لتعليل المختار  میں ہے:"قال: (ويجوز للوصي أن يحتال بمال اليتيم إن كان أجود) بأن كان أملأ أو أيسر قضاء وأعجل وفاء؛ لأنه أنظر لليتيم والولاية نظرية ؛ ولهذا لا يجوز بيعه وشراؤه بما لا يتغابن إذ لا نظر له فيه، بخلاف ‌الغبن اليسير؛ لأنه لا يمكن الإحتراز عنه، ففي اعتباره سد باب التصرفات."(ص:٦٨، ج:٥، کتاب الوصایا، ط:دار الكتب العلمية)شرح المجلة  میں ہے:"المعروف عرفا ‌كالمشروط شرطا وفي الكتب الفقهية عبارات أخرى بهذا المعنى " الثابت بالعرف كالثابت بدليل شرعي " و " المعروف عرفا ‌كالمشروط شرعا " و " الثابت بالعرف كالثابت بالنص " والمعروف بالعرف ‌كالمشروط باللفظ ... المعروف بين التجار ‌كالمشروط بينهم."(ص:٥١، ج:١، المقدمة، المقالة الثانية، المادة:٤٤، ط:دار الجيل)الموسوعة الفقهية الكويتية  میں ہے:"الغبن محرم لما فيه من التغرير للمشتري والغش المنهي عنه، ويحرم تعاطي أسبابه. لقوله صلى الله عليه وسلم: من غشنا فليس منا، قال ابن العربي: إن الغبن في الدنيا ممنوع بإجماع في حكم الدنيا إذ هو من باب الخداع المحرم شرعا في كل ملة. لكن اليسير منه لا يمكن الإحتراز منه لأحد فمضى في البيوع، إذ لو حكمنا برده ما نفذ بيع أبدا؛ لأنه لا يخلو منه ... إذا كان الغبن المصاحب للعقد يسيرا فلا يؤثر في صحته عند جمهور الفقهاء. قال ابن هبيرة. اتفقوا على أن الغبن في البيع بما لا يوحش لا يؤثر في صحته."(ص:١٣٩-١٤٠، ج:٣١، حرف الغین، الغبن، ط:دار الصفوۃ)فقط واللہ أعلم
                                                  
عنوان: SRA کمپنی کے نفع کا حکم
سوال: ایس آر اے ایک کمپنی ہے۔اس میں 100 ڈالر ڈالیں تو اس کی ایپلیکیشن چلنا شروع ہو جاتی ہے۔ 100 ڈالر ڈالتے ہی 20 سے 30 ڈالر ملتے ہیں اور پھر ہر روز 2 سے 4 ڈالر ملتے ہیں۔ اور روز بتایا جاتا ہے کہ ایمیزون پر یہ چیز بکی ہے تو آپ کو اس کا منافع دیا جا رہا ہے۔ روز کے ڈالر کی رقم فکس نہیں ۔ کبھی کم اور کبھی زیادہ ہوتی رہتی ہے۔ اگر ہم آگے ممبر بناتے ہیں تو ان کے منافع کے ساتھ ہمیں بھی تھوڑا منافع ملتا ہے۔ اگر 200 ڈالر ڈالیں تو منافع زیادہ ہو جاتا ہے۔ 500 ڈالیں تو اور زیادہ۔ لیکن روز وہ بتاتے ہیں کہ اس چیز کے بکنےکا منافع ملا ہے آپ کو۔ لیکن ہمارے پاس اس نوٹیفیکیشن کے علاوہ کوئی ثبوت نہیں ہوتا کہ ہمارہ پیسہ کہاں لگ رہا ہے۔ یہ حلال ہے؟
جواب: صورت مسئولہ میں کمپنی کی ویب سائٹ میں درج معلومات کی رو سے SRA کمپنی میں انویسٹمنٹ کر کے نفع حاصل کرنا مندرجہ ذیل وجوہات کی بنا پر ناجائز ہے:مذکورہ ویب سائٹ میں انویسٹمنٹ پر نفع حاصل کرنے کے شرعی طریقہ کے مطابق انویسٹ کی گئی رقم کو کسی نفع بخش کاروبار میں لگا کر اس سے حاصل ہونے والا نفع اکاؤنٹ ہولڈر کو نہیں دیا جاتا بلکہ روزانہ کی بنیاد پر دیے جانے والے آرڈر پر صرف کلک کرنے سے اکاؤنٹ ہولڈر کا نفع وجود میں آتا ہے۔آرڈر یا اشتہار پر کلک کرنا ایسا کوئی عمل نہیں کہ اس کے عوض میں معاوضہ دیا جائے، بلکہ یہ دھوکہ و فریب کا سبب ہے۔ انویسٹ کی گئی رقم ناقابلِ واپسی ہوتی ہے جوشرعاً ناجائز ہے، اس لئے کہ شرعی ضابطہ یہ ہے کہ انویسٹر کو معاہدہ مکمل ہونے کے بعد اس کی انویسٹ کی گئی رقم اس کے حصے کے نفع کے ساتھ لوٹادی جائے۔مذکورہ معاملہ جوئے کے مشابہ ہے کیوں کہ روزانہ پابندی کے ساتھ آرڈرز پر کلک کرنے سے انویسٹر کواس کی لگائی گئی رقم مزید اضافہ کے ساتھ واپس بھی مل سکتی ہے اور یہ بھی ممکن ہے کہ اس کو اس کی لگائی ہوئی رقم بھی نہ ملے تو یہ معاملہ نفع و نقصان کے درمیان دائر ہوگیا جسے شرعی اصطلاح میں قمار (جوا) کہتے ہیں۔اکاؤنٹ میں USDT نامی اسٹیبل کوائن ہی کے ذریعہ رقم نکالی یا جمع کروائی جاسکتی ہے جو کرپٹو کرنسی کی ایک قسم ہے اور کرپٹو کرنسی کی خریدو فروخت بوجہ مال نہ ہونے کے بیعِ باطل اور حرام ہے۔لہذا مذکورہ ویب سائٹ اور اس کی موبائل ایپ پر انویسٹمنٹ کر کے پیسے کمانا جائز نہیں ہے، تاہم جو شخص اس میں 200 ڈالر کی رقم جمع کروادے اس كےلیے اپنی اصل رقم کے بقدر رقم نکلوانے کی اجازت ہے اس سے زیادہ لینا جائز نہیں ہے۔احكام القرآن للجصاص میں ہے:"وروى حماد بن سلمة عن قتادة عن حلاس أن رجلا قال لرجل إن أكلت كذا وكذا بيضة فلك كذا وكذا فارتفعا إلى علي فقال هذا قمار ولم يجزه ولا خلاف بين أهل العلم في تحريم القمار وأن المخاطرة من القمار قال ابن عباس إن المخاطرة قمار وإن أهل الجاهلية كانوا يخاطرون على المال والزوجة".(‌‌سورة البقرة، باب تحريم الميسر، ج:2، ص:11، ط:دار إحياء التراث العربي)الموسوعة الفقهية الكويتية" میں ہے:"الإجارة ‌على ‌المنافع المحرمة كالزنى والنوح والغناء والملاهي محرمة وعقدها باطل لا يستحق به أجرة. ولا يجوز استئجار كاتب ليكتب له غناء ونوحا؛ لأنه انتفاع بمحرم."(‌‌إجارة‌‌، الإجارة على المعاصي والطاعات: 1/ 290، ط: وزارة الأوقاف والشئون الإسلامية)فقط واللہ اعلم
                                                  
عنوان: شراب  کی آمدنی کو بغیر ثواب کی نیت سے صدقہ کاحکم
سوال: ہم امریکا  میں مختلف کاموں سے وابستہ تھے،  لیکن یہ کام اب مہنگائی کی وجہ سے چل نہیں رہے؛ اس لیے  ہم نے سوچا ہے کہ اگر پٹرول پمپ ( جس کے ساتھ سپر سٹور بھی ہوتا ہے اور اس میں گروسری ( کھانے پینے کی اشیاء ) اور مختلف قسم کے مشروبات ہوتے ہیں جو سب 80 فیصد حلال ہوتے ہیں،  لیکن اس  کے ساتھ 15 سے 20 فیصد بیئر ( مشروب جسمیں 5 سے 10 فیصد الکوحل ہوتا ہے) اور لاٹو( گیم 5%)  وغیرہ بھی رکھنا پڑتا ہے،  اگر نا رکھی جائیں تو باقی اشیاء بھی کوئی لینے نہیں آتا،  یعنی اس کے بغیر سٹور چل نہیں پاتا،  اس کی وجہ یہ ہے کہ غیر مسلم اکثریت میں ہیں۔میرا سوال آپ سے یہ ہے کہ اگر ہم اس 15 سے 20 فیصد اشیاء جو کہ حرام ہیں اس سے حاصل ہونے والی آمدنی اپنے استعمال میں نا لائیں اور بغیر کسی ثواب کی نیت سے کسی محتاج کو  دے دی جائے ، اور باقی حلال اشیاء کی آمدنی اپنے استعمال میں لائی جائے اور زکوۃ، صدقات، اور خیرات وغیرہ بھی اسی رقم سے ادا کی جائے، اس تصور کے ساتھ اسٹور کھولا جائے تو کیا یہ جائز ہے؟
جواب: واضح رہے کہ اللہ کے رسول صلی اللہ علیہ وسلم نے شراب پینے والے، پلانے والے، بنانے والے، بیچنے والے سب پر لعنت فرمائی ہے؛ اس لیے ایک مسلمان کے لیے خود یا اپنے کسی کارندے (وکیل) کے ذریعے شراب فروخت کرنا شرعاً جائز نہیں ہے،اسی طرح شراب کا ”سپر اسٹور“ میں معمول کا حصہ ہونا ، اور اس کے بغیر اسٹور  کا نہ چلنا، اور غیر مسلموں کا ملک  کا ہو نا یہ ایک مسلمان کے لیے شراب بیچنے کے لیے وجہِ جواز نہیں بن سکتا،لہذا  حرام  رقم غلطی سے ملکیت میں آگئی ہوتو اسے بغیر ثواب کی نیت سے صدقہ کرنا لازم ہے، مگر اس کایہ مطلب نہیں کہ بغیر ثواب کے صدقہ کی نیت سے انسان حرام کماتا رہے،مشرکینِ مکہ سخت  قحط کے زمانے میں جواکھیلتے تھے اورجیتی ہوئی اشیاءخود استعمال میں نہیں لاتے تھے، بلکہ فقیروں پر صدقہ کردیا کرتے تھے، مگر اس کے باوجود ان کاعمل ناجائز اورحرام ہونے کی وجہ سے اس کی مذمت کی گئی۔ خلاصہ یہ ہے کہ صدقہ اور لوگوں کی فلاح وبہبود کی نیت سےحرام مال کمانے کی اجازت نہیں،  جیساکہ توبہ کی نیت سے گناہ کی اجازت نہیں  ہے اوراس وجہ سے بدپرہیزی کرنا معقول نہیں کہ دواموجود ہے، لہذا جان بوجھ کر حرام کمانا حرام کا مالک بننا یہ جائز  نہیں ہے ۔ترمذی شریف میں ہے:"عن أنس بن مالك قال: " ‌لعن رسول الله صلى الله عليه وسلم في الخمر عشرة: عاصرها، ومعتصرها، وشاربها، وحاملها، والمحمولة إليه، وساقيها، وبائعها، وآكل ثمنها، والمشتري لها، والمشتراة له ".(باب النهي ان يتخذ الخمر خلا،581/3،شركة مكتبة ومطبعة مصطفى البابي الحلبي)صحیح بخاری میں ہے :"عن ‌جابر بن عبد الله رضي الله عنهما: «أنه سمع رسول الله صلى الله عليه وسلم يقول عام الفتح، وهو بمكة: إن الله ورسوله ‌حرم ‌بيع ‌الخمر والميتة والخنزير والأصنام".فتاوی شامی میں ہے :"قال في البحر: والحاصل أن بيع الخمر باطل مطلقا".(باب البیع الفاسد،56/5،سعید)ایضا:"لما في البزازية أخذه مورثه رشوة أو ظلما، إن علم ذلك بعينه لا يحل له أخذه".(باب البیع الفاسد،99/5، سعید)فقط واللہ اعلم
                                                  
عنوان: اسلامی بینک میں نوکری کرنا ، روایتی بینک سے حاصل ہونے والی تنخواہ کا حکم
سوال: میں ایک روایتی(غیر اسلامی) بینک میں گھریلو قرض کے شعبہ میں کام کرتا ہوں،جو کہ میں جانتا ہوں کہ سودی ہے ،اب دوسری جگہ نوکری تلاش کر رہا ہوں ،میرا سوال یہ ہے کہ کیا میں اسلامی بینک میں نوکری کر سکتا ہوں،اگر میں توبہ کر کہ دوسری جگہ کام کرتا ہوں تو یہاں کی آمدن سے جو میں نے خرچ کیا یا محفوظ کیا اس کا کیا اصول ہے ؟
جواب: مروجہ اسلامی بینکوں کا طریقۂ تمویل چوں کہ  اسلامی اور غیر سودی نہیں ہے، بلکہ کئی سودی اور غیر اسلامی معاملات پر مشتمل ہے ، لہٰذا ایسے اداروں میں ملازمت اختیار کرنا بھی شرعاً جائز نہیں ہو سکتا،  آپ کو چاہیے کہ ایک بے روزگار کی حیثیت سےمتبادل ملازمت کے  لیے  کو شش کرتے رہیں، جوں ہی جائز ملازمت میسر آجائے بینک کی ملازمت فورا چھوڑ دیں، جب تک نوکری نہیں مل پاتی، اور آپ کے لئے چھوڑنا مشکل ہو اور آپ کا کوئی ذریعہ معاش بھی نہ ہو تو ناجائز سمجھتے ہوئے مذکورہ بینک سے ملازمت و معاوضہ کا تعلق رکھنے کی گنجائش ہے،  مگر ساتھ ہی تو بہ و استغفار بھی کرتے رہیں اور استطاعت ہونے پر اس عرصہ میں بینک سے حاصل شدہ مراعات کے بقدر صدقہ کرنا بہتر ہوگا، اور جو رقم محفوظ ہے،  اگر  فی الحال  اس کا ضروریات میں استعمال کرنا ضروری ہو تو استعمال کرسکتے ہیں اور اگر ضرورت سے زائد ہو تو صدقہ کردیں۔ اور حلال رقم آنے کی صورت میں جتنی رقم خرچ کی اس کے بقدر صدقہ کرنا ہوگا۔شرح النووی علی المسلم میں ہے :"(‌لعن ‌رسول الله صلى الله عليه وسلم آكل الربا وموكله وكاتبه وشاهديه وقال هم سواء) هذا تصريح بتحريم كتابة المبايعة بين المترابيين والشهادة عليهما وفيه تحريم الإعانة على الباطل والله أعلم".(کتاب البیوع ، باب الربا ج: 11 ص: 26 ط: دار إحياء التراث العربي)فتاوی شامی میں ہے :"والحاصل ‌أنه ‌إن ‌علم ‌أرباب ‌الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه".(کتاب البیوع ، ‌‌باب البيع الفاسد ج: 5 ص: 99 ط :سعید)اعلاء السنن میں ہے :"فطريق التخلص منه و تمام التوبه بالصدقه به ، فان كان محتاجا إليه فله أن يأخذ بقدر حاجته ويتصدق بالباقي  ، فهذا حكم كل كسب خبيث لخبث عوضه عينا كان أو منفعة. ولا يلزم من الحكم بخبثه وجوب رده على الدافع ،  فإن النبي صلى الله عليه وسلم حكم بخبث كسب الحجامي ولا يجب رده على الدافعه."(كتاب الإجارة ، باب النهى عن مهر البغى وحلوان الكاهن ج: 16 ص: 195 ط: ادارة القران والعلوم الاسلاميه كراتشي)فقط واللہ اعلم
                                                  
عنوان: ایسا ہوٹل کھولنا جس میں جانور دکھائے بغیر گوشت کھلایا جاتا ہو
سوال: ہوٹل کھولنا کیسا ہے ،جس میں جانور کو دکھایا نہیں جاتا اور گوشت کھلایا جاتا ہے برائے مہربانی رہنمائی فرمائیں؟
جواب: صورتِ مسئولہ میں اگر ہوٹل میں حلال، پاک اور شرعی طریقے سے ذبح شدہ گوشت کھلایا جائے تو ایسا ہوٹل کھولنا درست ہے اگرچہ جانور  نہ دکھایا جاتا ہو۔اعلام الموقعین  میں ہے:"الأدلة على المنع من فعل ما يؤدي ‌إلى ‌الحرام ولو كان جائزا في نفسهالدلالة على المنع من وجوه: الوجه الأول: قوله تعالى: {ولا تسبوا الذين يدعون من دون الله فيسبوا الله عدوا بغير علم} [الأنعام: ١٠٨] فحرم الله تعالى سب آلهة المشركين - مع كون السب غيظا وحمية لله وإهانة لآلهتهم - لكونه ذريعة إلى سبهم الله تعالى، وكانت مصلحة ترك مسبته تعالى أرجح من مصلحة سبنا لآلهتهم، وهذا كالتنبيه بل كالتصريح على المنع من الجائز لئلا يكون سببا في فعل ما لا يجوز.الوجه الثاني: قوله تعالى: {ولا يضربن بأرجلهن ليعلم ما يخفين من زينتهن} [النور: ٣١] فمنعهن من الضرب بالأرجل وإن كان جائزا في نفسه لئلا يكون سببا إلى سمع الرجال صوت الخلخال فيثير ذلك دواعي الشهوة منهم إليهن."(الشريعة مبنية على مصالح العباد، فصل الأدلة على المنع من فعل ما يؤدي إلى الحرام، ج:3، ص:110، ط:دار الکتب العلمیة)فقط والله اعلم
                                                  
عنوان: مدرسہ والوں کا طلبہ کے موبائل کو ہمیشہ کے لیے ضبط کرنا ،اپنے استعمال میں لانا ، پیسے لے کر واپس کرنا
سوال: میں جس مدرسہ میں پڑھتا ہوں وہاں کسی بچہ کا موبائل پکڑا جاتاہے تو اس کو ہمیشہ کے لیے ضبط کرلیتے ہیں،  اور مدرسہ والے خود استعمال کرتے ہیں ، اور جب سال کے اخیر میں لینے جاتے ہیں ، تو کہتے ہیں کہ  پانچ یا  دس ہزار روپے دو تو آپ کو موبائل ملے گا،  تو کیا یہ جائز ہے؟
جواب: واضح رہے کہ طلبہ کی  تربیت، تعلیمی یکسوئی اور انہیں غیر شرعی امور میں مشغول ہونے سے بچانے کے لیے  مدرسے کی حدود میں  طلبہ کے موبائل کے استعمال پر پابندی لگانا تو درست ہے، لیکن  کسی طالب علم کی طرف سے ضابطے کی خلاف ورزی  پر  مذکورہ طرزِ عمل درست نہیں ہے، لہٰذا صورتِ مسئولہ میں  مدرسہ والوں کا طلبہ کا موبائل  ضبط کے  خود استعمال کرنا ، اور سال کے اخیر میں پانچ یا دس ہزار روپے لے کر واپس کرنا یہ سب مالی جرمانہ میں آتا ہے،  جو کہ جائز نہیں ہے۔  البتہ یہ کیا جاسکتا ہے کہ طالب علم کا موبائل ضبط کرکے اس کے سرپرست کو بلایا جائے اور  مدرسے کے ضابطے کی پابندی کے حوالے  سے ان  کی تحریری ضمانت  لے کر موبائل حوالہ کردیا  جائے یا موبائل ضبط کرکے محفوظ رکھا جائے اور   سال مکمل ہونے پر خود استعمال کیے بغیر  جس حالت میں موبائل لیا تھا اسی حالت میں واپس کردیا جائے۔بدائع الصنائع میں ہے :"والإنسان لا يملك ‌التصرف ‌في ‌ملك ‌غيره من غير رضاه".(کتاب النکاح ، فصل بيان شرائط الجواز والنفاذ ج: 2 ص: 237 ط: دار الكتب العلمية)فتاوی ہندیہ میں ہے:"‌لا ‌يجوز ‌لأحد من المسلمين أخذ مال أحد بغير سبب شرعي كذا في البحر الرائق". (کتاب الحدود ، فصل فی التعذیر  ج: 2 ص: 167 ط: دارالفکر )مجمع الانہر میں ہے :"ولا يكون التعزير بأخذ المال من الجاني في المذهب".(کتاب الحدود ،  باب التعزیر ج: 1 ص: 609 ط: المطبعة العامرة)البحر الرائق میں ہے :"وفي شرح الآثار التعزير بالمال كان في ابتداء الإسلام ثم نسخ".(کتاب الحدود ، باب التعزیر ج: 5 ص: 44 ط: دار الكتاب الإسلامي)فتاو ی شامی میں ہے :"والحاصل أن المذهب عدم التعزير بأخذ المال".(کتاب الحدود ، باب التعزیر ج: 4 ص: 62 ط: سعید)فقط واللہ اعلم
                                                  
عنوان: فورسیج آن لائن کمپنی کا حکم
سوال: ایک آن لائن ارننگ والا پلیٹ فارم ہے'' فارسیج'' کے نام سے، جس میں بالترتیب x3, x4, xxx اور xgold چار پروگرام ہوتے ہیں اور ہر پروگرام کے 12, 12 لیول ہوتے ہیں، اور xgold کے 15 لیول ہوتے ہیں ،اس میں ارننگ کا طریقہ کار یہ ہوتا ہے کہ جو بھی ممبر اس کو جوائن کرے گا اسے x3 , اور x4 کا کم از ایک ایک لیول خریدنا ہو گا ،جن کی قیمت 10 busd ہے، جو کہ x3 کے 5 ڈالر اور x4 کے 5 ڈالر ملا کر بنتی ہے ،اور ساتھ .006 کے BNB فیس کٹتی ہے ،اور اس میں جتنے بھی ممبر جوائن کرتے ہیں ان سب کی رقم 100 فیصد تقسیم ہوتی ہے نہ کہ سسٹم بنانے والے کو جاتی ہے، اس کو بنانے والے یا کمپنی کو اس میں سے کچھ نہیں جاتا، bnb کی فیس بھی ممبرز میں ہی تقسیم ہو جاتی ہے، اس میں ا رننگ ایسے ہوتی ہے کہ جونہی بندہ 10 ڈالر سے ایک ممبر جوائن کروائے، تو x3سے 5 ہمیں ملتے ہیں اور x4 سے 5 ڈالر ہمارے اپلائن جس کے لنک سے ہم جوائن ہوئے اسے چلے گئے ، اس کی ٹیم میں سے کسی کو بھی جا سکتے ہیں، دوسری اور تیسری جوائننگ بھی ایسے ہی ہوتی ہے، 4 نمبر اور 5 نمبر والی جوائننگ کے دس کے دس ڈالر جوائن کروانے والے کو ہی ملتے ہیں۔ اور اس میں ہوتا یہ ہے کہ ہم نے زندگی میں ایک بار ہی ایک لیول اوپن کرنا ہوتا ہے جو کہ بار بار ری سائکل ہوتا رہتا ہے ۔براہ مہربانی شریعت کی روشنی میں رہنمائی فرمائیں ۔
جواب: واضح رہے کہ فورسیج آن لائن کمپنی جو طریقہ کار بتایا گیا ہے اس میں شرعا دو خرابیا ں پائی جاتی ہیں ایک تو اس میں جوا پایا جاتا ہے کہ کمپنی  جوائن کرنے کے لیے  پیسے جمع کرتے ہیں، کمپنی جوائن کرنے کے  بعدممبر کو پیسے  تب ملتے ہیں  جب وہ  کسی اور کو ممبر بنائےگا ورنہ ممبر کو  پیسے نہیں ملیں گے۔ دوسرا یہ کہ حقیقت میں اس کمپنی کا کوئی کاروبار نہیں ہے، اور مذکورہ کمپنی کا بنیادی مقصد تجارت بھی نہیں ہے، بلکہ اس کا مقصد ممبر سازی ہے، اور شرعاً ممبر سازی کی حیثیت کاروبار کی نہیں بلکہ اس کا طریقہ کار جوئے کی شکل ہے، اور نہ ہی یہ معاملہ شرعی اعتبار سے شرکت ہے اور نہ مضاربت۔ لہذا صورت مسئولہ میں مذکورہ وجوہات کی بنا پر مذکورہ کمپنی جوائن کرنا اور نفع کماناجائز نہیں ہے۔مزید دیکھیے:فورسیج کمپنی میں کام کرنے کاحکمفورسیج ارننگ پلیٹ فارم اور آن لائن ٹریڈنگ کا حکمفتاوی شامی میں ہے:"لأن القمار من القمر الذي يزداد تارة وينقص أخرى وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر والاباحۃ، فصل فی البیع، ج: 6، صفحہ: 403، ط:  سعید)فقط واللہ اعلم
                                                  
عنوان: المیزان میوچل فنڈز میں سرمایہ کاری کا حکم
سوال: میزان بینک میں سرمایہ کاری حرام ہے ، تو کیا میزان میوچل فنڈ میں سرمایہ کاری کرنا جائز ہے؟ یہ علماء کے نگرانی میں کام کرتے ہیں اور ہمارے پیسوں کو شریعت کے مطابق کمپنیوں میں انویسٹ کرتے ہیں جب کہ یہ ہمارے لیے مشکل ہوتا ہے کہ کون کون سی کمپنی حلال ہے اور دوسری بات یہ ہے کہ اس میں کبھی منافع ہوتا ہے اور کبھی نقصان ہوتا ہے۔
جواب: صورتِ مسئولہ میں میوچل فنڈز میں سرمایہ کاری جائز نہیں ہے۔مزید تفصیل کے لیے درج ذیل لنک پر تفصیلی فتویٰ ملاحظہ کیجیے:المیزان انویسٹمنٹ میں سرمایہ کاری کرنا (اسلامک میوچل فنڈز اور اسٹاک مارکیٹ کے شئیرز کا حکم)فقط واللہ اعلم
                                                  
عنوان: والدہ کا بڑے بیٹے کے لیے وصیت کرنا
سوال: ہماری والدہ کا سونا تھا،انہوں نے اپنی زندگی میں ہم سے کافی دفعہ بولا تھاکہ اگر مجھےکچھ ہو جائے ،تو یہ سونا تمھارے  بڑے بھائی کا ہے،اس کو دےدینا،ہم نے ایسا کرتے ہوئےوہ سونا بڑے بھائی کو دے دیا، کیوں کہ  اس کی زکوٰۃ والدہ کی زندگی میں بھی بھائی ہی دیتےتھے،کیا یہ صحیح ہے؟
جواب: صورتِ مسئولہ  میں والدہ مرحومہ کے مذکورہ قول کے دو مطلب ہو سکتے ہیں:  ایک یہ کہ مذکورہ سوناسائلہ کے بڑے بھائی کی ملکیت تھی،اس نے والدہ کو صرف استعمال کے لیےیا والدہ کے پاس بطورِ امانت رکھوایا تھا،تو یہ بڑے بھائی کی ملکیت شمار ہوگا،اور اس کو دینا لازم ہوگا،دوسری صورت یہ ہے کہ مذکورہ سونا والدہ مرحومہ  کاتھا،اور والدہ مرحومہ مذکورہ سونا بڑے بیٹے کو وصیت کے طور پر دینا چاہتی تھی،تو اس صورت میں یہ وارث کے لیے وصیت ہے جو کہ شرعاً معتبر نہیں،البتہ اگر سب ورثاء عاقل ،بالغ ہوں،اور دلی خوشی ،و رضا مندی سے والدہ کی وصیت پوری کرنے پر راضی ہوں،تو بڑے بھائی کو دیا جاسکتا ہے،ورنہ میراث کے طور پر ورثاء میں تقسیم ہو گا۔فتاوی شامی میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج:6 ص:655،656 ط: سعید)فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."(كتاب الوصايا، الباب الأول في تفسير الوصية وشرط جوازها وحكمها، ج:6 ص:90 ط: رشیدیة)فتح باب العنایۃ بشرح النقایۃ میں ہے: "ويروى عن ابن عباس، عن النبي صلى الله عليه وسلم قال: «لا وصية لوارث إلا أن يشاء الورثة». ويعتبر كونه وارثا وقت الموت لا وقت الوصية."(كتاب الوصايا، ج:3 ص:426 ط: دار الأرقم)فقط واللہ اعلم
                                                  
عنوان: کینیڈا میں مالیاتی ادارہ سے سودی قرضہ لے کر گھر و دیگر اشیائے ضرورت خریدنا
سوال: میں ٹورنٹو، کینیڈا میں رہتا ہوں۔ میرا سوال کینیڈا میں بلاسودی رہن (mrtgage) / مالی امداد (financing mechanism) کے طریقہ کار سے متعلق ہے۔ مارکیٹ میں، ہمارے پاس بہت سارے آپشن دستیاب ہیں جن کو "ایجارہ" اور "مشارکہ" کہا جاتا ہے۔ یہ لوگ روایتی کنوینشنل بینکوں سے پیسہ لیتے ہیں یا ممبر بنا کر پیسہ جمع کرتے ہیں اس کے بعد جو لوگ رہن رکھ کر قرض لینا چاہتے ہیں یا انہیں کسی پراپرٹی کی خریداری کیلئے مالی معاونت کی ضرورت ہوتی ہے تو وہ ان سے 20 فیصد قیمت لیکر انہیں مطلوبہ رقم بطور قرض فراہم کردیتے ہیں جس کی ادائیگی انہیں مساوی ماہانہ قسطوں میں کرنی ہوتی ہے۔ اس مقصد سے ان کو بیس فیصد رقم بطور ایڈوانس ادا کی جاتی ہے اس ادائیگی کے بعد قرض کی بقیہ رقم کو مساوی ماہانہ اقساط پر تقسیم کرکے مطلوبہ رقم جائیداد خریدنے میں دلچسپی رکھنے والے افراد کو بطور قرض فراہم کرتے ہیں۔ گاڑیوں کی خریداری کیلئے مالی اعانت میں، پہلے اضافی رقم (سود) بطور ایڈوانس وصول کی جاتی ہے، باقی اصل قیمت مساوی اقساط پر ادا کی جاتی ہے۔ یا اضافی رقم (سود) + اصل قیمت کو ساتھ ملا کر ماہانہ مساوی اقساط بنادی جاتیں ہیں۔ اس طرح کی لین دین کار ڈیلر کرتے ہیں اور انہیں اپنی گاڑیوں کی پوری قیمت بنک یا قرض فراہم کرنے والے ادارے سے مل جاتی ہے اور خریدار کو باقی قسطیں بینک یا مالی معاونت کرنے والے ادارے کو اپنے معاہدہ کے مطابق ادا کرنا پڑتی ہیں۔ اس طرح کی لین دین کرنے کیلئے کچھ ڈیلروں کے اپنے مالیاتی ادارے بھی ہوتے ہیں۔ میں ذاتی طور پر اللہ تعالٰی کی گرفت میں سودی لین دین کی بناپر نہیں آنا چاہتا اور نہ ہی سودی لین دین کی وجہ سے اللہ تبارک وتعالٰی سے لڑنا چاہتا ہوں۔ لہٰذا میری آپ سے درخواست ہے کہ میری راہنمائی فرمائیں کہ میں سود سے کس طرح بچتے ہوئے اس طرح کی لین دین کرسکتا ہوں اور شریعت میں اس کیلئے کیا اصول و ضوابط مقرر کیے گئے ہیں؟
جواب: مذکورہ مالیاتی اداروں سے قرضہ لے کر گھر و دیگر اشیاء کی خریداری اور قرضہ کی اصل رقم سے زائد رقم کی ادائیگی سود ہے ؛ لہٰذا مذکورہ بالا معاملہ سود پر مشتمل ہونے کی وجہ سے ناجائز و حرام ہے، مسلمانوں کو چاہیے کہ بینک سے قرضہ لے کر گھر خریدنے کے بجائے شریعتِ اسلامیہ کے اصولوں کے مطابق جائز طریقہ اختیار کرنے کی کوشش کریں، مثلاً: بینک یا مالیاتی ادارہ کی انتظامیہ سے بات کی جائے کہ اگر وہ مطلوبہ گھر اصل مالک سے پہلے خود خرید لے  (بایں معنیٰ کہ وہ مالیاتی ادارے  ضمان میں آجائے)، پھر وہ گھر متعین نفع کے اضافہ کے ساتھ قسطوں پر آپ کو فروخت کردے، (اس طور پر کہ قسط کی تاخیر کی صورت میں مقررہ مجموعی رقم پر اضافہ نہ ہو) پس اس طریقہ سے اگر مالیاتی ادارہ سودا کرنےپر تیار ہوجاتا ہے تو آپ کینیڈا میں اپنے  لیے گھر یا دوکان و گاڑی و دیگر اشیائے ضرورت خرید سکتے ہیں۔ غیر مسلم ممالک میں بھی سودی لین دین کی شرعاً  اجازت نہیں ہے۔ فقط واللہ اعلم
                                                  
عنوان: ادھار پر زیادہ قیمت میں بیچنے کا حکم
سوال: میرا سوال یہ ہے کہ میں  ایک ایسے علاقہ میں رہتاہوں  جہاں بہت لوگ فصل کے لئے دوائیں   وغیرہ  ادھار پر لیتےہیں،  مثال کے طور پر ایک دوا پانچ سو  روپیہ کی ہے، دکان دار  چھ ماہ  کے ادھار پر   800 روپیہ رقم وصول کرےگا ،کیا یہ درست کاروبار ہے؟
جواب: واضح رہے کہ اشیاء کی   خرید و فروخت میں اصل حکم نقد خریداری کی طرح ادھار پر خریدنا بھی جائز ہے ،اسی بناء پر نقد اور ادھار کی قیمت میں فرق رکھنے میں بھی شرعا کوئی حرج نہیں ہے،بشرط یہ ہے کہ سودا کرتے وقت پیسوں کی ادائیگی کا وقت کے ساتھ  کسی ایک قیمت  کو(نقد وادھار کے  اعتبار سے) بھی متعین کر دیاجائے،لہذااگر سودا کرتے وقت نقد ہو یا ادھار کسی ایک متعین قیمت پر سودا ہوجائے  اور ادائیگی کا وقت بھی طے ہوجائے تو خریدار پر  اسی متعین مدت پر طے شدہ  قیمت ادا کرنا لازم ہوگی،سودے کےبعد خریدار چاہے جلد ادائیگی کرے یا  کسی مجبوری کی  وجہ سے تاخیر سے پیسے ادا کرے ،اُس پر وہی متعین قیمت ادا کرنا ہی  لازم ہوگی لہذا صورت مسئولہ میں پانچ سو روپے والی چھ مہینہ کے ادھار پر آٹھ سو روپے کی دینا درست ہے۔بدائع الصنائع میں ہے:"إذا قال: بعتك هذا العبد بألف درهم إلى سنة أو بألف وخمسمائة إلى سنتين؛ لأن الثمن مجهول .......فإذا علم ورضي به جاز البيع؛ لأن المانع من الجواز هو الجهالة عند العقد وقد زالت في المجلس وله حكم حالة العقد فصار كأنه كان معلوما عند العقد وإن لم يعلم به حتى إذا افترقا تقرر الفساد."( کتاب البیوع  ، فصل فی شرائط الصحة فی البیوع جلد 5 ص: 158 ط: دارالکتب العلمیة)دررالحکام فی شرح مجلۃ الاحکام"إذا عقد البيع على تأجيل الثمن إلى كذا يوما أو شهرا أو سنة أو إلى وقت معلوم عند العاقدين كيوم قاسم أو النيروز صح البيع.يعني أن التأجيل إذا كان بالأيام أو الشهور أو السنين أو بطريق آخر فهو صحيح ما دام الأجل معلوما (بحر) وعلى هذا إذا باع إنسان من آخر متاعا وهو صحيح وسلمه إليه ثم توفي فليس لورثته أن يأخذوا الثمن من المشتري قبل حلول الأجل؛ لأن الأجل الذي هو حق المدين لا يبطل بوفاة الدائن علي أفندي وهذه المادة فرع للمادة."(الکتاب البیوع ، الفصل الثاني في بيان المسائل المتعلقة بالبيع بالنسيئة والتأجيل جلد 1 ص: 228 ط: دارالجیل)فقط واللہ اعلم
                                                  
عنوان: بینک میں ملازمت کرنے سے متعلق چند سوالات
سوال: 1) میں ایم سی بی بینک میں اکاؤنٹنٹ ہوں، معلوم یہ کرنا ہے کہ میری تنخواہ حلال ہے یا حرام؟ اور اگر میں اس تنخواہ میں سے اللہ کی راہ میں خرچ کروں تو ثواب ملے گا یا نہیں؟2) کیا بینک میں جاب کرنے والے کا کوئی عمل قبول نہیں ہوتا یعنی نماز روزے کا کوئی فائدہ نہیں ہوتا؟3) بینک میں کام کرنے والا مسلمان ہوتا ہے یا نہیں یعنی کیا اسلام سے خارج ہو جاتا ہے؟
جواب: 1) بینک میں کسی بھی قسم کی ملازمت کرنا جائز نہیں ہے اور بینک کی ملازمت سے ملنے والی تنخواہ حرام ہے، مالِ حرام کا حکم یہ ہے کہ اگر مالک معلوم ہو تو اس کو واپس کردیا جائے اور اگر مالک معلوم نہ ہو تو ثواب کی نیت کے بغیر سارا مال صدقہ کردیا جائے، لہذا اس کو صدقہ کرکے کسی قسم کے اجر کی امید رکھنا درست نہیں۔مزید تفصیل کے لیے مندرجہ ذیل لنک ملاحظہ فرمائیں:بینک کی نوکری اور تنخواہ کا حکم2)حدیث شریف کا مفہوم ہےکہ بندہ جب حرام لقمہ پیٹ میں ڈال لیتا ہے تو چالیس دن تک اُس کا کوئی عمل قبول نہیں ہوتا، تاہم عمل کے قبول نہ ہونے سے   مراد یہ ہے کہ قبول ہونے پر جو اجر و ثواب ملتاوہ نہیں ملے گا،  البتہ ذمہ سے فرض ساقط ہو جائے گا،  لہذا بینک میں ملازمت کرنے والے کی نماز، روزے، وغیرہ کی جو فرضیت ہے وہ تو ادا ہو جائے گی، مگر ثواب نہیں ملے گا۔3)بینک میں ملازمت کرنےوالا کافر نہیں ہوتا، تاہم سودی لین دین میں معاونت کرنے اور حرام کمانے کی وجہ سے گناہ گار ہوگا۔صحیح مسلم میں ہے:"عن جابر قال: لعن رسول اﷲ صلی اﷲ علیه وسلم آکل الربا، وموکله، وکاتبه، وشاهدیه، وقال: هم سواء".(با ب لعن آکل الربا، ومؤکله،ج:2، ص:28، ط:الهندیة)ترجمہ:" حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں۔"المعجم الاوسط میں ہے:"ان العبد لیقذف اللقمة الحرام فی جوفہ ما یتقبل اللہ منہ عمل اربعین یوماً اھ."(باب المیم، ج:6، ص:310، ط:دارالحرمین)فتاوی شامی میں ہے: "لأنّ سبیل الكسب الخبیث التصدق إذا تعذر الرد علي صاحبه ."(‌‌كتاب الحظر والإباحة‌‌، باب الاستبراء وغيره، فصل فی البیع، ج:6، ص:385، ط:سعید)حاشیہ طحطاوی علی مراقی الفلاح میں ہے:"والصحيح أنه إن استحل ذلك عند فعل المعصية كفر، و إلا لا، وتلزمه التوبة إلا إذا كان ‌على ‌وجه ‌الاستخفاف فيكفر أيضا."(خطبة الكتاب،ص:6،ط:دار الكتب العلمية)فقط واللہ اعلم
                                                  
عنوان: متروکہ زمین میں تعمیرات وغیرہ کرنے کے بعد زمین کی موجودہ ویلیو میں بہنوں کا حصہ
سوال: ہمارے والد کی بہت پہلے  وفات ہوئی، اس کی جائداد میں زمین رہ گئی،  جو وارثوں کے درمیان میں تقسیم نہیں ہوئی،  اب تقریباً (20 ) سال بعد وہ زمین آباد( باغات اور دوکانیں لگانے سے )ہونے کی وجہ سے مہنگی ہوگئی، اب بھائی اپنی بہن کو اپنا حصہ دیتا ہے تو کس اعتبار سے دے؟  باغ اور دوکانوں کی قیمت منہا کرے یا سب کی قیمت لگا کر دے، یاد رکھیں آباد کرنے میں بھائی کی محنت ہے ۔
جواب: صورتِ مسئولہ میں والد کے انتقال کے بعد بھائی کو چاہیے تھا کہ والد کا مکمل ترکہ شرعی طریقہ کار کے مطابق تقسیم کرتے، تاہم جب بھائی نے ترکہ تقسیم نہیں کیا، اور مزید کاروبار کیے، اور مذکورہ زمین پر باغات دوکانیں وغیرہ تعمیر کی تو اس زمین میں بہنیں موجودہ ویلیو کے حساب سے حق دار ہے، نیز مذکورہ زمین میں موجود باغات اور تعمیرات میں بھی بہنیں اپنی شرعی حصّے کے تناسب سے حقدار ہے، لہذا بھائیوں پر لازم ہے کہ موجودہ ویلیو کے حساب سے ترکہ کی تقسیم کرکے عنداللہ بریء الذمہ ہوجائیں گے۔فتاوی شامی میں ہے:"[تنبيه] يقع كثيراً في الفلاحين ونحوهم أن أحدهم يموت فتقوم أولاده على تركته بلا قسمة ويعملون فيها من حرث وزراعة وبيع وشراء واستدانة ونحو ذلك، وتارةً يكون كبيرهم هو الذي يتولى مهماتهم ويعملون عنده بأمره وكل ذلك على وجه الإطلاق والتفويض، لكن بلا تصريح بلفظ المفاوضة ولا بيان جميع مقتضياتها مع كون التركة أغلبها أو كلها عروض لا تصح فيها شركة العقد، ولا شك أن هذه ليست شركة مفاوضة، خلافاّ لما أفتى به في زماننا من لا خبرة له بل هي شركة ملك، كما حررته في تنقيح الحامدية. ثم رأيت التصريح به بعينه في فتاوى الحانوتي، فإذا كان سعيهم واحداً ولم يتميز ما حصله كل واحد منهم بعمله يكون ما جمعوه مشتركاً بينهم بالسوية وإن اختلفوا في العمل والرأي كثرة وصواباً، كما أفتى به في الخيرية".(كتاب الشركة، مطلب فيمايقع كثيرا فى الفلاحين مما صورته شركة مفاوضة، ج:4، ص:307، ط:ايج ايم سعيد)فقط والله أعلم
                                                  
عنوان: قرض خواہ نہ ملے تو اس رقم کا حکم
سوال: میں نے موبائل ایپ والوں سے قرض  لے لیا مگر بعد میں مجھے معلوم ہوا کہ یہ سود ہے، تو میں نے اللہ تعالی سے معافی مانگی اوراللہ پاک سے آئندہ یہ کام نہ کرنے کی توفیق مانگی، اب چوں کہ مذکورہ کمپنیاں حکومت پاکستان نے بند کر دی ہے، اور میرا رابطہ ان کمپنی والوں سے نہیں ہو رہا ، اب میرے لیے کیا حکم ہے؟ اگر کمپنی والوں سے رابطہ ہو گیا،تو کیا ان کو اصل رقم ادا کروں یا سود سمیت ادا کروں؟ اور اگر رابطہ نہیں ہوا تو میں ان کی اصل رقم کا کیا کروں؟
جواب: صورتِ مسئولہ میں سائل کا اگر کمپنی سے رابطہ ہو جائے،تو اس کو اس کا اصل رقم واپس کردیں،اور اگر کمپنی سے رابطہ کی بالکل امید نہیں ہےتو اتنی رقم قرض خواہ کو ثواب پہنچانے کی نیت سے کسی غریب کو صدقہ کردیں، پھر اگر مذکورہ کمپنی کا معلوم ہوگیا اور وہ صدقہ کرنے پر راضی ہوا تو ٹھیک ہے، وگرنہ اتنی رقم اس کمپنی والوں کو دوبارہ دینا ہوگا۔فتاوی شامی میں ہے:"(عليه ديون ومظالم ‌جهل ‌أربابها وأيس) من عليه ذلك (من معرفتهم فعليه التصدق بقدرها من ماله وإن استغرقت جميع ماله) هذا مذهب أصحابنا لا تعلم بينهم خلافا كمن في يده عروض لا يعلم مستحقيها اعتبارا للديون بالأعيان (و) متى فعل ذلك (سقط عنه المطالبة) من أصحاب الديون.(قوله: ‌جهل ‌أربابها) يشمل ورثتهم، فلو علمهم لزمه الدفع إليهم؛ لأن الدين صار حقهم. وفي الفصول العلامية: من له على آخر دين فطلبه ولم يعطه فمات رب الدين لم تبق له خصومة في الآخرة عند أكثر المشايخ؛ لأنها بسبب الدين وقد انتقل إلى الورثة. والمختار أن الخصومة في الظلم بالمنع للميت، وفي الدين للوارث. قال محمد بن الفضل: من تناول مال غيره بغير إذنه ثم رد البدل على وارثه بعد موته برئ عن الدين وبقي حق الميت لظلمه إياه، ولا يبرأ عنه إلا بالتوبة والاستغفار والدعاء له. اهـ. (قوله: فعليه التصدق بقدرها من ماله) أي الخاص به أو المتحصل من المظالم. اهـ. ط وهذا إن كان له مال. وفي الفصول العلامية: لو لم يقدر على الأداء لفقره أو لنسيانه أو لعدم قدرته قال شداد والناطفي رحمهما الله تعالى: لا يؤاخذ به في الآخرة إذا كان الدين ثمن متاع أو قرضا، وإن كان غصبا يؤاخذ به في الآخرة، وإن نسي غصبه، وإن علم الوارث دين مورثه والدين غصب أو غيره فعليه أن يقضيه من التركة، وإن لم يقض فهو مؤاخذ به في الآخرة، وإن لم يجد المديون ولا وارثه صاحب الدين ولا وارثه فتصدق المديون أو وارثه عن صاحب الدين برئ في الآخرة.مطلب فيمن عليه ديون ومظالم ‌جهل ‌أربابها (قوله: كمن في يده عروض لا يعلم مستحقيها) يشمل ما إذا كانت لقطة علم حكمها، وإن كانت غيرها فالظاهر وجوب التصدق بأعيانها أيضا (قوله: سقط عنه المطالبة إلخ) كأنه والله تعالى أعلم؛ لأنه بمنزلة المال الضائع والفقراء مصرفه عند جهل أربابه، وبالتوبة يسقط إثم الإقدام على الظلم ط (قوله: يجب عليه أن يتصدق بمثله) المختار أنه لا يلزمه ذلك في القهستاني عن الظهيرية، وكذا في البحر والنهر عن الولوالجية."(كتاب اللقطة، ج:4، ص:283، ط: سعيد)وفیہ ایضاً:"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الشركة، مطلب في قبول قوله دفعت المال بعد موت الشريك أو الموكل، ج:4، ص:320، ط: سعید)العقود الدریۃ في تنقيح الفتاوی الحامدیۃمیں ہے:"(سئل) في رجل استقرض من آخر مبلغاً من الدراهم و تصرف بها ثم غلا سعرها فهل عليه رد مثلها؟(الجواب) : نعم و لاينظر إلى غلاء الدراهم و رخصها كما صرح به في المنح في فصل القرض مستمداً من مجمع الفتاوى".(كتاب البيوع، باب القرض، ج:1، ص:279، ط: دار المعرفة)فتح القدیر میں ہے:"لأن ‌الديون ‌تقضى بأمثالها."(كتاب الوكالة، باب الوكالة بالخصومة والقبض، ج:8، ص:110، ط: دار الفكر)فتاوی شامی میں ہے:"(قوله: کل قرض جر نفعاً فهو  حرام) أی اذا کان مشروطاً."(كتاب البيوع، ‌‌باب المرابحة والتولية، ‌‌فصل في القرض، مطلب كل قرض جر نفعا حرام، ج:5، ص:166، ط:سعيد)فقط والله أعلم
                                                  
عنوان: مرض الموت میں خلع کی صورت میں میراث اور یک طرفہ عدالتی خلع کا حکم
سوال: 1۔اگر کوئی شخص مرض الموت میں مبتلا ہو اور اس کی بیوی اس سے خلع کرنے کا مطالبہ کرے اور وہ شخص مرض الموت میں اس کے ساتھ خلع کرے تو کیا اس شخص کی میراث میں اس  عورت کا حصہ ہوگا یا نہیں؟2۔  اگر وہ شخص اس کے ساتھ خلع نہیں کرتا اور وہ عدالت کے ذریعے خلع کا ڈگری لے لے تو پھر میراث کا کیا حکم ہے ؟
جواب: 1۔ صورتِ مسئولہ میں اگر مذکورہ شخص نے بیوی کے مطالبے پر اسے خلع دی ہو تو بیوی اس شخص کی میراث کی حق دار نہیں ہوگی، اگر چہ اس شخص کا انتقال اس عورت کی عدت میں ہوجائے۔2۔شوہر کی رضامندی کے بغیر  یک طرفہ  عدالتی خلع شرع معتبر نہیں ہوتا؛  لہذا میراث کی حق دار ہوگی۔مبسوط للسرخسی میں ہے:"وإن اختلعت، وهي صحيحة والزوج مريض، فالخلع جائز بالمسمى قل، أو كثر؛ لأنه لو طلقها بغير عوض، كان صحيحا، فبالعوض القليل، أولى، ولا ميراث لها منه؛ لأن الفرقة إنما وقعت بقبولها، فكأنه ‌طلقها ‌بسؤالها."(كتاب الطلاق، باب الخلع، ج:6، ص:193، ط:دار المعرفة)المحیط البرہانی میں ہے:"إذا ‌طلّقها ‌بسؤالها فلا ميراث لها. وكذلك إذا وقعت الفرقة بمعنى من قبلها فلا ميراث لها؛ لأنّا إنّما أبقينا النكاح في حقّ الإرث مع وجوب القاطع ديانة لحقّها، وقد رضيت ببطلان حقّها بسؤالها الطلاق."(‌‌كتاب الطلاق، ‌‌الفصل العشرون: في طلاق المريض، ج:3، ص:411، ط:دار الكتب العلمية)بدائع الصنائع میں ہے:"‌وأما ‌ركنه ‌فهو ‌الإيجاب والقبول؛ لأنه عقد على الطلاق بعوض فلا تقع الفرقة، ولا يستحق العوض بدون القبول."(كتاب الطلاق، فصل في ركن الخلع، ج:3، ص:229، ط: دار إحياء التراث العربي)فتاوی تاتارخانیہ میں ہے:"في الملخص و الايضاح: الخلع عقد يفتقر إلى الإيجاب والقبول يثبت الفرقة ويستحق عليها العوض".( كتاب الطلاق، الفصل السادس العشر في الخلع، ج:3، ص:28، ط: دار الكتب العلمية )فتاویٰ شامی میں ہے:"‌فقالت: ‌خلعت ‌نفسي بكذا، ففي ظاهر الرواية لا يتم الخلع ما لم يقبل بعده."(كتاب الطلاق، ‌‌باب الخلع، ج:3، ص:440، ط: سعيد)البحرالرائق میں ہے:"قال - رحمه الله - (‌وللزوجة ‌الربع) أي للزوجة نصف ما للزوج فيكون لها الربع حيث لا ولد ومع الولد أو ولد الابن.وإن سفل الثمن لقوله تعالى {ولهن الربع مما تركتم إن لم يكن لكم ولد فإن كان لكم ولد فلهن الثمن مما تركتم} [النساء: 12] وإذا كثرن وقعت المزاحمة بينهن فيصرف عليهن جميعا على السواء لعدم الأولوية فصار للزوجات حالتان الربع بلا ولد والثمن مع الولد."(كتاب الفرائض، أنواع الحجب، ج:8، ص:563، ط:دار الكتاب الإسلامي)فقط والله أعلم
                                                  
عنوان: شیعہ کو جلسوں میں لے جانا
سوال: میں ایک ٹیکسی ڈرائیو ہوں اور رینٹ پر گاڑی چلاتا ہوں،  بعض دفعہ ایک شیعہ عالم جلسوں میں جانے  کے لیے میری گاڑی رینٹ پر لیتاہے اور  میں اس کو کرایے کے عوض لے کر کے جاتا ہوں ۔اب میرے مندرجہ ذیل چند سوالات ہیں:کیا اس شیعہ عالم کو مجلسوں میں لے جانا جائز ہے یا نہیں؟کیا اس شیعہ عالم کو  کرائے پر مجلسوں  میں لے جانے کی صورت میں میری آمدنی پر کوئی فرق  پڑے گا یا نہیں ؟اگر اس شیعہ عالم کے گھر والوں کو کسی اور کام  کے لیے کہیں لے جاؤں تو اس کا کیا حکم ہے ؟اگر کوئی شیعہ آدمی کہیں جانے  کے لیے میری گاڑی رینٹ پرلے اور میں نہ جاؤں بلکہ کسی دوسرے ڈرائیور کو کہہ دوں کہ اس کو لے جاؤ اور اس پر میں اس سے کمیشن لوں  تو اس کا کیا حکم ہے؟
جواب: شیعہ کو  بطور سفر کرایہ پر  کہیں بھی لے جایا جاسکتا ہے، اسی طرح ٹیکسی پر کسی اور کے ذریعہ پہونچانا بھی درست ہے، البتہ اگر شیعہ کی قربت کی وجہ سے فسادِ عقیدہ کا خطرہ ہو تو نہ لے جانا بہتر ہوگا نیز افضل یہ ہے کہ اختیار ہونے کی صورت میں شیعہ کے ساتھ معاملہ نہ   کیا جائے۔فتاویٰ عالمگیری میں ہے:’’ لا بأس بأن يكون بين المسلم و الذمي معاملة إذا كان مما لا بد منه كذا في السراجية‘‘. ( الھندیۃ. ج: 5، ص:348، ط : دارالفکر)فقط واللہ اعلم
                                                  
عنوان: پگڑی کا لین دین رشوت ہے
سوال: پگڑی کا لین دین سود میں شما ر ہوگا یا نہیں ؟
جواب: واضح رہے کہ پگڑی شرعاً رشوت کے حکم میں داخل ہے نہ کہ سود کے ؛کیوں کہ پگڑی کی حقیقت یہ ہے کہ کوئی شخص اپنے مکان یا دکان کو کوئی مدت طے کیے بغیر کرایہ پر دیتا ہے اور کرایہ کے علاوہ کچھ نقد رقم یک مُشت وصول کرلیتا ہے ،اس نقد رقم کی ادائیگی کے ذریعے کرایہ دار کو اس بات کا حق حاصل ہوجاتا ہے کہ وہ اس معاملے کو جب تک چاہے اپنے اختیار سے باقی رکھے،پھر بسا اوقات کرایہ دار اپنا یہ حق دوسرے کرایہ دار کو منتقل کردیتا ہے اور دوسرے کرایہ دار  سے پگڑی کی رقم مع اضافے کے لے کر مکان یا دوکان اس کے حوالے کردیتاہے ،پھر اگر مالکِ مکان یا دکان کسی وقت اپنا مکان یا دکان کرایہ دار سےواپس لینا چاہے تو اس کےذمے لازم ہوتا ہے کہ پہلےکرایہ دار کو اتنی رقم دے جس پر دونوں راضی ہوجائیں،اس کے بعد وہ اپنے مکان یا دکان کو حاصل کرپاتا ہے۔پگڑی کی  یہ   صورت بالکل  درست نہیں ہے اور شرعی اعتبار سے رشوت  کے حکم میں داخل ہے؛کیوں کہ یہ  ایک ایسی رقم ہے جو شرعی اعتبار سےکسی حق کے مقابلے میں نہیں لی گئی؛لہٰذا پگڑی کا لين دين  حرام ، صریح ظلم اور معصیت ہےاور شرعاًاس   طرح نفع حاصل کرنا جائزنہیں ہے۔ ألأ شباہ والنظائر میں ہے:"‌الحقوق ‌المجردة ‌لا ‌يجوز الاعتياض عنها.كحق الشفعة؛ فلو صالح عنه بمال بطلت ورجع به."(كتاب البيوع، ‌‌بيع المعدوم باطل إلخ... ، ص:178، ط:دار الكتب العلمية)مبسوطِ سرخسی میں ہے:"فإن الضرر مدفوع؛ لقوله صلى الله عليه وسلم «‌لا ‌ضرر ‌ولا ‌ضرار» في الإسلام."(كتاب الشفعة، ج:14، ص:91، ط:دارالمعرفة)وفیہ أیضاً:"فكان أكل المال بالباطل وهو المعنى في المسألة فإنه يأخذ المال بطريق ‌الرشوة والرشوة ‌حرام وبالصلح لا يحل ما هو ‌حرام."(كتاب الصلح، ج:20، ص:139، ط:دارالمعرفة)فتاوی شامی میں ہے:"ما يدفع لدفع الخوف من المدفوع إليه على نفسه أو ماله حلال للدافع حرام على الآخذ لأن دفع الضرر عن المسلم واجب ولا يجوز أخذ المال ليفعل الواجب، اهـ ما في الفتح ملخصا. وفي القنية ‌الرشوة يجب ردها ولا تملك."(كتاب القضاء، مطلب في الكلام على الرشوة والهدية، ج:5، ص:362، ط:سعيد)البحر الرائق میں ہے:"لا يجوز ‌لأحد ‌من ‌المسلمين أخذ مال أحد بغير سبب."(كتاب الحدود، باب حد القذف، فصل في التعزير، ج:5، ص:44، ط:دارالكتاب الإسلامي)الفقہ الإسلامی وأدلتہ میں ہے:"الحق المجرد أو المحض: هو الذي لا يترك أثراً ‌بالتنازل عنه صلحاً أو إبراء، بل يبقى محل الحق عند المكلف."(‌‌القسم الثاني: النظريات الفقهية، ‌‌الفصل الأول: نظرية الحق، ‌‌المبحث الثاني ـ أنواع الحق، ‌‌التقسيم الثاني ـ باعتبار محل الحق، الحقوق المجردة وغير المجردة، ج:4،ص:2852، ط:دارالفكر)کفایت المفتی میں ہے:"پگڑی کا روپیہ لینا خواہ دوسرے کرایہ دار سے یا مالکِ جائیداد سے لیا جاۓ ناجائز ہے۔مالکِ جائیداد کو تو اپنی جائیدادواپس لینے کا حق ہے اور کرایہ دار کو یہ جائز نہیں کہ وہ جائیداد دوسرے کرایہ دار کو دے اور اس پر پگڑی کی رقم بطور رشوت کے وصول کرے۔جواب دیگر:یہ پگڑی کے نام سے جو رقم لی جاتی ہےناجائز ہے۔رشوت کے حکم میں ہے."(کتاب المعاش، زیرِ عنوان:کیا کرایہ دار پگڑی لے کر آگے دکان دے سکتا ہے؟،ج:7، ص:316، ط:دارالإشاعت)فتاوی رحیمیہ میں ہے:"مالک مکان کی اجازت کے بغیر دوسرے کو مکان دینے کا اس کو حق نہیں ہے۔دے گا تو سخت گناہ گار ہوگا او ر مکان سونپنے کے بدلے میں رقم لینا جائز نہیں ہے۔رشوت شمار ہوگی ،جو اس کے لیے حلال نہیں ہے."(کتاب الإجارۃ،سوال نمبر:325،زیرِ عنوان:مالک مکان اور کرایہ  اور پگڑی کے مسائل، ج:9،10، ص:285، ط:دارالإشاعت)فتاوی حقانیہ میں ہے:"اس مروجہ پگڑی کے بارے میں علماء کرام نے عدمِ جواز کا قول فرمایا ہے ؛کیوں کہ یہ نہ تو نزول عن الحق ہے اور نہ اجرتِ معجلہ ہے، بلکہ یہ حقِ مجرد کی فروخت ہے جو کہ ناجائز ہے اور پیشگی کی رقم رشوت ہے جو کہ نصِ قطعی کی رُو سے حرام ہے، لہٰذا مروجہ پگڑی کی رسم  شرع کے خلاف ہے."(کتاب البیوع، زیرِ عنوان :کرایہ کی دوکان یا مکان پر پیشگی رقم (پگڑی) لینے کی شرعی حیثیت،ج:6،ص:35، ط:مکتبہ سید احمد شہید اکوڑہ خٹک )فقط واللہ أعلم
                                                  
عنوان: شراب کی فیکٹری میں ملازمت کرنے والے کی کمائی کا حکم
سوال: زید شراب کی فیکٹری میں ملازمت کرتا ہے اور ملازمت کی نوعیت یہ ہے کہ وہ مشین پر چلنے والی شراب کی بوتلوں پر ڈھکن لگاتا ہے۔سوال یہ ہے کہ اس شخص کی کمائی حلال ہے یا حرام؟ اور اس شخص کے ہدایا اور تحائف کا کیا حکم ہے؟ نیز اگر اس شخص نے اپنے مال سے حج ادا کر لیا تو فریضہ ساقط ہوگا یا نہیں؟ مزید اس شخص کے مال میں زکوۃ فرض ہوگی یا نہیں؟
جواب: صورت مسئولہ میں  زید کے لیے شراب کی فیکٹری میں کام کرنا اور شراب کی بوتلوں پر ڈھکن لگانا جائز نہیں ہے ، نیز اس ملازمت سے حاصل ہونے والی آمدنی بھی حرام ہے۔  احادیثِ مبارکہ میں شراب پینے والے ،  پلانے والے، اسے بنانے والے، اسے بیچنے والے، اسے خریدنے والے، اسے بنانے کا آرڈ دینے والے، اسے اٹھا کر لے جانے والے اور جس کے پاس لے جائی جارہی ہو اور خود شراب  پر بھی اللہ کی لعنت کی گئی ہے۔حرام کمائی والے شخص سے ہدایا اور تحائف لینا جائز نہیں ہے ۔ حرام  کمائی  کی رقم سے حج یا عمرہ کرنا جائز نہیں، البتہ اگر کسی نے کرلیا تو ایسا حج یا عمرہ ادا تو ہوجائے گا، تاہم ثواب سے خالی ہوگا، لہذا حلال و پاکیزہ رقم سے ہی حج یا عمرہ ادا کیا جائے۔مال حرام اگر بغیر عمل کے حاصل ہو اوراصل مالک معلوم ہوتو اس کو واپس کرنا لازم ہے ، اور اگر مالک معلوم نہ ہو یا وہ مال حرام کسی عمل کے عوض حاصل ہوا ہو تو ثواب کی نیت کے بغیر سارا مال صدقہ کردیا جائے ، مال حرام پر زکاۃ نہیں ہے ۔تفسیر ابن کثیر میں ہے:"(وَتَعَاوَنُوا عَلَى الْبِرِّ وَالتَّقْوَى وَلا تَعَاوَنُوا عَلَى الإثْمِ وَالْعُدْوَانِ) يأمر تعالى عباده المؤمنين بالمعاونة على فعل الخيرات، وهو البر، وترك المنكرات وهو التقوى، وينهاهم عن التناصر على الباطل."(سورة المائدۃ، 12/2، ط: دار الطیبة)حدیث شریف میں ہے:"عن أنس بن مالك قال: لعن رسول الله صلى الله عليه وسلم ‌في ‌الخمر ‌عشرة: عاصرها، ومعتصرها، وشاربها، وحاملها، والمحمولة إليه، وساقيها، وبائعها، وآكل ثمنها، والمشتري لها، والمشتراة له."(أبواب البيوع، باب النهي عن أن يتخذ الخمر...2 / 580، ط: دار الغرب الإسلامي - بيروت) ترجمہ: ’’رسول اللہ ﷺ نے شراب کے بارے میں ان دس افراد پر لعنت فرمائی ہے: شراب نچوڑنے والا، جس کے لیے شراب نچوڑی جائے، شراب پینے والا، اور شراب کو اٹھا کر لے جانے والا، اور جس کی طرف شراب اٹھا کر لے جائی جائے، اور شراب پلانے والا، اور شراب بیچنے والا، اور اس کی قیمت وصول کر کے کھانے والا، اور اسے خریدنے والا اور جس کے لیے خریدی جائے‘‘۔فتاوی عالمگیری میں ہے:"أهدى إلى رجل شيئاً أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لايقبل الهدية، ولايأكل الطعام إلا أن يخبره بأنه حلال ورثته أو استقرضته من رجل، كذا في الينابيع".(الباب الثاني عشر في الهدایا والضیافات،ج:5،ص:342، ط: رشیدیه)فتاوی شامی میں ہے :"مطلب فيمن حج بمال حرام(قوله: كالحج بمال حرام) كذا في البحر والأولى التمثيل بالحج رياء وسمعة، فقد يقال: إن الحج نفسه الذي هو زيارة مكان مخصوص إلخ ليس حرامًا بل الحرام هو إنفاق المال الحرام، ولا تلازم بينهما، كما أن الصلاة في الأرض المغصوبة تقع فرضا، وإنما الحرام شغل المكان المغصوب لا من حيث كون الفعل صلاة لأن الفرض لا يمكن اتصافه بالحرمة، وهنا كذلك فإن الحج في نفسه مأمور به، وإنما يحرم من حيث الإنفاق، وكأنه أطلق عليه الحرمة لأن للمال دخلا فيه، فإن الحج عبادة مركبة من عمل البدن والمال كما قدمناه، ولذا قال في البحر ويجتهد في تحصيل نفقة حلال، فإنه لا يقبل بالنفقة الحرام كما ورد في الحديث، مع أنه يسقط الفرض عنه معها ولا تنافي بين سقوطه، وعدم قبوله فلا يثاب لعدم القبول، ولا يعاقب عقاب تارك الحج. اهـ. أي لأن عدم الترك يبتنى على الصحة: وهي الإتيان بالشرائط، والأركان والقبول المترتب عليه الثواب يبتنى على أشياء كحل المال والإخلاص كما لو صلى مرائيًا أو صام واغتاب فإن الفعل صحيح لكنه بلا ثواب والله تعالى أعلم."( كتاب الحج،ج:2،ص:456، ط: سعید)وفیہ ایضاً:"(قوله: كما لو كان الكل خبيثًا) في القنية: لو كان الخبيث نصابًا لايلزمه الزكاة؛ لأنّ الكل واجب التصدق عليه فلايفيد إيجاب التصدق ببعضه. اهـ.ومثله في البزازية".(کتاب الزکاۃ، باب زکاۃ الغنم،ج:2،ص:291،ط: سعید)فقط واللہ اعلم
                                                  
عنوان: بینک میں کیشیر کی نوکری کرنے کا حکم
سوال: مجھے یہ معلوم کرنا تھا کہ بینک میں کیشیر کی نوکری کرنا ٹھیک ہے یا غلط ہے؟ میں نے بیان میں سنا تھا کیشیر کی نوکری ٹھیک نہیں ہے، سود کے پیسےجمع کرنے اور نکالنے میں ہاتھ کیشیر کا ہوتا ہے، تو کیا کیشیر بھی سود میں شامل ہو جاتا ہے؟
جواب: واضح رہے کہ بینک میں کیشیر یا کسی بھی قسم کی نوکری کرنا جائز نہیں ہے، کیوں کہ بینک کا مدار سودی نظام پر ہے، اور  سود کا لینا دینا، لکھنا اور اس میں گواہ بننا سب ناجائز اور حرام ہے، اور بینک ملازم سود لینے، دینے  یا لکھنے کے کام میں مصروف ہوتے ہیں یا کم سے کم ان کاموں میں معاون ہوتے ہیں اور یہ سب ناجائز و حرام ہیں۔لہذا بینک میں کیشیر کی نوکری کرنا شرعا نا جائز و حرام ہے، یہ بھی سود کے گناہ میں شامل ہے۔قرآنِ مجید میں دوسری جگہ ارشاد ہے:"وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ." (المائدة، 2)"ترجمہ: اور گناہ وزیادتی میں ایک دوسرے کی اعانت مت کرو اور اللہ تعالی سے ڈراکرو بلا شبہ اللہ تعالی سخت سزا دینے والے ہیں"۔ (بیان القرآن)صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء».""ترجمہ: رسول اللہ صلی اللہ علیہ و سلم نے سود کھانے والے اور سود کھلانے والے اور سود لکھنے والے اور سود کے گواہوں پر لعنت فرمائی ہے اور فرمایا کہ وہ سب برابر ہیں۔"(کتاب المساقاۃ والمزارعة، باب الربا، ج: 2، ص: 1052، رقم: 4092، ط: بشري)فقط والله أعلم
                                                  
عنوان: ورچوئل شئیرز کی خرید و فروخت کرنا
سوال: اومنی شئیر کے نام سے ایک ورچوئل شیئر ہے، مثال یہ کہ کمپنی 100 شئیر خریدنے پر 300 شئیر کا بونس ماہانہ 12 سے 18 فیصد کی شکل میں دیتی ہے،1 شیئر خرید کر بھی اس کا حصہ بنا جا سکتا ہے،اس کے علاوہ ٹیم بنائیں اگر تو اس کا کچھ حصہ بھی ملتا ہے، آج اگر ہم 5 ڈالر کا شیئر لے رہے ہیں تو ہو سکتا ہے جب تک کمپنی ہمیں شیئر واپس کرے تو اس کی قیمت میں اضافہ ہو چکا ہو،کیوں کہ شیئر کی قیمت میں اتار چڑھاؤ آتا رہتا ہے،سوال یہ ہے کہ کیا یہ سود کے زمرے میں آتا ہے؟ اور اگر ہم شیئر خرید چکے ہیں تو اس رقم کا استعمال کہاں تک جائز ہے؟ میں نے تقریبا 65700 کے شیئر لے لیے ہیں۔
جواب: واضح رہے کہ   شئیر کی خرید و فروخت کے شرائط میں سے ایک شرط یہ بھی ہے کہ حقیقی کمپنی کے شیئرز کی خریداری کی جائے، ورچوئل  کمپنی کے شیئرز کی خریداری نہ کی جائےیعنی جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود آچکا  ہو، صرف کاغذی طور پر رجسٹرڈ نہ ہو،نیز اس کمپنی کے کل اثاثے نقد کی شکل میں نہ ہوں، بلکہ اس کمپنی نے اپنے کچھ جامد اثاثے بنا رکھے ہوں، جیسے کمپنی کے لیے بلڈنگ بنالی ہو، یا زمین یا مشینری خرید لی ہو یا اس کے پاس تیار یا خام مال موجود ہو،لہذا صورت مسئولہ میں ورچوئل  شئیرز کی خرید و فروخت جائز نہیں،اور  اس معاملہ کو ختم کرنالازم ہے،نیز  نفع کے عنوان سے جو رقم اس ناجائز خرید و فروخت سے حاصل ہو اس کا بغیر نیت ثواب کے صدقہ کرنا لازم ہے۔البحر الرائق میں ہے:"‌وأما ‌شرائط ‌المعقود ‌عليه فأن يكون موجودا مالا متقوما مملوكا في نفسه وأن يكون ملك البائع فيما يبيعه لنفسه وأن يكون مقدور التسليم فلم ينعقد بيع المعدوم وما له خطر العدم....‌وخرج ‌بقولنا ‌وأن ‌يكون ملكا للبائع ما ليس كذلك فلم ينعقد بيع ما ليس بمملوك له وإن ملكه بعده."(کتاب البیع، شرائط البيع، ج:5 ص:279،280 ط: دار الکتاب الاسلامی) ''فتاوی شامی'' میں ہے:'' والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه''.(5/99،مَطْلَب فيمَنْ وَرِثَ مَالًا حَرَامًا، ط: سعید)فقط واللہ أعلم
                                                  
عنوان: یوٹیوب کی کمائی کا حکم
سوال: یوٹیوب کی کمائی حلال ہے یا حرام؟
جواب: یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالو ورز  زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمرز  کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈو اَپ لوڈ کرنے والے کو بھی پیسے  دیتا ہے،  اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:1:  جان د ار  کی تصویر والی ویڈیو اپ لوڈ کرے، یا  اس ویڈیو  میں  جان دار کی تصویر ہو۔2: یا اس ویڈیو میں میوزک  اور موسیقی ہو۔3:یا اشتہار  غیر شرعی ہو  ۔4:  یا  کسی بھی غیر شرعی چیز کا اشتہار ہو۔5:یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے۔عام طور پر اگر ویڈیو میں مذکورہ خرابیاں  نہ بھی ہوں تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور  ہماری معلومات کے مطابق یوٹیوب  کو آمدن کے لیے استعمال کرنے کی صورت میں چینل پر اشتہار چلانے کی اجازت دینی پڑتی ہے،  اس کے بعد  یوٹیوب انتظامیہ کی جانب سے ملکوں  اور سرچنگ ڈیوائسز کے حساب سے مختلف ایڈ چلاتے ہیں، مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں، ایک ڈیوائس پر الگ اشتہار چلاتے ہیں تو دوسری پر دوسرا اشتہار چلاتے ہیں،  جس  میں بسااوقات حرام اور  ناجائز چیزوں کی تشہیر بھی کرتے ہیں،  اسی طرح یوٹیوب سے آمدنی کے حصول کے لیے  جو معاہدہ ہوتا ہے وہ اجارہ فاسدہ میں داخل ہونے کی وجہ سے درست نہیں ہے، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔ فتاوی شامی میں ہے:"وظاهر كلام النووي في شرح مسلم: الإجماع علي تحريم تصوير الحيوان؛ و قال: وسواء لما يمتهن أو لغيره فصنعه حرام لكل حال لأن فيه مضاهاة لخلق الله."(‌‌‌‌كتاب الصلاة، باب ما يفسد الصلاة وما يكره، ج:1، ص:647، ط: سعيد)فقہ السیرہ میں ہے:"و الحق أنه لاينبغي تكلف أي فرق بين أنواع التصوير المختلفة .... نظراً لإطلاق الحديث."(‌‌سادسا- تأملات فيما قام به صلى الله عليه وسلم من أعمال عند الكعبة المشرفة، ص:281، ط: دار الفكر) فقط واللہ اعلم
                                                  
عنوان: ایس آر اے کمپنی سے نفع کمانے کا حکم
سوال: ایس آر اے کے نام سے کمپنی ہے اس کمپنی میں ہمیں سو ڈالر انویسٹ کرنے پڑتے ہیں اس کے بعد ہماری آئ ڈی رجسٹر ہوتی ہے جیسے ہی وہ رجسٹر ہوتی ہے تو سو ڈالر واپس ہمارے اکاؤنٹ میں آجاتے ہیں ، اس کے بعد ہمارا کام روزانہ کا یہ ہوتا ہے کہ ایمازون کمپنی کے اشتہارات دیکھ کر اس کو پروموٹ کرنا ہوتا ہے ، جس کے بدلے ہمیں دو سے چار ڈالر ملتے ہیں ، اگر ہم اپنے تعارف سے پانچ لوگوں کو رجسٹرڈ کرواتے ہیں تو فی بندہ ہمیں اٹھارہ ڈالر کمیشن ملتا ہے ، کیا یہ کام کرنا جائز ہے؟
جواب: صورتِ مسئولہ میں "ایس آر اے کمپنی " سے نفع کمانے کی جو صورتین سوال میں مذکور ہیں وہ درست نہیں ہے، اس لیے کہ اشتہارات جاندار اور غیر جاندار ہر قسم  کی تصاویر  پر مشتمل  ہوتے ہیں،  اور  جاندار کے تصاویر پر مشتمل ذرائع سے نفع حاصل کرنا جائز نہیں۔ نیز اس میں نیٹ ورک مارکیٹنگ کا عنصر بھی پایا جارہا ہے جو شرعی رو سے جائز نہیں۔لہذا مذکورہ کمپنی / ایپ سے رقم کمانا جائز نہیں۔الموسوعة الفقهية الكويتية" میں ہے:"الإجارة ‌على ‌المنافع المحرمة كالزنى والنوح والغناء والملاهي محرمة وعقدها باطل لا يستحق به أجرة. ولا يجوز استئجار كاتب ليكتب له غناء ونوحا؛ لأنه انتفاع بمحرم."(‌‌إجارة‌‌، الإجارة على المعاصي والطاعات: 1/ 290، ط: وزارة الأوقاف والشئون الإسلامية)فقط واللہ اعلم
                                                  
عنوان: جو ئے کی ایک صورت
سوال: میں ایک ایپ میں کام کرتی ہوں rrt میں،(وہ) فٹ بال میچ والو ں کی ہی ہے تو اس پہ ایپ والے ہمیں سکور بھیجتے ہیں ،ہم اس کی شرط لگاتے ہیں، جب وہ میچ جیتتے ہیں، تو وہ ہمیں منافع دیتے ہیں، اگر ہار جاتے ہیں تو نہیں دیتے ،مطلب  جتنا ہم نے انویسٹمنٹ کیا ہوتا اس کے مطابق ہمیں پر وفٹ دیتے ہیں ،ا گر ان کی ٹیم میچ ہار ے تو ہمیں کوئی نقصان نہیں ہو تا ۔
جواب: صورت مسئولہ میں  مذکورہ ایپ میں پیسے انویسٹ کر کے   میچ کے اسکور پر شرط لگانا اور  اس سے  نفع کمانا    یہ جوا ہے، لہذا اس ایپ سے پیسے کمانا جائز نہیں ہے ۔  فتاوی شامی میں ہے : "(قوله: لأنه يصير قمارًا) لأن ‌القمار من القمر الذي يزداد تارة وينقص أخرى، وسمي ‌القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص، و لا كذلك إذا شرط من جانب واحد لأن الزيادة و النقصان لاتمكن فيهما بل في أحدهما تمكن الزيادة، وفي الآخر الانتقاص فقط فلاتكون مقامرة لأنها مفاعلة منه زيلعي (قوله: يتوهم أن يسبقهما) بيان لقوله كفء، لفرسيهما أي يجوز أن يسبق أو يسبق (قوله: وإلا لم يجز) أي إن كان يسبق أو يسبق لا محالة لايجوز لقوله صلى الله عليه وسلم: " «من أدخل فرسًا بين فرسين و هو لايأمن أن يسبق فلا بأس به و من أدخل فرسًا بين فرسين و هو آمن أن يسبق فهو قمار»، رواه أحمد وأبو داود وغيرهما زيلعي (قوله: ثم إذا سبقهما إلخ) صورته أن يقال: إن سبقهما أخذ منهما ألفا إنصافا، وإن لم يسبق لم يعطهما شيئا، وإن سبق كل منهما الآخر فله مائة من مال الآخر فلايعطيهما شيئًا إن لم يسبقهما، ويأخذ منهما الجعل إن سبقهما ويجوز أن يعكس التصوير أخذا وإعطاء وفيما بينهما أيهما سبق أخذ من صاحبه ما شرط له؛ وإن سبقاه وجاءا معا فلا شيء لواحد منهما وإن سبق المحلل مع أحدهما ثم جاء الآخر فلا شيء على من مع المحلل بل له ما شرطه الآخر له كما لو سبق، ثم جاء المحلل ثم جاء الآخر ولا شيء للمحلل اهـ غرر الأفكار. قال الزيلعي: وإنما جاز هذا لأن الثالث لا يغرم على التقادير كلها قطعا ويقينا وإنما يحتمل أن يأخذ أو لا يأخذ فخرج بذلك من أن يكون قمارًا، فصار كما إذا شرط من جانب واحد، لأن ‌القمار هو الذي يستوي فيه الجانبان في احتمال الغرامة على ما بينا اهـ."(کتاب الحظر والاباحۃ ، 6/ 403،سعید)تفسير حدائق الروح والريحان   میں ہے  :"والقمار كل لعب يشترط فيه أن يأخذ الغالب من المغلوب شيئًا سواء كان بالورق، أو بغيره كالقداح." (8/ 55،دار طوق النجاة)الموسوعة الفقهية الكويتية  میں ہے :"التعريف:1 - الميسر لغة: قمار العرب بالأزلام، وقال صاحب القاموس هو اللعب بالقداح أو هو النرد، أو كل قمار. ولا يخرج المعنى الاصطلاحي عن المعنى اللغوي. وقال ابن حجر المكي: الميسر: القمار بأي نوع كان، وقال المحلي: صورة القمار المحرم التردد بين أن يغنم وأن يغرم.وقال مالك: الميسر: ميسران، ميسر اللهو وميسر القمار فمن ميسر اللهو النرد والشطرنج والملاهي كلها، وميسر القمار ما يتخاطر الناس عليه. وبمثل ذلك قال ابن تيمية." (میسر،39/ 404،طبع الوزارة)فقط واللہ اعلم
                                                  
عنوان: اسٹوڈنٹ لون (Student Loan) لینا اور دینا جائز نہیں
سوال: کیا اسٹوڈنٹ لون/ Students loan لینا جائز ہے؟
جواب: معاشرے میں سود مختلف تمویلی صورتوں اور مختلف ناموں سے پھیلا ہوا ہے، ہماری معلومات کے مطابق اسٹوڈنٹ لون (Student Loan) بھی ایک سودی قرض ہے، لہٰذا اسٹوڈنٹ لون (Student Loan) لینا اور دینا حرام ہے۔قرآن مجید میں ہے:"اَلَّذِیْنَ یَاْكُلُوْنَ الرِّبٰوا لَا یَقُوْمُوْنَ اِلَّا كَمَا یَقُوْمُ الَّذِیْ یَتَخَبَّطُهُ الشَّیْطٰنُ مِنَ الْمَسِّؕ-ذٰلِكَ بِاَنَّهُمْ قَالُوْۤا اِنَّمَا الْبَیْعُ مِثْلُ الرِّبٰواۘ-وَ اَحَلَّ اللّٰهُ الْبَیْعَ وَ حَرَّمَ الرِّبٰواؕ-فَمَنْ جَآءَهٗ مَوْعِظَةٌ مِّنْ رَّبِّهٖ فَانْتَهٰى فَلَهٗ مَا سَلَفَؕ-وَ اَمْرُهٗۤ اِلَى اللّٰهِؕ-وَ مَنْ عَادَ فَاُولٰٓىٕكَ اَصْحٰبُ النَّارِۚ-هُمْ فِیْهَا خٰلِدُوْنَ"۔(275)ترجمہ: اور جو لوگ سود کھاتے ہیں نہیں کھڑے ہوں گے (قیامت میں قبروں سے) مگر جس طرح کھڑا ہوتا ہے ایسا شحص جس کو شیطان خبطی بنا دے لپٹ کر (یعنی حیران و مدہوش)، یہ سزا اس لیے ہوگی کہ ان لوگوں نے کہا تھا کہ بیع بھی تو مثل سود کے ہے، حال آں کہ اللہ تعالیٰ نے بیع کو حلال فرمایا ہے اور سود کو حرام کردیا ہے۔ پھر جس شخص کو اس کے پروردگار کی طرف سے نصیحت پہنچی اور وہ باز آگیا تو جو کچھ پہلے (لینا) ہوچکا ہے وہ اسی کا رہا اور (باطنی) معاملہ اس کا خدا کے حوالہ رہا اور جو شخص پھر عود کرے تو یہ لوگ دوزخ میں جاویں گے اور وہ اس میں ہمیشہ رہیں گے۔‘‘(سورۃ البقرۃ، رقم الآیۃ:275، از:بیان القرآن)يَمْحَقُ اللَّهُ الرِّبَا وَيُرْبِي الصَّدَقَاتِ وَاللَّهُ لَا يُحِبُّ كُلَّ كَفَّارٍ أَثِيمٍ ﴿البقرة: ٢٧٦﴾ترجمہ: ’’اللہ تعالیٰ سود کو مٹاتے ہیں اور صدقات کو بڑھاتے ہیں، اور اللہ تعالیٰ پسند نہیں کرتے کسی کفر کرنے والے کو ( اور) کسی گناہ کے کام کرنے والے کو۔‘‘(سورۃ البقرۃ، رقم الآیۃ:276، از:بیان القرآن)"فَاِنْ لَّمْ تَفْعَلُوْا فَاْذَنُوْا بِحَرْبٍ مِّنَ اللّٰهِ وَ رَسُوْلِهٖۚ-وَ اِنْ تُبْتُمْ فَلَكُمْ رُءُوْسُ اَمْوَالِكُمْۚ-لَا تَظْلِمُوْنَ وَ لَا تُظْلَمُوْنَ"۔(279)ترجمہ:’’ پھر اگر تم (اس پر عمل) نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے (یعنی تم پر جہاد ہوگا) اور اگر تم توبہ کرلو گے تو تم کو تمہارے اصل اموال مل جاویں گے، نہ تم کسی پر ظلم کرنے پاؤ گے اور نہ تم پر کوئی ظلم کرنے پائے گا۔‘‘(سورۃ البقرۃ، رقم الآیۃ:279، از:بیان القرآن)"يَا أَيُّهَا الَّذِينَ آمَنُواْ لاَ تَأْكُلُواْ الرِّبَا أَضْعَافًا مُّضَاعَفَةً وَاتَّقُواْ اللَّهَ لَعَلَّكُمْ تُفْلِحُونَ"۔130ترجمہ:’’اے ایمان والو سود مت کھاؤ (یعنی مت لو اصل سے) کئی  حصے زائد (کرکے) اور اللہ تعالیٰ سے ڈرو امید ہے کہ تم کامیاب ہو۔‘‘(سورۃ آلِ عمران، رقم الآیۃ:130، از:بیان القرآن)فتاوی شامی میں ہے:"لأن الربا هو الفضل الخالي عن العوض".(كتاب البيوع، باب خيار العيب، ج:5، ص:21، ط:سعيد)فقط واللہ أعلم
                                                  
عنوان: دھوکہ دینے والے کاروبار میں ملازمت کا حکم
سوال: ہمارے ہاں ایک فیکٹری ہے پاؤڈر  دودھ کی اس میں اکسپائر دودھ میں ملاوٹ کرکے  نیا پیش کر کے   آگے بیچا جاتا ہے،اب اس میں جو مزدور کام کرتا ہے تو اس کی تنخواہ کا کیا حکم ہےجب کہ مزدور کو معلوم ہے کہ دودھ اکسپائر ہے؟
جواب: صورتِ مسئولہ میں وہ ملازمین جن کی   ذمہ داری  ہی ملاوٹ کرنا ہو   ان کی تنخواہ حرام ہے اور واجب التصدق ہے جب کہ دیگر ملازمین جو ملاوٹ  کے عمل میں شریک نہیں تو اگر کمپنی کی غالب آمدن اس دھوکے کے مال سے ہوتی ہو تو ان دیگر ملازمین کی تنخواہ مکروہ ہوگی  اور اگر غالب آمدن حلال ہوتو ان دیگر ملازمین کی تنخواہ حلال ہوگی ورنہ نہیں۔شرح المجلۃ میں ہے :"‌والمعقود ‌عليه ‌هو ‌العمل، ‌أو ‌أثره ‌على ‌ما ‌بينا؛ ‌فلا ‌بد ‌من ‌العمل. فمتى، أوفى العامل العمل استحقت الأجرة."(الكتاب الثاني الإجارة،الباب الأول،‌(المادة 424) الأجير المشترك لا يستحق الأجرة إلا بالعمل،ج1،ص457،ط:دار الجیل)مبسوط میں ہے :"الاستئجار ‌على ‌المعاصي ‌باطل فإن بعقد الإجارة يستحق تسليم المعقود عليه شرعا ولا يجوز أن يستحق على المرء فعل به يكون عاصيا شرعا."(كتاب الإجارات،باب الإجارة الفاسدة،ج16،ص38،ط:دار المعرفة)فتاوی شامی میں ہے :"وفي الأشباه الحرمة تنتقل مع العلم....وفي الذخيرة: سئل أبو جعفر عمن اكتسب ماله من أمر السلطان والغرامات المحرمة، وغير ذلك هل يحل لمن عرف ذلك أن يأكل من طعامه؟ قال: أحب إلي في دينه أن لا يأكل ويسعه حكما إن لم يكن غصبا أو رشوة اهـ وفي الخانية: امرأة زوجها في أرض الجور إذا أكلت من طعامه، ولم يكن عينه غصبا أو اشترى طعاما أو كسوة من مال أصله ليس بطيب فهي في سعة من ذلك والإثم على الزوج."(‌‌كتاب الحظر والإباحة،فصل في البيع،ج6،ص385-386،ط:سعید)فقط واللہ اعلم
                                                  
عنوان: ایک شریک کا گاہک مہیا کرنے پر گاہک سے کمیشن لینے کا حکم
سوال: زید اور بکر کاروبار میں شریک ہیں،  گاڑی خریدتے ہیں اور پھر بیچتے ہیں،  البتہ یہ تمام کام زید کرتا ہے،  اب بکر کا کوئی جاننے والا عمرو نامی شخص گاڑی بیچنا چاہتا ہے تو بکر اس کی راہ نمائی زید کی جانب کردیتا ہے ، اور اسی کے ساتھ بکر اپنے جاننے والے عمرو سے گاڑی بکوانے پر دس ہزار کمیشن طے کر لیتا ہے، لیکن  یہ بات زید کو معلوم نہیں کہ بکر درمیان میں کمیشن لے گا، عمرو گاڑی کی قیمت 2 لاکھ دس ہزار بتاتا ہے، اور زید کی کوشش ہوتی ہے کہ کچھ پیسے کم ہوجائیں دو لاکھ ہی میں بات بن جائے،  لیکن عمرو کمیشن کی ادائیگی کی خاطر دس ہزار کم نہیں کرتا ، تو کیا اپنے شریکِ کاروبار سے چھپ کر بکر کے لئے عمرو سے کمیشن لینا جائز ہے یا نہیں ؟ اور اگر وہ لے لیتا ہے تو کیا پھر زید کے لئے گنجائش ہے کہ وہ نفع سے اس قدر زائد پیسے اپنے پاس رکھ لے جو بکر نے کمیشن کے طور پر لئے ہیں؟
جواب: صورتِ مسئولہ میں  بكر کے لیے عمرو سے بروکری(دلالی ) کی ااجرت لینا جائز نہیں ہے،  اگر اس نے لے لیا تو یہ کاروبار کا نفع شمار ہوگا اور یہی کمیشن  دونوں شرکاء(زید اور بکر ) کے درمیان نفع کے تقسیم کے متعلق جو معاہدہ ہوا ہے اس حساب سے تقسیم ہوگا۔المبسوط للسرخسی میں ہے:"والشريكان في العمل إذا غاب أحدهما أو مرض أو لم يعمل وعمل الآخر فالربح بينهما على ما اشترطا؛ لما روي أن رجلاً جاء إلى رسول الله صلى الله عليه وسلم فقال: أنا أعمل في السوق ولي شريك يصلي في المسجد، فقال رسول الله صلى الله عليه وسلم: "لعلك بركتك منه"، والمعنى أن استحقاق الأجر بتقبل العمل دون مباشرته والتقبل كان منهما وإن باشر العمل أحدهما، ألا ترى أن المضارب إذا استعان برب المال في بعض العمل كان الربح بينهما على الشرط أو لا ترى أن الشريكين في العمل يستويان في الربح وهما لا يستطيعان أن يعملا على وجه يكونان فيه سواء، وربما يشترط لأحدهما زيادة ربح لحذاقته وإن كان الآخر أكثر عملاً منه، فكذلك يكون الربح بينهما على الشرط ما بقى العقد بينهما وإن كان المباشر للعمل أحدهما ويستوي إن امتنع الآخر من العمل بعذر أو بغير عذر لأن العقد لا يرتفع بمجرد امتناعه من العمل واستحقاق الربح بالشرط في العقد".(كتاب الشركة، استحقاق الربح في طريق الشركة، ج:11، ص:157، ط:دار المعرفة)فتاویٰ شامی میں ہے:"ولو استأجره ليحمل له نصف هذا الطعام بنصفه الآخر لا أجر له أصلا لصيرورته شريكا۔۔۔ (ولو) استأجره (لحمل طعام) مشترك (بينهما فلا أجر له) ؛ لأنه لا يعمل شيئا لشريكه إلا ويقع بعضه لنفسه فلا يستحق الأجر (كراهن استأجر الرهن من المرتهن) فإنه لا أجر له لنفعه بملكه۔۔۔ (قوله: فلا أجر له) أي لا المسمى ولا أجر المثل زيلعي؛ لأن الأجر يجب في الفاسدة إذا كان له نظير من الإجارة الجائزة وهذه لا نظير لها إتقاني، وظاهر كلام قاضي خان في الجامع أن العقد باطل؛ لأنه قال: لا ينعقد العقد."  (کتاب الاجارۃ، باب الاجارۃ الفاسدۃ،ج:6 ، ص:57۔58۔60، ط:سعید )فقط والله أعلم
                                                  
عنوان: آپس کی رضامندی سے غیر منصفانہ تقسیمِ میراث
سوال: ہمارے آبا واجداد جو کہ سات (7) بھائی تھے، جن کی وراثت میں تقریباً 144 کنال زرعی زمین تھی جو کہ مختلف جگہوں پر مختلف ٹکڑوں پر مشتمل تھی کوئی ٹکڑا ذرا زیادہ زرخیز تھا تو کوئی کم۔ انہوں آپس میں اس کل زمین کی تقسیم کچھ اس طرح کی کہ سات بھائیوں میں ہر ایک کو حصہ برابر کے بجائے کچھ اس طرح زمین ملا 28کنال, 25کنال, 25کنال, 18کنال, 16 کنال، 16کنال, 16 کنال۔ یعنی کسی کو کم اور کسی کو زیادہ۔ تو میرا سوال یہ ہے کہ کیا اس طرح کے تقسیم سے ہمارے آبا واجداد سود کھانے اور کھلانے کے مرتکب تو نہیں ہوئے؟, اور اگر اس معاملے سود موجود ہے تو ہم وارثین کو اب حکم ہے؟
جواب: اگر تمام بالغ ورثاء آپس کی رضامندی سے کچھ کم اور کچھ زائد ترکہ تقسیم کرلیں تو یہ جائز ہے، اس میں کوئی قباحت نہیں ہے اور نہ ہی یہ سود کے زمرے میں آتا ہے۔بدائع الصنائع في ترتيب الشرائع (7 / 19):"وقسمة رضا: وهي التي يفعلها الشركاء بالتراضي."فقط واللہ اعلم
                                                  
