عنوان: تاخیر سے رقم ادا کرنا پر مزید رقم کا مطالبہ کرنا
سوال: میں نے ایک بندے کو سال کی ٹائم پر گاڑی دی جس کی کل قیمت 910000 طے پائی، ایڈوانس 600000 دیے باقی رقم سال میں دینے تھے، لیکن ٹائم پورا ہونے کے بعد میں نے پیسے مانگے وہ بندہ ٹال مٹول کرنے لگا اس طرح کرتے کرتے وہ بندہ آج 5 سال کے بعد پیمنٹ دے رہا ہے کیا میں ابھی اس سے اضافی رقم مانگ سکتا ہوں ،کیوں کہ میراٹائم سال کا تھا اس نے رُلا رُلا کر 5 سال بعد دیے۔
جواب: گاڑی کی خریدوفروخت کے وقت دونوں کے درمیان باہمی رضامندی سےجو قیمت طے پائی تھی شرعی اعتبار سےسائل اسی قدر رقم لینا کا حق دار ہے،خریدار نے اگر وسعت کے باوجود وقت مقررہ پر رقم ادا نہیں کی اور ٹال مٹول کرتا رہا تو شرعا وہ گناہ گار ہے،لیکن رقم کی تاخیر سے ادائیگی کی بنیاد پرگاڑی کی ویلیو میں اضافہ کے باعث سائل کا  رقم میں اضافہ کا مطالبہ کرنا شرعا جائز نہیں ہے۔فتاوی ہندیہ میں ہے:"الزيادة المتولدة من البيع كالولد والعقر والأرش والتمر واللبن والصوف وغيرها مبيعة كذا في محيط السرخسي فإن حدثت قبل القبض كانت لها حصة من الثمن وإن حدثت بعد القبض كانت مبيعة تبعا ولا حصة لها من الثمن أصلا."(کتاب البیع ۔الباب السادس عشر،ج3،ص171،دار الفکر)فقط واللہ اعلم
                                                  
عنوان: چچا کی زندگی میں بھتیجوں کا ان کے مال میں حق
سوال: چچا کی ایک بیٹی اور بیوی ہے، اگر چچا کی وفات ہو جاۓ کیا اس کے بھتیجے حقدار ہیں وضاحت فرما دیں
جواب: صورتِ مسئولہ میں اگر سائل کے چچا حیات ہیں تو ا ن کی زندگی میں  کسی اور کا ان کے مال میں کوئی حق وحصہ نہیں ہے، ان  کی وفات کے وقت بھی اگر یہی ورثاء (بیوہ، بیٹی) ہوں تو ان کے ساتھ چچا کے والدین وارث ہوں گے، وہ نہ ہوں تو بھائی، بہن وارث ہوں گے، کوئی بھائی بہن نہ ہو تو بھتیجے وارث ہوں گے۔در مختار میں ہے:''اعلم أن ‌أسباب ‌الملك ثلاثة: ناقل كبيع وهبة وخلافة كإرث وأصالة، وهو الاستيلاء حقيقة بوضع اليد أو حكما بالتهيئة كنصب الصيد لا لجفاف على المباح الخالي عن مالك، فلو استولى في مفازة على حطب غيره لم يملكه ولم يحل للمقلش ما يجده بلا تعريف، وتمام التفريع في المطولات''.(كتاب الصيد، 463/6، ط: سعيد)فقط والله أعلم
                                                  
عنوان: دکان میں کریڈٹ کارڈ مشین رکھنا
سوال: ہماری جیولری کی دکان ہے،  کیا ہم اس میں کارڈ مشین لگوا سکتے ہیں کسٹمر سے پیمنٹ حاصل کرنے کے لیے؟ اکثر کسٹمر کارڈ کے ذریعے پیمنٹ کرنا چاہتے ہیں، کچھ کے پاس ڈیبٹ کارڈ (Debit Card) ہوتے ہیں اور کچھ کے پاس کریڈٹ کارڈ (Credit Card)،  کیا کارڈ مشین کے ذریعے دونوں کارڈ سے پیمنٹ لینا جائز ہوگا؟
جواب: واضح رہے کہ بینک اپنے صارفین  کو کریڈٹ کارڈ ایک سودی معاہدے کے تحت دیتا ہے، اس لیے اس سے ادائیگی کی سہولیات دینے کے لیے کارڈ مشین دکان وغیرہ میں رکھنا جائز نہیں، کیونکہ اس صورت میں سائل سودی معاہدے میں تعاون کرنے والا ہوگا، البتہ ڈیبٹ کارڈ کے ذریعے ادائیگی کی سہولیات دینا جائز ہے،  لہذا صورتِ مسئولہ میں سائل  کے لیے اپنی دکان میں کارڈ مشین رکھنا درست ہے، لیکن اس کے ذریعے خریداروں کو کریڈٹ کارڈ سے ادائیگی کی سہولت دینا شرعاً جائز نہیں۔باری تعالی کا ارشاد ہے:"{وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}."[المائدة: 2]ترجمہ:" اور ایک دوسرے کی نیک کام اور پرہیزگاری میں مدد کیا کرو اور گناہ اور زیادتی پر مدد نہ کیا کرو اور اللہ سے ڈرتے رہا کرو۔ بیشک اللہ کا سخت عذاب ہے۔ "مرقاة المفاتيح شرح مشكاة المصابيح میں ہے:"قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل."(ج:5، ص:1916، ط:دار الفکر)فتاوی شامی میں ہے: "وما كان سببا لمحظور فهو محظور اهـ."(ج:6، ص:350، ط:سعید)فقط واللہ اعلم
                                                  
عنوان: جوا کھیل کر اپنے ہارے ہوئے پیسے واپس نکلوانا
سوال: اگر کوئی شخص جوئے میں پیسے لگاتا ہے اور ہار جاتا ہے تو کیا وہ شخص اور پیسے لگا کے اپنے سارے پیسےنکال سکتا ہے جو وہ ہار گیا تھا؟ اور ان پیسوں کا کیا حکم ہوگا وہ صرف اپنے اصل پیسے نکالتا ہے؟
جواب: اللہ تعالیٰ نے قرآنِ مجید میں جوے کو حرام اور شیطانی عمل قرار دیا ہے، اور حدیث میں آتا ہے کہ جوا کھیلنے والا جنت میں نہیں جائے گا، اور جوا اتنا سخت گناہ اور ناپسندیدہ عمل ہے کہ اگر کوئی شخص مذاق میں بھی دوسرے سے کہہ دے: "آؤ جوا کھیلتے ہیں" تو حدیث شریف میں ہے کہ اس شخص کو صدقہ دینا چاہیے؛ لہذا اس جوے کا ترک لازم ہے اور جتنا جوا کھیلا ہو اور اس میں پیسے ہار گیا ہو تو اس پر توبہ و استغفار لازم ہے۔ تاہم جوے میں ہارے گئے پیسوں کو واپس جیتنے کی امید سے مزید جوا کھیلنا بھی جائز نہیں ہوگا۔نیز اس بات کی  گارنٹی کوئی نہیں کہ جیت کر  اپنا سرمایہ واپس لائے گا،بہر حال کسی بھی صورت میں جوا کھیلنا جائز نہیں بلکہ حرام ہے۔مرقاة المفاتيح شرح مشكاة المصابيح میں ہے:"(وعنه) أي عن عبد الله (عن النبي صلى الله عليه وسلم قال: لايدخل الجنة) أي مع الفائزين السابقين أو المراد منه المستحل للمعاصي أو قصد به الزجر الشديد، وقال الطيبي: هو أشدّ وعيدًا من لو قيل: يدخل النار؛ لأنه لايرجى منه الخلاص (عاق) بتشديد القاف أي مخالف لأحد والديه فيما أبيح له بحيث يشق عليهما (ولا قمار) بتشديد الميم أي ذو قمار والمعنى من يقامر والقمار في عرف زماننا كل لعب يشترط فيه غالبا أن يأخذ الغالب من الملاعبين شيئًا من المغلوب، كالنرد والشطرنج وأمثالهما".(باب بيان الخمر ووعيد شاربها، جلد ۶ ص: ۲۳۸۹، ط: دار الفکر بیروت)فقط و الله أعلم
                                                  
عنوان: ملازم کا کمپنی کے لیے خریداری میں بائع سے کمیشن لینا
سوال: یہ مسئلہ تو واضح ہے کہ وکیل بالشراء اپنے موکل سے اجرت لیتا ہے ؛لہذا اس کے لیے کمیشن لینا جائز نہیں ہے، لیکن اگر درج ذیل صورت ہو تو کیا اس کے لیے کمیشن لینے کی گنجائش ہے؟ایک شخص کسی کمپنی میں پرچیز مینیجر ہے اور کمپنی سے اس کو ماہانہ تنخواہ ملتی ہے وہ کافی مدت سے ایک بائع سے خریداری کررہا ہے، اچھے تعلقات کی وجہ سے بائع نے کہا کہ میں آپ کو کمیشن دوں گا ؛لیکن سامان کی جو رقم طے کی جاتی ہے اس کے اندر سے کمیشن کاٹ کر وکیل بالشراء کو نہیں دیا جائے گا ،بلکہ زائد رقم بائع اپنی طرف سے بطور ہدیہ ایک فیصد کمیشن دےگا ۔ اب سوال یہ ہے کہ  آیا اس پرچیز مینجر کے لیے اس طرح کمیشن لینا جائز ہے ؟ اور اگر وہ کمیشن لیتا ہے تو کیا اس کی اطلاع اپنے موکل کو دینا ضروری ہے ؟ اگر مذکورہ بالا کمیشن لینا جائز نہیں ہے، لیکن وہ لے چکا ہے تو اس کے ازالہ کے لیے کیا کرنا چاہیے ؟
جواب: صورت مسئولہ میں پرچیز منیجر کمپنی کا ملازم ہے اور کمپنی سے اس کی تنخواہ متعین ہے ،اور کمپنی کے لیے خریداری کرتا ہے تو  اس حیثیت سے پرچیز  منیجر کمپنی کا وکیل بالشراء ( خریداری کا وکیل)  ہوا،اور وکیل امین (امانت دار) ہوتا ہے جس کے ذمے تمام معاملات کی آگاہی اپنے مؤکل  کو دینا ہوتی ہے،نیز  جب  ملازم اپنے عمل کا معاوضہ اپنی اجرت کی صورت میں بھی لیتا ہے؛ لہذا ملازم  اپنے کام کی  جو اجرت  مالک سے  لے رہا ہے، اس کے علاوہ خفیہ طور پر بائع  سے کسی عنوان سے   کمیشن وصول کرنا رشوت ہے جو کہ ناجائز ہے۔ تاہم اگر ملازم( پرچیز منیجر)  اپنے مالک( ٰکمپنی )کے علم میں لاکر یہ عمل کرلے اور کمپنی  اسے اجازت دے دے تو یہ صورت جائز ہےاور اس سے پہلے کمپنی کی اجازت کے بغیر  جتنا کمیشن وصول کرلیا ہے تو اتنی رقم متعلقہ آدمی کو واپس کردے ۔سنن ابو داؤد میں ہے:"عن عبد الله بن عمرو، قال: لعن رسول الله صلى الله عليه وسلم ‌الراشي والمرتشي."(کتاب الاقضیۃ، باب فی کراہیۃ الرشوۃ، ج:3، ص:300،رقم الحدیث: 3580، ط:المکتبۃ العصریۃ )فتح القدیر میں ہے:"وفي شرح الأقطع: ‌الفرق ‌بين ‌الرشوة والهدية أن الرشوة يعطيه بشرط أن يعينه، والهدية لا شرط معها."(کتاب ادب القاضی،ج:7،ص:272،مطبعة مصطفي بابي حلبي)درر الحکام میں ہے :"(إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل۔۔۔۔لكن إذا لم يشترط في الوكالة أجرة ولم يكن الوكيل ممن يخدم بالأجرة كان متبرعا، وليس له أن يطلب أجرة. أما إذا كان ممن يخدم بالأجرة يأخذ أجر المثل ولو لم تشترط له أجرة".(الکتاب الحادی عشر الوکالۃ،ج:3،ص:573،دارالجیل)فقط واللہ اعلم
                                                  
عنوان: octafx ایپ سے کمائی کرنے کا حکم
سوال: کیا OctaFX نامی App میں کاروبار کرنا ازروئے شریعت جائز ہے یا ناجائز ہے ؟ ہمارے یہاں کے بہت سے نوجوان اس سے پیسے کماتے ہیں۔
جواب: octafx ایک موبائل ایپ ہے،اس ایپ میں سب سے پہلے ایک مخصوص رقم سے اکاؤنٹ بنانا ہوتا ہے، پھر اس رقم سے مختلف کمپنیوں کے شیئرز خریدے جاتے ہیں ،مثال کے طور پر کسی کمپنی کا ایک شیئر 3یا5 روپے کا ہے اور دن کے اختتام پر اگرکمپنی کے شیئرز  بڑھتے یا کم ہوتے ہیں، تو اسی حساب سے نفع یا نقصان شامل ہوتاہے، اس کاروبار کا تعلق عالمی ایکسچینج ریٹ سے ہوتا ہے،لہذا Octafx کے ذریعے جو آن لائن ٹریڈنگ کی جاتی ہےکہ اس میں ٹریڈنگ کے لیے  اکاؤنٹ میں پیسے جمع کر کے اسے آن لائن کرنسی یا الیکٹرانک منی میں تبدیل کر کے کرنسی کی خرید و فروخت کرتے ہیں، اس کے ذریعے پیسے کمانا درج ذیل وجوہات کی بنا پر ناجائز ہے:1:  کرنسی کی بیع شرعاً "بیعِ صرف" ہے، جس  میں بدلین پر مجلس میں قبضہ ضروری ہے جب کہ دونوں جانب سے یا کسی ایک جانب سے ادھار ناجائز ہے، لہذا ہر ایسا معاملہ جس میں کرنسی کی خرید و فروخت ادھار ہوتی ہے، یا نقد ہوتی ہے مگر عقد کے دونوں فریق  یا کوئی ایک فریق اپنے حق پر قبضہ نہیں کرتا، وہ معاملہ   قبضہ نہ پائے جانے کی وجہ سے  فاسد ہو گا اور نفع حلال نہ ہوگا۔2:مسلّمہ اصول ہے کہ بیع شرطِ فاسد  سے فاسد ہو جاتی ہے، ان پلیٹ فارم کے ذریعے بڑے پیمانے پر فاریکس ٹریڈنگ ہوتی ہے، "فاریکس" کے کاروبار میں شروطِ فاسدہ بھی لگائی جاتی ہیں، مثلاً swaps (بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا، حالاں کہ بیع تام ہو جانے کے بعد لازم ہوجاتی ہے اور جانبین کا اختیار ختم ہو جاتا ہے۔ 3:  نیز Options میں خریدار کو یہ حق دینا کہ وہ اپنی بیع کو  سامنے والے فریق کی رضا مندی کے بغیر بھی "اقالہ" کرسکتا ہے، یہ بھی شرطِ فاسد ہے، کیوں کہ "اقالہ" میں جانبین کی رضامندی شرط  ہوتی ہے۔4:  اس میں فیوچر سیل بھی ناجائز ہے؛ کیوں کہ  بیع  کا فوری ہوناضروری ہے،مستقبل کی تاریخ پر خریدوفروخت ناجائز ہے۔5:   اس  طریقہ کاروبار میں ایک قباحت "بیع قبل القبض" کی بھی ہے؛ کیوں کہ ستر، اسی فیصد لوگ اس مارکیٹ میں خریداری محض کرنسی ریٹ کے اتار چڑھاؤ کے ذریعہ نفع حاصل کرنے کےلیے کرتے ہیں، ان کا مقصد کرنسی حاصل کرنا نہیں ہوتا؛ لہذا اکثر خریدارکرنسی کا قبضہ حاصل نہیں کرتے اور آگے بیچ دیتے ہیں۔فتاوی ہندیہ میں ہے:"(وأما شرائطه) فمنها قبض البدلين قبل الافتراق كذا في البدائع سواء كانا يتعينان كالمصوغ أو لا يتعينان كالمضروب أو يتعين أحدهما ولا يتعين الآخر كذا في الهداية وفي فوائد القدوري المراد بالقبض ههنا القبض بالبراجم لا بالتخلية يريد باليد كذا في فتح القدير وتفسير الافتراق هو أن يفترق العاقدان بأبدانهما عن مجلسهما بأن يأخذ هذا في جهة وهذا في جهة أو يذهب أحدهما ويبقى الآخر حتى لو كانا في مجلسهما لم يبرحا عنه لم يكونا متفرقين، وإن طال مجلسهما إلا بعد الافتراق بأبدانهما."(كتاب الصرف،الباب الأول في تعريف الصرف وركنه وحكمه وشرائطه،217/3،ط:رشيدية)وفيه أيضا:"وشرط صحة الإقالة رضا المتقائلين والمجلس وتقابض بدل الصرف في إقالته وأن يكون المبيع محل الفسخ بسائر أسباب الفسخ ..وقيام المبيع وقت الإقالة فإن كان هالكا وقت الإقالة لم تصح وأما قيام الثمن وقت الإقالة فليس بشرط."(كتاب البيوع،الباب الثالث عشر في الإقالة،157/3،ط:رشيدية)بدائع الصنائع میں ہے:"لما أن استثناء ما في البطن بمنزلة شرط فاسد، والبيع وأخواته تبطلها الشروط الفاسدة؛ فكان الشرط فاسدا، والعقد فاسدا."(كتاب البيوع،فصل في شرائط الصحة في البيوع،175/5،ط:دار الكتب العلمية)وفيه أيضا:"(وأما) بيان صفة الحكم فله صفتان: إحداهما اللزوم حتى لا ينفرد أحد العاقدين بالفسخ، سواء كان بعد الافتراق عن المجلس أو قبله عندنا..والثانية: الحلول، وهو ثبوت الملك في البدلين للحال؛ لأنه تمليك بتمليك، وهو إيجاب الملك من الجانبين للحال فيقتضي ثبوت الملك في البدلين في الحال بخلاف البيع بشرط الخيار."(كتاب البيوع،فصل في حكم البيع،243/5،ط:دار الكتب العلمية)فتاوی شامی میں ہے:"(وما لا تصح) إضافته (إلى المستقبل) عشرة (البيع، وإجازته، وفسخه، والقسمة والشركة والهبة والنكاح والرجعة والصلح عن مال والإبراء عن الدين) لأنها تمليكات للحال فلا تضاف للاستقبال كما لا تعلق بالشرط لما فيه من القمار، وبقي الوكالة على قول الثاني المفتى به."(كتاب البيوع،باب المتفرقات،مطلب ما يصح إضافته و مالا يصح،256/5،ط: سعيد)فقط والله أعلم
                                                  
عنوان: حرام آمدنی والے کا ہدیہ قبول کرنا
سوال: ہمارے ایک رشتےدار نے پوری زندگی سودی بینک میں کام کیا ہے، اب انہوں نے کھانے کا سامان برگر وغیرہ بیچنے کا کاروبار شروع کیا ہے اور ساتھ میں بینک کی نوکری بھی کر رہے ہیں، معلوم یہ کرنا ہے کہ انہوں نے کچھ برگر  ہدیہ کے طور  ہمارے ہاں پر بھیجے، تو یہ برگرز اور دوسری کھانے کی چیزیں ان کے پاس سے خرید کرکھانا یا ہدیہ کی کھانا جائز ہو گا يا نہیں؟
جواب: صورتِ مسئولہ میں  سائل کے رشتہ دار نے اگرحرام  کمائی  سے ہی برگر کا کاروبار شروع کیا ہے تو ان سے ہدیہ لینا درست نہیں ہے ،اگر کاروبار میں اکثرپیسہ حلال تھااور کچھ مال حرام تھا  تو اس صورت میں      رشتہ دار سے  ہدیہ لیا جاسکتا ہے، اسی طرح ان کی دکان سے کوئی چیز خرید کر کھانا      جائز ہے ۔فتاوی عالمگیری میں ہے :"إذا علم أن أكثر ماله حلال بأن كان صاحب تجارة أو زرع فلا بأس به؛ لأن أموال الناس لا تخلو عن قليل حرام فالمعتبر الغالب، وكذا أكل طعامهم، كذا في الاختيار شرح المختار."فتاوی شامی  میں ہے :"قوله: اکتسب حرامًا، توضیح المسألة ما في التاتارخانیة حیث قال: رجل اکتسب مالًا من حرام … ثم اشتریٰ منہ بها أو اشتریٰ قبل الدفع بها ودفعها … أو اشتریٰ مطلقًا ودفع تلک الدراهم، قال الکرخي في الوجه الأول والثاني: لایطیب، وفي الثلاث الأخیرة یطیب. وقال أبوبکر: لایطیب في الکل، لکن الفتویٰ الآن علی قول الکرخي دفعاً للحرج عن الناس".(کتاب البیوع ،مطلب اذا اکتسب حراما235/5،سعید )فقط واللہ اعلم
                                                  
عنوان: forever living آن لائن کاروبار کے فتوے پر اعتراض
سوال: درج ذیل مسئلہ کے بارے میں تحقیقی امر واضح کردیا جائے ۔۔۔144308100026 فتوی نمبر،  forever living آن لائن کاروبار کا حکم، درج بالا فتوی میں فارایور جو کہ نیٹورک مارکیٹنگ پر ہی مشتمل ہے ، میں شمولیت کی مشروط اجازت دی گئی ہے ، جیسا کہ فتوی میں مصرح ہے: "عوام الناس کے تعامل اور ان کی حاجات کی بناء پر بقدر ضرورت اس اجرت دلالی کی گنجائش دی ہے"۔ اور پھر دوسری طرف نیٹورک مارکیٹنگ کے بارے میں پوچھے گئے سوال میں اس کو ناجائز قرار دیا گیا ہے ۔ ملاحظہ ہو ۔ فتوی نمبر : 144109200921۔نیز جامعۃ الرشید جیسے آزاد خیال مدرسہ کے دارالافتاء نے بھی اس کو ناجائز قرار دیا ہے، وجوہات درج ذیل ہیں :  خلاصہ سوال:میں نے کچھ دن پہلے "فار ایور" نامی کمپنی میں کام شروع کیا ہے۔اس کا طریقہ کار کچھ یوں ہے کہ کمپنی نے اپنی پراڈکٹس کو کچھ پوائنٹ دیے ہوئے ہیں جنہیں cc کہتے ہیں۔ کمپنی کو ایک بار 2cc کا ٹرن اوور کر کے دینا ہوتا ہے یعنی تقریباً 58000 روپے کی پراڈکٹس خریدنی ہوتی ہیں۔ میں نے یہ پیک خرید لیا ہے۔ اب اگر میں کسی اور کو کمپنی میں بزنس کرواؤں گی تو کمپنی مجھے پہلے لیول پر ایک بندے کا 20 فیصد کمیشن دے گی جو تقریباً 13000 بنتا ہے۔ یہ بندہ آگے لوگوں کو شامل کروائے گا۔ جتنے لوگ شامل ہوں گے ان سب کے cc میرے 2cc میں شامل ہوتے رہیں گے۔ جب میرے 25cc ہو جائیں گے تو میں دوسرے لیول پر پہنچ جاؤں گی۔ اس میں مجھے اس بندے کا 25 فیصد کمیشن ملے گا جسے میں شامل کرواؤں گی اور اگر میری ٹیم میں کوئی کسی کو شامل کرواتا ہے تو مجھے اس کا 5 فیصد کمیشن ملے گا۔ اسی طرح لیول بڑھتے جاتے ہیں اور آمدن بھی بڑھتی جاتی ہے۔ برائے مہربانی مجھے یہ بتا دیں کہ یہ کام حلال ہے یا حرام؟ کیوں کہ یہ پراڈکٹس فائدہ مند ہیں اور بہت سے لوگ صحت کے لیے خریدتے بھی ہیں۔ جواب: سوال میں مذکور کاروبار مندرجہ ذیل وجوہات کی بنا پر جائز نہیں ہے: 1. لوگوں کو چیز فروخت کروا کر کمیشن لینا اجارے (ملازمت) کے تحت آتا ہے جسے پراڈکٹس کی خریداری کے ساتھ مشروط کر دیا گیا ہے۔ یوں ایک عقد (معاملے) میں دوسرا عقد جمع کیا گیا ہے جو شرعاً ناجائز ہے۔ 2. ان پراڈکٹس کی خریداری سے اکثر نیٹ ورکنگ کے کام میں شامل ہونا ہی مقصود ہوتا ہے جو اجارے کے تحت آتا ہے۔ معاملات میں شرعاً اس چیز کا اعتبار ہوتا ہے جو مقصود ہو ۔ چوں کہ اس ادائیگی کا مقصد اجارے (نیٹ ورکنگ) کا حق خریدنا ہوتا ہے جو کہ شرعاً حق مجرد کی بیع ہے لہذا یہ خریداری ناجائز ہے اور اس کے لیے پیسے ادا کرنا بھی شرعاً جائز نہیں ہے۔ 3. جو رقم کمپنی کو ادا کی جاتی ہے وہ اس امید پر ادا کی جاتی ہے کہ مزید ممبر بنانے پر کمپنی سے کمیشن ملے گا اور نفع ہوگا۔ چوں کہ ممبر بننا اور نفع ہونا یقینی نہیں ہوتا لہذا یہ شرعاً جوا بنتا ہے اور اس ذریعے سے ہونے والا نفع سود کے زمرے میں آتا ہے۔ 4. پہلے ممبر کے بعد آگے بننے والے ممبرز کی خریداری سے اس شخص کا براہ راست تعلق نہیں ہوتا جس کی وجہ سے اسے جو کمیشن ملتا ہے وہ اس کے اپنے کام کے بغیر ملتا ہے۔ چوں کہ اجرت کسی کام کے بدلے ہوتی ہے لہذا یہاں اجرت لینا بھی شرعاً جائز نہیں ہے۔ حوالہ جات:وإن اشترى ثوبا على أن يخيطه البائع بعشرة فهو فاسد؛ لأنه بيع شرط فيه إجارة؛ فإنه إن كان بعض البدل بمقابلة الخياطة فهي إجارة مشروطة في بيع، وإن لم يكن بمقابلتها شيء من البدل فهي إعانة مشروطة في البيع، وذلك مفسد للعقد۔۔۔. (المبسوط للسرخسي، 15/102، ط: دار المعرفة) لغة: اسم للأجرة وهو ما يستحق على عمل الخير ولذا يدعى به، يقال أعظم الله أجرك. وشرعا (تمليك نفع) مقصود من العين (بعوض). (الدر المختار و حاشية ابن عابدين، 6/4، ط: دار الفكر)محمد اویس پراچہ، دار الافتاء، جامعۃ الرشید، 14/ صفر المظفر 1443ھدرج بالا فتاوی کو مدنظر رکھ کر مندرجہ ذیل امور کے بارے میں وضاحت کردی جائے :۔ نیٹورک مارکیٹنگ ناجائز ہے تو فارایور جس کی بنیاد نیٹورک مارکیٹنگ ہے ، اس میں دلالی کی مشروط اجازت کیوں کر ہوگی ؟ جوا ، سود اور قمار، یہ تنیوں چیزیں اس نیٹورک مارکیٹنگ میں پائی جاتی ہیں ، جیسا کہ آپ کے دونوں فتاوی میں تصریح موجود یے ، اس کے باجود فارایور میں دلالی/بروکری جو کہ بلاواسطہ ہو اس کی گنجائش ہے ؟ فاراویور کے لیے کام کرنے والے بندے کی فقہی حیثیت دلال کی ہے تو ایسی دلالی جو کسی غیر شرعی معاملہ (جوا، ربا، سود ) کو متضمن ہو، شرعاً اس کی گنجائش ہوسکتی ہے؟ بینوا بالدلائل تؤجروا بالنوائل
جواب: واضح رہے کہ سوال میں جن فتاوی کا حوالہ دیا گیا ہے، ان میں کوئی تضاد نہیں ہے بل کہ ان سب میں الگ الگ نوعیتوں پر بحث کی گئی ہیں۔چناں چہ جس ادارے نے عدم جواز کا فتوی دیا ہے، اس میں forever living کی خریداری و فروخت کی حیثیت کو مدنظر رکھ کر عدم جواز کا حکم لگایا گیا ہے، کہ چوں کہ کمپنی کے لیے اشیاء فروخت کرکے اس پر کمیشن لینا اجارہ ہے، اور اس اجارہ میں شرط یہ رکھی گئی ہے کہ پہلے کچھ خریداری کرنی ضروری ہے، جب کہ اجارہ میں شرط لگانا اجارے کو فاسد کردیتا ہے، لہذا مذکورہ شرط کی بنیاد پر یہ اجارہ فاسد ہوجائے گا۔ اس حیثیت پر جامعہ کے سابقہ فتوی میں نہ بحث کی گئی ہے نہ ہی اس پر سوال میں کچھ زیادہ تفصیل ہے، بل کہ اس فتوی میں کمپنی میں کام کرنے کی دوسری حیثیت پر بحث کی گئی ہے، اور وہ ہے دلالی(بروکری) کی صورت۔چناں چہ  اس میں تفصیل وہی ہے جو جامعہ کے فتوی نمبر :144308100026میں مذکور ہے کہ اگر کمیشن بلاواسطہ ممبران کا ہے، تو اگرچہ وہ بھی اصولاً محنت کے عنصر سے خالی ہونے کی بناء پر ناجائز ہی ہونا چاہیے، مگر فقہاء کرام نے اس میں ضرورتاً گنجائش  دی ہے، ملاحظہ فرمائیں مندرجہ ذیل عبارتیں:"وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه".(رد المحتار، کتاب الإجارۃ، 6/ 63، ط: سعید)"و فی الأصل أجرۃ السمسار و المغازی و الحمامی و الصکاک و ما لا تقدیر فیه للوقت و لا مقدار لما یستحق بالعقد لکن فیه حاجة جاز و إن کان فی الأصل فاسدا".(خلاصۃ الفتاوی، کتاب الإجارات، جنس آخر فی المتفرقات، 116/3، رشیدیه)نیز اس بلاواسطہ ممبر سازی کے کمیشن میں ان محرمات میں سے کوئی نہیں پائی جاتی جو سوال میں مذکورہ ہیں، لہذا وہ جائز ہی ہوگا۔ تاہم اس کے بعد آنے والے  بالواسطہ ممبران کا کمیشن لینا ممبر اول کےلیے، سود اور جوا جیسی حرام چیزوں کی تعریف میں داخل ہوجاتی ہے، مزید برآں اس میں ممبر اول کا کسی بھی درجہ میں محنت نہیں۔ چناں چہ اس میں ممبر اول کو جو اجرت (کمیشن) ملتی ہےوہ قانوناً و اصولاً محنت سے خالی ہے، اور بٖغیر کسی عوض کے ہےجس کے سود ہونے میں کوئی شبہ نہیں، لہذا یہ صورت حرام ہوگی۔اور اسی بالواسطہ ممبران کے کمیشن والی صورت میں جوا و قمار کی موجودگی کو مدنظر رکھ کر نیٹ ورک مارکیٹنگ کو حرام قرار دیا گیا ہے، ملاحظہ ہو جامعہ کا فتوی نمبر : 144109200921:"شرعی طور پر دلال (ایجنٹ) کو اپنی دلالی کی اجرت (کمیشن) ملتی ہے جو کہ کسی اور کی محنت کے ساتھ مشروط نہیں ہوتی، لیکن مذکورہ کمپنی کے ممبر کی اجرت دوسرے  ما تحت ممبران کی محنت پر مشروط ہوتی ہے جو کہ  شرعاً درت نہیں۔       لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا، ناجائز ہے"۔الغرض فارایور لیونگ(forever living) کمپنی کا یہ سلسلۂ کاروبار صرف ایک محدوود  حد تک تو بقدر ضرورت جائز ہے، یعنی بلا واسطہ(ڈائریکٹ) ممبران کی وجہ سے حاصل ہونے والی اجرت تو جائز ہے، لیکں چوں کہ اس مخصوص دائرہ جواز کے ساتھ ناجائز اور حرام کا ارتکاب بھی کرنا پڑتاہے(یعنی شروع میں کچھ خریداری کرنی پڑتی ہے) ، جس کی بناء پر حلال اور حرام کا اختلاط ہوتا ہے اور شریعت نے حلال و حرام کے اختلاط کی صورت میں حرام ہی کو ترجیح دے کر حرمت کا ہی حکم لگایا ہے، اس لیے مجموعی لحاظ سے اس کمپنی کے ذریعے مالی فوائد حاصل کرنے کو جائز نہیں کہا جاسکتا ہے۔الاشباہ والنظائر لابن نجیم میں ہے:"‌‌القاعدة الثانية: إذا اجتمع الحلال والحرام غلب الحرام وبمعناها: "‌‌ما اجتمع محرم ومبيح إلا غلب المحرم ".(القاعدة الثانية، ص: 93، ط: دار الكتب العلمية بيروت)و ایضا:"وصرح به في فتاوى قارئ الهداية ثم قال: ‌والعقد ‌إذا ‌فسد في بعضه فسد في جميعه".(القاعدة الثانية، ص: 100، ط: دار الكتب العلمية بيروت)فقط والله اعلم
                                                  
عنوان: کنٹری بیوٹری فنڈ کا حکم
سوال: میں ایک ا سکول ٹیچر ہوں، میری تقرری 10/11/2022 کو ہوئی تھی، کے پی حکومت نے سول سرونٹ ایکٹ 1973ء میں ترمیم کر کے کنٹری بیوٹری فنڈ کی پالیسی نافذ کر دی ہے۔ جس کی رو سے 2022ء کے بعد بھرتی ہونے والے ملازمین کو پینشن اور گریجوٹی نہیں ملے گی، بلکہ سی پی فنڈ ملے گا ،جس میں ہر ماہ ملازم کی تنخواہ سے مخصوص رقم کاٹی جائے گی ، اس میں حکومت بھی کچھ حصہ ڈالے گی، اور پھر اس رقم کو کسی بھی کمپنی کے ساتھ انویسٹ کرے گی، حکومت کی طرف سے جن کمپنیوں کے نام بتاۓ گئے ہیں  ان میں اسلامک کمپنی پلان بھی ہے،ریٹائرمنٹ کے بعد یہ فنڈ ملازم کو ملے گا ، یک مشت پنشن اور ماہانہ پنشن نہیں ملے گی۔ سی پی فنڈ کے فارم  میں 12 کمپنیوں کا نام دیا  گیاہے، جو ذیل میں مذکور ہیں ۔اب مئلہ یہ ہے کہ کچھ لوگ کہتے ہیں کہ یہ سود کے زمرے میں آتا ہے، اس کی شرعی اور اسلامی حیثیت کے معاملے میں مختلف علماء کرام کی مختلف آراء آرہی ہیں، براہ کرم اس پر مجھے شرعی حکم بتادیں ۔NBP Fund Management Limited. 2.AL Habib Asset Management Limited. 3.UBL Fund Managers Limited(1) 4.Alfalah GHP Investment Management Limited. 5.MCB-Arif Habib Savings and Investments Limited. 6.National Investment Trust Limited. 7.Faysal Asset Management Limited. 8.HBL Asset Management Limited. 09.JS Investments Limited 10.Al Meezan Investment Management Limited. 11.ABL Asset Management Company Limited. 12.Atlas Asset Management Limited.
جواب: واضح رہے کہ" کنٹری بیوٹری فنڈ  "بھی "جی پی فنڈ "کی طرح کا ہی فنڈ ہے ،جس میں حکومت  ہر ماہ ملازم کی تنخواہ سے  ایک طے شدہ مخصوص  شرح کے مطابق رقم کاٹ لیتی ہے اور    اس میں  اپنی طرف سے  اضافہ کرکے اس رقم کو کسی بھی کمپنی کے ساتھ انویسٹ کرتی ہے،مثلاً:اگر ایک ملازم کی تنخواہ پچاس ہزار  ہے، تو اس فنڈ میں پانچ ہزار ملازم اور سات ہزار تک حکومت جمع کرتی ہےاور پھراس فنڈ کو سرمایہ کاری میں لگایا جاتاہے، جس سے بعد میں ریٹائرمنٹ کے وقت ملازمین کو جمع شدہ رقم اضافے کے ساتھ دی جاتی ہے۔اگر صورت مسؤلہ میں ملازم کی تنخواہ سے کٹوتی  جبری ہوتواس کا حکم یہ ہے کہ ملازمین کے لیے یہ رقم لینا شرعاً جائز ہوتا ہے ،کیوں کہ  یہ  رقم در حقیقت ملازم کی تنخواہ ہی کا حصہ ہوتاہے ،نیزملازم نے اپنی رضامندی سے یہ رقم جمع نہیں کروائی، لہٰذا ملازم کے ليے اس رقم کا لینا اوراسے اپنے استعمال میں لانا جائز ہے، ملازم کے لیے یہ رقم شرعاً سود نہیں، لہٰذا آپ کے لیے  مذکورہ فنڈ کی  رقم وصول کرکے  اسے اپنےاستعمال میں لانا  جائز اور درست ہے۔اور اگر یہ کٹوتی اختیاری ہے تو اس صورت میں تنخواہ سے جتنی رقم لگائی گئی ہے اور ادارے والوں سے جتنی رقم ملائی ہے وہ دونوں رقم لینا جائز ہے،البتہ ان دونوں رقوم پر انشورنس کمپنی نے نفع کے نام سے جو اضافہ کیا ہے وہ سود ہونے کی وجہ سے حرام ہے،اس کا لینا جائز نہیں ہے۔اگر صورت حال اس کےعلاوہ ہوتو صورت ِحال کی وضاحت کرکے دوبارہ معلوم کیاجاسکتاہے۔تبيين الحقائق میں ہے:"(والأجرة لا تملك بالعقد بل بالتعجيل أو بشرطه أو بالاستيفاء أو بالتمكن منه)...أي لا تملك الأجرة بنفس العقد سواء كانت الأجرة عينا أو دينا، وإنما تملك بالتعجيل أو بشرط التعجيل أو باستيفاء المعقود عليه وهي المنفعة أو بالتمكن من استيفائه بتسليم العين المستأجرة في المدة." (كتاب الإجارة،107/5، ط: المطبعة الکبری الأميرية)الجوهرة النيرة میں ہے:"(والأجرة لا تجب بالعقد) أي لا يجب أداؤها؛ لأن العقد ينعقد شيئا فشيئا على حسب حدوث المنافع، والعقد معاوضة، ومن قضية المعاوضة المساواة، وإذا استوفى المنفعة ثبت الملك في الأجرة لتحقق التسوية وكذا إذا شرط التعجيل، أو عجل من غير شرط..." (قوله: ويستحق بأحد معان ثلاثة إما أن يشترط التعجيل، أو بالتعجيل من غير شرط أو باستيفاء المعقود عليه)." (كتاب الإجارة،الأجير المشترك والأجير الخاص،266/1، ط: المطبعة الخیریة)فقط والله أعلم
                                                  
عنوان: قسطوں میں سامان خریدنا
سوال: کیا سُرماوالا (SurmaWala) سے سامان قسطوں پر لے سکتے ہیں؟
جواب: قسطوں پرکوئی چیزخریدنا،اگر چہ نقد کے مقابلے میں زیادہ قیمت پر ہو، جائز ہے، بشرطیکہ کل قیمت اورماہانہ اقساط ابتدا ہی میں طے کرلی جائیں اوربعد میں اس میں کسی بھی نام سے کسی قسم کا اضافہ نہ کیا جائے اورنہ ہی قسطوں کی ادئیگی میں تاخیر کی وجہ سے کوئی اضافی رقم لی جائے، یہ قسطوں پر خرید وفروخت کا اصولی جواب ہے ،باقی سرمہ والا اپنے معاملات کس طرح کرتا ہے ،اس کی مکمل تفصیل بتاکر شرعی حکم معلوم کرلیا جائے ۔درر الحکام میں ہے:البيع ‌مع ‌تأجيل ‌الثمن وتقسيطه صحيح."(کتاب البیوع، المادہ: 245، ج:1،  ص:227، ط:دار الجیل) المبسوط للسرخسی میں ہے: "وإذا عقد العقد علی أنہ إلی أجل کذا بکذا وبالنقد بکذا، فہو فاسد،وہذا إذا افترقا علی ہذا، فإن کان یتراضیان بینہما ولم یتفرقا، حتی قاطَعہ علی ثمن معلوم، وأتما العقد علیہ جاز."(ج:8، ص:13، ط:دار المعرفة)فقط واللہ اعلم
                                                  
عنوان: لائف انشورنس کا حکم
سوال: کیا فرماتے ہیں علمائے کرام و مفتیان عظام لائف انشورنس کے بارے میں کہ آپ ماہانہ 10000رقم جمع کیا کریں بیس سال تک جو کہ 2400000جوبیس لاکھ روپے بنتے ہیں واپسی پر آپ کو 25 یا 30لاکھ ملیں گے اور اگر درمیان معاہدہ مرگئے تو بھی زیادہ دیں گے؟
جواب: لائف انشورنس  کے جتنے مروجہ طریقے ہیں وہ سود اور قمار (جوا) کا مرکب ہیں۔ سود اور قمار کا لین دین شریعت مطہرہ میں بنصِ قرآنی حرام ہے؛  لہٰذا کسی بھی شخص کے لیے کسی بھی انشورنس کمپنی کے ساتھ کسی بھی قسم کی انشورنس/بیمہ کا کوئی معاہدہ کرنا جائز نہیں ہے۔ فقط واللہ اعلممزید تفصیل کے لیے ہماری ویب سائٹ کا درج ذیل فتاویٰ ملاحظہ کیجیے:انشورنس کی شرعی حیثیتفقط واللہ اعلم
                                                  
عنوان: بینک کی طرف سے ڈیبٹ کارڈ پر ملنے والے ڈسکاؤنٹ کاحکم
سوال: بینک کے ڈیبیٹ کارڈ سے ملنے والا ڈسکاؤنٹ استعمال کرسکتے ہیں؟ اگر کوئی اور شخص آپ کو  اس ڈسکاؤنٹ سےکچھ کھلائے تواس کا کیا حکم ہے؟ اس نیت سے کھا سکتے ہیں کہ پورا ڈسکاؤنٹ تو نہیں ہے جو تھوڑا سا ہے،  وہ اس بندے کی طرف نسبت کردے،  یا اور کوئی ساتھی جو دعوت میں شامل ہو اور ڈسکاؤنٹ کو جائز قرار دے اس کی طرف کرسکتے ہیں؟
جواب: ڈیبٹ کارڈ کے ذریعہ ادائیگی کی صورت میں کچھ پیسوں کی رعایت (ڈسکاؤنٹ) بینک کی طرف سے ملتی ہو، تو اس صورت میں اس ڈسکاؤنٹ کا حاصل کرنا شرعاً ناجائز ہوگا،؛کیوں کہ یہ رعایت بینک کی طرف سے کارڈ ہولڈر کو اپنے بینک اکاؤنٹ کی وجہ سے مل رہی ہے، جو شرعاً قرض کے حکم میں ہے اور جو فائدہ قرض کی وجہ سے حاصل ہوتا ہے وہ سود کے زمرے میں آتا ہے،لہذا صورتِ مسئولہ میں بینک کی طرف سے ڈیبٹ کارڈ سے ملنے والا ڈسکاؤنٹ کا استعمال کرنا نا جائز ہے۔اسی طرح اگر کوئی اور بھی مذکورہ ڈسکاؤنٹ سے کچھ کھلائے تو اس کو کھانا جائز نہیں، نہ تھوڑا نہ زیادہ، اور نہ ہی کسی ایسے شخص کی طرف  نسبت کرتے ہوئے کھاسکتے ہیں جو اس کو جائز قرار دیتا ہو۔اگر یہ رعایت (ڈسکاؤنٹ)بائع کی جانب سے ہو جہاں سے خریداری کی جارہی ہے تو یہ ان کی طرف سے تبرع واحسان ہونے کی وجہ سے جائز ہوگا۔سنن ترمذی میں ہے:"لعن رسول الله صلى الله عليه وسلم آكل الربا، وموكله، وشاهديه، وكاتبه.")أبواب البيوع، باب ما جاء في أكل الربا، ج:٣، ص:٥٠٤، ط:الحلبي)الدرالمختار میں ہے:"وفي الاشباه ‌كل قرض ‌جر نفعا حرام.")كتاب البيوع، باب المرابحة و التولية، ص:٤٣٠،  ط:دار الكتب العلمية بيروت)فتاویٰ ہندیہ میں ہے:’’أهدي إلٰی رجل شیئًا أو أضافه، إن کان غالب ماله من الحلال، فلابأس إلا أن یعلم بأنه حرام، فإن کان الغالب هو الحرام ینبغي أن لایقبل الهدية.‘‘  (کتاب الکراهية، الباب الثاني عشر في الهدایا والضیافات، ج:٥، ص:٣٤٢، ط:دارالفکر)الفقہ الاسلامی و ادلتہ میں ہے:"وتجوز‌‌ ‌الوكالة ‌بقضاء ‌الدين، لأن الموكل يملك القضاء بنفسه، وقد لايتهيأ له القضاء بنفسه، فيحتاج إلى التفويض إلى غيره."(القسم الثالث: العقود أو التصرفات المدنية المالية، الفصل التاسع: الوكالة، المبحث الثاني ـ شرائط الوكالة، ثانيا ـ الوكالة في حقوق العباد، ج:٥، ص:٤٠٧٥، ط:دار الفكر سوريَّة دمشق)وفیہ ایضاً:"تصح ‌الوكالة ‌بأجر، وبغير أجر، لأن النبي صلّى الله عليه وسلم كان يبعث عماله لقبض الصدقات، ويجعل لهم عمولة."(القسم الثاني: النظريات الفقهية، الفصل الرابع: نظرية العقد،المبحث الثاني ـ تكوين العقد ، الوكالة، ج:٤، ص:٢٩٩٧، ط:دار الفكر سوريَّة دمشق)فقط والله أعلم
                                                  
عنوان: فیصل فنڈ کا حکم
سوال: فیصل فنڈ جو کہ ایزی پیسہ ایپ کے اندر ہے اس میں پیسے لگا کر ماہانہ نفع جو ملتا ہے وہ جائز ہے یا نہیں ہے؟
جواب: واضح رہے کہ ایزی  پیسہ اکا ؤنٹ  کے ذریعہ جمع کردہ رقوم سے کئی قسم کی سہو لیات حاصل کی جاسکتی ہیں ،جن سے بعض اگر چہ فی نفسہ جائز ہیں ، مثلا بلوں کی ادا ئیگی ،یا رقوم کا تبادلہ ،موبائل وغیر ہ میں بیلنس کا استعمال وغیرہ ،لیکن معلوم ہواکہ ان کی پشت پر ایک بینک ہوتاہے،telenor micro-financing bank، بھی ایک قسم کا بینک ہی ہے کہ جس میں عام طور پر چھوٹے سرمایہ داروں کی رقوم سودپررکھی جاتی ہیں اور اس میں سے چھوٹے کار و بار وں کے لیے سود پر قرض بھی دیاجاتاہے، اسی طرح ایزی پیسہ کے انویسٹ منٹ آپش میں ایک آپش فیصل ایسٹ مینجمنٹ لیمیٹڈ (faysal asset management limited)کاہے ،جس میں پیسے انویسٹ ہو تے ہیں ،لیکن اس کی فقہی حیثیت یہ ہے کہ اس اکاؤنٹ یا اس آپش میں جمع کردہ رقم قرض ہے ،اور چوں کہ قرض دے کراس سے کسی بھی قسم کا نفع اٹھا  ناجائز نہیں ہے ،لہذا مذکورہ آپش میں پیسے انو یسٹ کر کے نفع حصل کرنا جائز نہیں ہے ، اس لیے کہ اس اکاؤنٹ میں رقم رکھو انا در حقیقت قرض ہے ،اور قرض دینا تو فی نفسہ جائز ہے ، لیکن کمپنی اس پر جو مشروط منافع دیتی ہے، یہ شرعا نا جائز ہے ،اس لیے کہ قرض پرشرط لگاکر نفع کے لین دین کو نبی کریم (صلی اللہ علیہ وسلم ) نے سود قرار دیا ہے۔المصنف لابی شیبہ میں ہے:"حدثنا أبو بكر قال: حدثنا حفص عن أشعث عن الحكم عن إبراهيم قال: ‌كل ‌قرض جر منفعة فهو ربا"‌‌(من كره كل قرض جر منفعة،٤٢٥/١١،ط: دار كنوز إشبيليا للنشر والتوزيع)ترجمہ :"ہر قرض جو منفعت کھینچے، وہ سود ہے"المبسوط للسرخسی میں ہے:"ونهى رسول الله صلى الله عليه وسلم ‌عن ‌قرض ‌جر منفعة» وسماه ربا."‌‌(باب القرض والصرف فيه،35/4،ط: دار المعرفة)بسائع الصنائع میں ہے:"(‌وأما) ‌الذي ‌يرجع ‌إلى ‌نفس ‌القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله صلى الله عليه وسلم أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب."(‌‌كتاب القرض،فصل في شرائط ركن القرض، 395/7،ط: دار الكتب العلمية)فتاوی شامی میں ہے:"وفي الأشباه: كل قرض جر نفعاًحرام، فكره للمرتهن سكنى المرهونة بإذن الراهن".  ( مطلب کل قرض جر نفعا،١٦٦/٥، ط: سعید)فقط والله أعلم
                                                  
عنوان: بیٹی کو جہیز دے کر وراثت میں حصہ نہ دینا
سوال: میں آپ سے " کیا وراثت میں بہنوں کو حصہ دینا لازم ہے" کے بارے میں اپنی بیٹی کی شادی کے حالات کے تناظر میں پوچھنا چاہتا ہوں، حالات یہ ہیں کہ چند دن پہلے میری اکلوتی بیٹی کی شادی ہوئی ہے، میرے شدید اعتراض اور شریعت کی روشنی میں منع کرنے کے باوجود میری بیوی اور بیٹی نے مل کر زبردستی دھونس دھمکیوں کے ساتھ جہیز اور باقی فضول کاموں یعنی مایوں، مہندی، بینکیوٹ ہال کی ضرورت سے زیادہ ڈیکوریشن وغیرہ وغیرہ کے نام پر میری حیثیت اوقات سے کہیں زیادہ خرچ کروا دئیے، مطلب یہ کہ میری کل وراثت کا تقریباً 60 فیصد اس شادی پر جھونک دیا،  مجھے بہت برے طریقے سے یہ محسوس ہو رہا ہے کہ میری بیوی اور بیٹی نے مل کر میرے دو بیٹوں کے ساتھ شدید زیادتی کی ہے۔میرا پہلا سوال یہ ہے کہ کیا اب بھی میری بیٹی میری وراثت کا جو کچھ بچ گیا ہے اس میں حصہ دار ہے؟ دوسرا یہ کہ میں اپنی حیات میں بچی کھچی وراثت اپنے بیٹوں کے نام کر دینا چاہتا ہوں کیا یہ صحیح ہے؟ اپنی بیوی اور بیٹی کی شدید ضد اور ہٹ دھرمی کی وجہ سے میں نے اپنی بیٹی کو ایک بیٹی کی طرح رخصت نہیں کیا ،کیونکہ دونوں کے بدترین رویے کی وجہ سے میرا دل بہت زیادہ خفا ہے۔سر جواب ضرور دیجئے گا۔
جواب: واضح رہے کہ زندگی میں اگر صاحب جائیداد اپنی جائیداد اولاد میں تقسیم کرنا چاہے تو شرعاً یہ ھبہ کہلاتا ہے اور اولاد کے درمیان ھبہ  کا حکم یہ ہے کہ سب میں برابری کی جائے، لہذا صورت ِمسئولہ میں ذکر کردہ تفصیل کی رو سے اگرچہ سائل کی بیٹی نے سائل کی منشاء کی خلاف ورزی کی ہے، لیکن اس کے باوجود اپنے وراثتی حق سے محروم نہیں ہوگی، اسی طرح سے زندگی میں جائیداد تقسیم کرنی ہو تو اپنے لیے رکھنے کے بعد مناسب حصہ بیوی کو بھی دے دیں ، البتہ  اولاد میں برابری کے حکم کو اس طرح پورا کیا جا سکتا ہے کہ بیٹی کی شادی میں ضرورت سے زائد جو رقم خرچ ہوئی ہے اس کی وجہ سے بیٹی کو بیٹوں سے کم حصہ دے دیں ایسا کرنا جائز ہوگا لیکن بالکل محروم نہ کریں، اور اگر سائل زندگی میں تقسیم نہیں کرنا چاہتا تو یہ بھی جائز ہے، پھر وراثت کے طور پر میراث تقسیم ہوگی ۔فتاوی شامی میں ہے:"‌الارث ‌جبري لا يسقط بالاسقاط."(‌‌‌‌كتاب الدعوى، باب التحالف، ج: 8، ص: 116، ط: دار الفکر بیروت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".( كتاب الوقف،ج:4،ص:444، ط:سعيد)فقط و الله أعلم
                                                  
عنوان: کیا ادھار پر زیادہ قیمت کے ساتھ بیچنا جائز ہے؟
سوال: میری کار،گاڑی کی مالیت تقریباً 220،0000 لاکھ ہے، اگر کیش میں بیچتا ہوں،تو تقریباً 30یا40 ہزار کم یا زیادہ میں فروخت ہوگی، میرے ایک جاننے والے مجھے 6مہینے کےمدت میں 260،0000 لاکھ دینا چاہتے ہیں، میرا سوال یہ ہے کہ کیا ایک مدت متعین کر کے زیادہ رقم لینااور دینا سود تو نہیں ہے؟جب کہ بیچنےوالےاورخریدنےوالےدونوں کومارکیٹ کا  ریٹ معلوم ہے۔
جواب: واضح رہے کہ عقد بیع کرتےوقت قیمت کامعلوم اورمتعین ہوناضروری ہے،قیمت مجہول ہونےکی صورت میں بیع صحیح نہیں ہوتی،لہٰذا صورتِ مسئولہ میں سائل کا220،0000لاکھ  کی گاڑی کونقد کےبجائےاپنےجاننےوالےکو 260،0000لاکھ کےعوض  چھ مہینےکی ادھارپرزیادہ قیمت کےساتھ فروخت کرناشرعاًدرست ہے،بشرطیکہ  سائل اورخریدارکےدرمیان مجلس عقدمیں ایک ہی قیمت (یعنی  260،0000) طے ہوگئی ہو۔بدائع الصنائع میں ہے:"إذا ‌قال: ‌بعتك ‌هذا ‌العبد ‌بألف درهم إلى سنة أو بألف وخمسمائة إلى سنتين؛ لأن الثمن مجهول....فإذا علم ورضي به جاز البيع؛ لأن المانع من الجواز هو الجهالة عند العقد وقد زالت في المجلس وله حكم حالة العقد فصار كأنه كان معلوما عند العقد وإن لم يعلم به حتى إذا افترقا تقرر الفساد."(كتاب البيوع، فصل في شروط الصحه، ج:5، ص:158، ط: دار الكتب العلمية)دررالحکام فی شرح مجلۃ الاحکام میں ہے:"إذا عقد البيع على تأجيل الثمن إلى كذا يوما أو شهرا أو سنة أو إلى وقت معلوم عند العاقدين كيوم قاسم أو النيروز صح البيع.يعني أن التأجيل إذا كان بالأيام أو الشهور أو السنين أو بطريق آخر فهو صحيح ما دام الأجل معلوما (بحر) وعلى هذا إذا باع إنسان من آخر متاعا وهو صحيح وسلمه إليه ثم توفي فليس لورثته أن يأخذوا الثمن من المشتري قبل حلول الأجل؛ لأن الأجل الذي هو حق المدين لا يبطل بوفاة الدائن علي أفندي وهذه المادة فرع للمادة."(الكتاب الأول في البيوع، الفصل الثاني في بيان المسائل المتعلقة بالبيع بالنسيئة والتأجيل  (المادة ٢٤٦) كون المدة معلومة في البيع بالتأجيل والتقسيط، ج:1، ص:228، ط:دارالكتب العلمية)فقط واللہ اعلم
                                                  
عنوان: حکومت کی طرف سے ملنے والے فنڈ کا حکم
سوال: میرے بڑے بھائی فرنٹیئر کور ( F . C) میں نائب صوبیدار کے عہدے پر فائز تھے۔ان کی شہادت (2022-03-21) کو ہوئی۔ بھائی کے ورثاء میں والدہ ، بیوہ ، تین بھائی اور دو بہنیں شامل ہیں ۔ والدہ زندہ حیات ہیں اور اپنے شہید بیٹے کی شہادت پر بڑے کر بناک اور دردناک حالت میں ہیں ۔ حکومت پاکستان کی طرف سے شہداء کو کچھ فنڈ مالی امداد، انعامات اور پینشن دی جاتی ہیں ۔ان کے بارے میں میرے کچھ سوالات ہیں ۔ براۓ کرم شریعت کی رو سے تفصیلی راہنمائی فرمائیں ۔ ١- بھائی کی شہادت کے بعد حکومت پاکستان میرے بھائی کی تنخواہ ان کی بیوی کے نام پر بھیجتی  ہے  جو کہ 2024 تک اسی طرح سے جاری رہے گی لیکن میرے بھائی کی کوئی اولا نہیں ہے اور میری بھابھی میرے بھائی کی پانچ سال منکوحہ رہی ہے ۔ کیا تنخواہ بیوہ کولینی  چاہیے یا اس میں شہید کی ماں کا حصہ بھی ہے جو کہ زندہ حیات ہے ۔ -2 حکومت پاکستان کی طرف سے امداد براۓ ادائیگی شہداء کے تحت کچھ رقم ادا کرے گی۔ اس رقم کی تفصیلات لف ہیں ۔  امداد بھی بیوہ کے نام حکومت جاری کر رہی ہے۔ کیا اس مالی امداد میں بھی والدہ جو کہ زندہ حیات ہے کا حصہ بنتا ہے یا نہیں ۔ اور باقی ورثاء کے حصے کے بارے میں تفصیلی راہنمائی فرمائیں۔ -3 شہید کو بہادری کی وجہ سے کچھ نقد انعامات اور تمغہ دیا جا تا ہے جو حکومت پاکستان بیوہ کے نام پر جاری کرتا ہے ۔ کیا ان نقد انعامات اور تمغہ میں والدہ کا حصہ بنتا ہے یا نہیں اور باقی ورثاء کے بارے میں تفصیلی راہنمائی فرمائیں۔ -4 ۔ اگر بیوہ کے بچے ہوتے تو ان کی کفالت اورتعلیمی اخراجات اس پیکیج سے ہونا تھا چونکہ بیوہ کی کوئی اولا نہیں ہے اگر یہ بیوہ دوسری جگہ شادی کرے تو اس پیکیج سے اس کا دوسرا شوہر مستفید ہوتا رہے گا۔ کیونکہ شوہر اور بیوی کا ایک ہی معاملہ ہوتا ہے تو اس صورت میں اس کی ماں کی کیا پوزیشن ہوگی جو کہ اپنے بیٹے کی شہادت سے کر بناک اور دردناک حالت میں ہے اور باقی ورثاء کی کیا پوزیشن ہوگی ۔ 5 ۔ بیوہ کی عدت مکمل ہوگئی ہے اگر وہ اپنے وہ اپنے والدین کے گھر رہنا چاہتی ہے تو حق مہر اور شرائط نکاح کا مطالبہ کرسکتی ہے  کہ نہیں ؟
جواب: 1۔کسی شخص کی وفات کے بعد متعلقہ ادارے یا حکومت کی طرف سےجو مختلف قسم کے فنڈ زجاری ہوتے ہیں،مثلاً پنشن،گریجویٹی فنڈ،بینوولنٹ فنڈ،جی پی فنڈاورپراویڈنٹ فنڈوغیرہ،ان کے عطیہ اور ترکہ ہونے کے بارے میں شرعی ضابطہ یہ ہے کہ جو مال بوقتِ وفات میت کی ملکیت میں داخل ہو،جیسے کہ جی پی فنڈاورپراویڈنٹ فنڈوغیرہ،وہ ترکہ میں شمار ہوگااور جو مال بوقتِ وفات میت کی ملکیت میں نہ ہو،بلکہ اس کی وفات بعد حکومت یا متعلقہ ادارے کی طرف سے اس کے ورثاء میں سے کسی کے نام پرجاری کیا جائے،جیسے کہ گریجویٹی فنڈ،بینوولنٹ فنڈ اور پنشن وغیرہ تو وہ ترکہ شمار نہ ہوگا،بلکہ جس کے نام پر جاری ہوگا،اسی کی ملکیت ہوگا؛لھذا صورت مسئولہ میں  حکومت کی طرف سے  آپ کے مرحوم بھائی  کی شہادت کے بعد جو تن خواہ  ان کی بیوہ کے نام پر جاری ہے وہ بیوہ کا حق ہے اس میں کسی اور شرعا حق نہیں اور جو ان کی شہادت سے پہلے کی تن خواہ یا فنڈ ہیں یا اور کوئی ان کی ملکیت میں چیزیں ہیں اس میں شرعی ضابطہ کے مطابق وراثت جاری ہوگی۔(2،3،4)۔حکومت  کی طرف سے امداد براۓ ادائیگی شہداء یا بہادری کی وجہ سے کچھ نقد انعامات اور تمغہ   دیا جاتا ہے یہ سب چیزیں ادارے کی طرف سے انعام ہوتا ہے،اور انعام  اسی کا ہوتا ہے جسے دینے والا دیتا ہے ؛ اس لیے یہ فنڈز ان ہی کے  ہوں گے جن کو ادارہ نامزد کرے گا،کسی اور کا اس میں حق نہیں ہوگا،لھذا اگر حکومت یہ بیوہ کے نام پر جاری کرتی ہےتو یہ بیوہ کاحق ہے کوئی اور وارث شرعا اس میں حصہ دار نہیں۔5۔صورت مسئولہ میں حق مہر بیوی کا حق ہے ،اگر شوہر نے زندگی میں ادا نہیں کیا تو وفات کے بعد عورت  اپنے حق  مہر کا مطالبہ  کرسکتی ہے۔باقی شرائط نکاح کے بارے میں جواب اس کی  تفصیل جاننے کے بعد دیا جاسکتا ہے۔امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘(4/343، کتاب الفرائض، عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم
                                                  
عنوان: بینک کے سودی رقم سے وکلاء کا کمیشن دینے کا حکم
سوال: ایک شخص نے بینک میں سیونگ اکاؤنٹ میں رقم جمع کروائی اور کرتے کرتے اس میں سود کے ضمن میں رقم جمع ہوتی رہی جو کہ اس شخص نے اپنی زندگی میں بھی استعمال کے  لیے نہیں نکالی اور اب مرنے کے بعد ورثاء نے بھی استعمال نہیں کی، لیکن اب وراثت کی تقسیم کے لیے کورٹ میں فیس جو کہ تقریباً پانچ لاکھ ہے جس میں سے آفیشل فیس (2)  لاکھ جب کہ پٹواری  اور وکلاء کا کمشن تقریباً (3)  لاکھ ادا کرنے ہیں۔ تو کیا یہ تین لاکھ اُس بینک والی رقم سے ادا کر سکتے ہیں یا نہیں،  یاپھردوسری صورت میں اس بینک والی رقم کا استعمال کیسے کیا جائے ؟
جواب: صورتِ مسئولہ میں سیونگ اکاؤنٹ میں موجود  اصل رقم پر  جو سودی رقم ہےاس سودی رقم  کا وصول کرنا ہی جائز نہیں ہے، صرف اصل رقم وصول کرناجائز ہے، اگر کسی نے لاعلمی میں سودی رقم وصول کرلی ہوتو اسے ثواب کی نیت کے  بغیر  غرباء وفقراء میں تقسیم کرنا ضروری ہےاپنے ذاتی فائدے کے  لیے ایسے پیسوں کا استعمال جائز نہیں ہے،لہذا مذکورہ سودی رقم سے  پٹواری اور وکلاء کا کمیشن اداء کرنا جائز نہیں ہے؛ کیوں کہ مذکورہ کمیشن ذاتی فائدہ حاصل کرنے کی وجہ سے دی جاتی ہے، اور سود کے  پیسے ذاتی فائدہ حاصل کرنے کے  لیے استعمال کرنا جائز نہیں ہے۔فتاوی شامی میں ہے:"ويردونها على أربابها إن عرفوهم، وإلا تصدقوا بها؛ لأن سبيل الكسب الخبيث التصدق إذا تعذر الرد على صاحبه".(كتاب الحظر والاباحة، ج:6، ص:385، ط:ايج ايم سعيد)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة."(أبواب الطهارة، باب ما جاء: لاتقبل صلاة بغیر طهور، ج:1، ص:34، ط: المکتبة الأشرفیة)فقط والله اعلم
                                                  
عنوان: انشورس پالیسی میں حاصل شدہ رقم  کا حکم
سوال: ایک لڑکا جو امریکا میں مقیم ہے ،وہاں ایک حادثے میں ٹانگ سے معذور ہوگیا ہے، اور اب ہسپتال میں زیر علاج ہے ،امریکا میں اس نے امریکی حکومتی پالیسی کے تحت لایف انشورنس کروا چکا تھا ،اب حادثے کے بعد آیا وہ اس لائف انشورنس سے فائدہ حاصل کرسکتا ہے یا نہیں ؟ایک قابل ذکر بات یہ بھی ہے کے موصوف کو اس وقت پیسے کی شدید ضرورت بھی ہے۔ اس تمام معاملے میں اللہ رب العزت کا کیا حکم ہے؟ شریعت اس کے بارے میں کیا کہتی ہے ؟
جواب: انشورنس کی مروجہ تمام اقسام جوئے اور سود کا مجموعہ ہونے کی وجہ سے ناجائز اور حرام ہیں، لہذا انشورنس کی پالیسی اگر لے لی ہو تو اس کو فی الفور ختم کردیں، اور توبہ واستغفار بھی کریں، اور اس صورت میں  مذکورہ لڑکےکے لیے جمع کرائی اصل رقم کا استعمال جائز ہوگا، زائد  یعنی سودی رقم کا  استعمال جائز نہیں ہوگا، بلکہ اسے ثواب کی نیت کے بغیر صدقہ کرنا لازم ہوگا۔البتہ  اگر لڑکا  سخت محتاج ہو ،اور زکات کا مستحق ہو،اور کسی بھی جانب سے حلال پیسوں کا انتظام نہیں ہوسکتا ہو،تو پھر اسی   سودی رقم  سے بطور کفایت یعنی علاج پر جتنا خرچ ہوتا ہو ،اتنا استعمال کرسکتا ہے۔انشورنس  کےمزید تفصیل کے لیے درج ذیل لنک پر جامعہ کا فتوی ملاحظہ فرمائیں:انشورنس کی شرعی حیثیتفقط واللہ اعلم
                                                  
عنوان: ای بی ایل کمپنی کی کمئی کا حکم
سوال: آپ نے ایک فتوی میں یہ کہا تھا، کہ اے بی ایل کمپنی میں کام کرنا جائز نہیں ہے، جب کہ آپ نے یہ علت بیان کی ،کہ اس میں محنت نہیں ہوتی، اگر کوئی شخص اس کمپنی میں کام کرتا ہے، کیا اس کی رقم حرام ہو گئی، اب کیا کوئی شخص اگراس کمپنی میں کام کرتا ہے،  تو وہ ان پیسوں کو کسی اچھے کام میں استعمال کرسکتا ہے؟
جواب: مذکورہ کمپنی میں جو سرمایہ کاری کے عنوان سے جو رقم لی جاتی ہے ، تو چوں کہ یہ معاملہ شرعی اصولوں کے مطابق نہ  شرکت کا ہے  اور نہ مضاربت کا،  لہذاکمپنی میں رجسٹرڈ ہونے کے لیے جو ابتداء میں رقم لی جاتی ہے ، وہ  بھی ناجائز ہے، اور اس میں کام کر کے جو رقم ملی ہے وہ بھی حلال نہیں ہے بلکہ  اس رقم کو بغیر نیتِ ثواب صدقہ کرنا لازم ہے ۔شعب الإيمان میں ہے:"عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(التوكل بالله عز وجل والتسليم لأمره تعالى في كل شيء، 2/84، ط:دار الكتب العلمية)شرح المشكاة للطيبی میں ہے:"قوله: ((مبرور)) أي ‌مقبول ‌في ‌الشرع بأن لا يكون فاسدًا، أو عند الله بأن يكون مثابًا به."(كتاب البيوع، باب الكسب وطلب الحلال،7/ 2112، مكتبة نزار مصطفى الباز)فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."( کتاب الإجارہ، باب الإجارۃ الفاسدہ، مطلب فی أجرۃ الدلال،6/ 63،ط: سعید)فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."( کتاب الإجارہ، باب الإجارۃ الفاسدہ، مطلب فی أجرۃ الدلال،6/ 63،ط: سعید) بذل المجہودميں ہے:"فالحاصل أن التصدق من مال حرام غير مقبول، حتى قال بعض علمائنا: من تصدق بمال حرام يرجو الثواب كفر.قلت: فإن قيل: صرح الفقهاء بأن من اكتسب مالاً بغير حق، فإما أن يكون كسبه بعقد فاسد، كالبيوع الفاسدة والاستئجار على المعاصي والطاعات، أو بغير عقد، كالسرقة والغصب والخيانة والغلول، ففي جميع الأحوال المال الحاصل له حرام عليه، ولكن إن أخذه من غير عقد ولم يملكه يجب عليه أن يرده على مالكه إن وجد المالك، وإلَّا ففي جميع الصور يجب عليه أن يتصدق بمثل تلك الأموال على الفقراء، فهذا القول منهم يخالف الحديث المذكور، فإن الحديث دال على حرمة التصدق بالمال الخبيث، وقد نص الله تعالى في كتابه: {يَا أَيُّهَا الَّذِينَ آمَنُوا أَنْفِقُوا مِنْ طَيِّبَاتِ مَا كَسَبْتُمْ وَمِمَّا أَخْرَجْنَا لَكُمْ مِنَ الْأَرْضِ وَلَا تَيَمَّمُوا الْخَبِيثَ مِنْهُ تُنْفِقُونَ} (1) الآية، وقولهم بوجوب التصدق معارض بالحديث والآية، فما وجه التوفيق بينهما؟قلنا: الآية والحديث يدلان على حرمة التصدق بالمال الحرام لأجل تحصيل الأجر والثواب، وقد أشير إليه في الحديث بقوله: "لا يقبل الله" فإذا تصدق بالمال الحرام يريد القبول والأجر يحرم عليه ذلك، وأما إذا كان عند رجل مال خبيث، فإما إن ملكه بعقد فاسد، أو حصل له بغير عقد، ولا يمكنه أن يردّه إلى مالكه، ويريد أن يدفع مظلمته عن نفسه، فليس له حيلة إلَّا أن يدفعه إلى الفقراء, لأنه لو أنفق على نفسه فقد استحكم ما ارتكبه من الفعل الحرام." (کتاب الطہارۃ، باب فرض الوضوء:ج:1ص:359: تحت رقم الحدیث:59:ط:بيروت)فقط واللہ اعلم
                                                  
عنوان: کوئلہ کی کان کو ٹھیکے پر دینا
سوال: ایک شخص نے کوئلے کی کانیں پانچ سال کے لیے ٹھیکے پر لی ہوئی ہے جس کی اجرت فی ٹن بیس ہزار کے حساب سے مالک کو ادا کرتا ہے باقی سارا خرچہ میرے ذمہ ہے یعنی کھدائی، ڈیزل وغیرہ کیا یہ صورت جائز ہے یا نہیں؟
جواب: واضح رہے کہ"عقدِاجارہ"کے ذریعہ کسی چیز کے منافع اور سہولیات کو حاصل کیاجاسکتاہے،کسی چیز کےعین اورذات کو حاصل نہیں کیاجاسکتا لہذا صورت مسئولہ میں کوئلہ کی کان کرائے پر لینا جائز نہیں ہے اس لیے کہ یہاں کوئلہ کے عین کو استعمال میں لاکرفائدہ اٹھایا جارہا ہے  لہذا مذکورہ معاملہ   کرنے  سے اجتناب ضروری ہے۔البتہ اس کے جواز کی صورت یہ ہے کہ کوئلے کی کانوں کا  مالک ٹھیکیدار  کو کوئلہ نکالنے کا ٹھیکہ دے دے اور  اس کی باقاعدہ اجرت طے کرلے اور  کوئلہ نکالنے کے بعد ٹھیکیدار کو اجرت دے دیں ،پھر ٹھیکیدار مالک سے فی ٹن قیمت متعین کر کے کوئلہ خرید لے۔بدائع  الصنائع میں ہے:"وأما معنى الإجارة فالإجارة بيع المنفعة لغة ولهذا سماها أهل المدينة بيعا وأرادوا به بيع المنفعة.......وإذا عرف أن الإجارة بيع المنفعة فنخرج عليه بعض المسائل فنقول: لا تجوز إجارة الشجر والكرم للثمر؛ لأن الثمر عين والإجارة بيع المنفعة لا بيع العين، ولا تجوز إجارة الشاة للبنها أو سمنها أو صوفها أو ولدها؛ لأن هذه أعيان فلا تستحق بعقد الإجارة، وكذا إجارة الشاة لترضع جديا أو صبيا لما قلنا، ولا تجوز إجارة ماء في نهر أو بئر أو قناة أو عين لأن الماء عين فإن استأجر القناة والعين، والبئر مع الماء لم يجز أيضا؛ لأن المقصود منه الماء وهو عين، ولا يجوز استئجار الآجام التي فيها الماء للسمك، وغيره من القصب والصيد؛ لأن كل ذلك عين فإن استأجرها مع الماء فهو أفسد وأخبث؛ لأن استئجارها بدون الماء فاسد فكان مع الماء أفسد ولا تجوز إجارة المراعي؛ لأن الكلأ عين فلا تحتمل الإجارة، ولا تجوز إجارة الدراهم، والدنانير ولا تبرهما وكذا تبر النحاس والرصاص ولا استئجار المكيلات والموزونات؛ لأنه لا يمكن الانتفاع إلا بعد استهلاك أعيانها، والداخل تحت الإجارة المنفعة لا العين."(کتاب الاجارۃ ، فصل فی رکن الاجارۃ و معناها جلد ۴ ص: ۱۷۴ ، ۱۷۵ ط: دارالکتب العلمیة)فقط و اللہ اعلم
                                                  
عنوان: عمرہ بیسی سسٹم کا حکم
سوال: ہم نے ایک ایسے کام کا آغاز کیا ہے کہ ہم نے ایک گروپ بنایا ہے جس میں ہر مہینہ ہر شخص جو اس گروپ کا ممبر ہو 1000 روپے ایک شخص کے پاس جمع کرے گا اور کچھ مہینے یا سال گزر جائے اور اتنے پیسے اکٹھے ہو جائیں کہ ایک بندہ ان پیسوں پہ عمرے کیلئے جا سکتا ہو تو ہم بذریعہ قرعہ اندازی ایک شخص کو عمرے کیلئے بھیجیں گے ۔ اور قرعہ اندازی میں انہی کے نام ہوں گے جنہوں نے ہر مہینے کم از کم ایک ہزار روپے فنڈ میں جمع کئے ہوں،  اور یہ سلسلہ ہم اس وقت تک جاری رکھیں گے،  جب تک گروپ کا آخری ممبر عمرے کیلئے نہیں جاتا ، اور جو شخص ایک دفعہ عمرے کیلئے چلا جائے تو اگلی دفعہ  اس کا نام قرعہ اندازی میں نہیں ہو گا ، لیکن وہ ہر مہینے پیسے ڈالے گا۔1) آیا ہمارایہ کام لاٹری قمار میں تو نہیں آتا؟ 2)اور چوں کہ عمرے کی پیکیج کی قیمت تو ایک نہیں رہتی تو یہ ناانصافی تو نہیں ہو گی کہ ایک سال ایک بندہ ایک قیمت پہ عمرے پہ چلا گیا جبکہ اگلے سال دوسرا بندا دوسرے قیمت پہ چلا گیا؟3)اور اس کو ہم قسط کی طرح سمجھیں یا قرعہ اندازی نکلتے وقت ہم یہ نیت کر لیں کہ جس شخص کا نام نکل آۓ گا ہم سب اسے یہ سارے پیسے بخش دیتے ہیں تاکہ عمرے کے ثواب میں ہمیں بھی حصہ ملے ۔4) اگر یہ طریقہ جائز نہیں تو اس کی کوئی جائز صورت نکل سکتی ہے یا نہیں؟
جواب: واضح رہے کہ بی سی (کمیٹی)   کی حیثیت قرض کی ہے، لہذا اگر اس میں تمام شرکاء برابر رقم جمع کرائیں، اور انہیں برابر رقم دی جائے اورتمام شرکاءاخیرتک شریک رہیں (ایسانہ ہوکہ جس کی کمیٹی نکلتی جائےوہ بقیہ اقساط سے بری الذمہ ہوتاجائے) اور بولی لگا کر فروخت نہ کی جائے تو اس طرح کی بی سی (کمیٹی) ڈالنا جائزہے۔اگر اس میں غلط شرائط لگائی جائیں، مثلاً: کسی کو کم، کسی کو زیادہ دینے کی شرط یا بولی لگاکر فروخت کی جائے یا جس کی کمیٹی نکلتی جائے وہ بقیہ اقساط سے بری الذمہ قرار پائے تو یہ صورتیں جائز نہیں ہیں،  بعض صورتیں سود  اور بعض جوے  اور سود کے زمرے میں داخل ہوں گی، کیوں کہ  کمیٹی میں ہر شریک اتنی ہی رقم کا مستحق ہوتا ہے جتنی وہ مجموعی اعتبار سے جمع کرائے گا ۔اسی طرح یہ بھی ضروری ہے کہ ہر شریک کو ہر وقت بطورِ قرض دی ہوئی اپنی رقم واپس لینے کے مطالبہ کا پورا حق ہو، اس پر جبر نہ ہو۔1،2۔لہذا صورتِ مسئولہ میں   کمیٹی کی جو طریقہ کار ذکر کیا ہے ،   اس طرح کمیٹی ڈالنا جائز نہیں ہے کیوں کہ  اس میں  ہر ممبر کو اپنے جمع کی ہوئی رقم نہیں ملتی بلکہ کسی کو کم ملتی ہے، اور کسی کو زیادہ ، یعنی  کبھی عمرہ  کا پیکج  مہنگا ہو کر  اس بار شریک اپنے جمع کی ہوئی رقم سے زیادہ وصول کرتا ہے، جو سود ہونے کی وجہ سے جائز نہیں۔3۔کمیٹی میں ہر مہینہ مقررہ رقم جمع کرنا قرض  ہوتا ہے، لہذا یہ ماہانہ قسط  کے مانند ہوگا۔4۔صورتِ مسئولہ کا جائز صورت یہ ہے کہ  کمیٹی کا ہر ممبر  اپنے نمبر پر اتنی رقم وصول کرلے جتنی اس نے کمیٹی میں جمع کی ہے، اسی سے اگر عمرہ نہیں ہوسکتا تو بقیہ جیب سے خرچ کرے یا یہی کمیٹی والے ساتھی  احسان کرکے ان کو  ہدیہ کے طور پر دے دے۔تفسير الرازي   میں ہے:"اعلم ‌أن ‌الربا ‌قسمان: ربا النسيئة، وربا الفضل....أما ربا النسيئة فهو الأمر الذي كان مشهورا متعارفا في الجاهلية، وذلك أنهم كانوا يدفعون المال على أن يأخذوا كل شهر قدرا معينا، ويكون رأس المال باقيا، ثم إذا حل الدين طالبوا المديون برأس المال، فإن تعذر عليه الأداء زادوا في الحق والأجل، فهذا هو الربا الذي كانوا في الجاهلية يتعاملون به."(سورة البقرة، اية:275، ج:7، ص:72، ط:دار إحياء التراث العربي)مرقاة المفاتيح شرح مشكاة المصابيح میں ہے:"كل ‌أمر ‌يتذرع به إلى محظور فهو محظور أي ممنوع ومحرم، ويدخل في ذلك القرض يجر المنفعة."(كتاب الزكوة، قبيل الفصل الثاني، ج:4، ص:128، ط:امدادية ملتان)فتاوی شامی میں ہے:"(وكان عليه ‌مثل ‌ما ‌قبض) فان قضاه اجود بلا شرط جاز و يجبر الدائن على قبول الاجود و قيل لا هذا هو الصحيح."(‌‌كتاب البيوع، فصل فی القرض ،مطلب كل قرض  جر نفعا حرام، ج:5، ص:165، ط:سعيد)وفیہ  ایضا:"(قوله كل قرض جر نفعا حرام) أي إذا كان مشروطا."(‌‌كتاب البيوع، فصل فی القرض ،مطلب كل قرض  جر نفعا حرام، ج:5، ص:165، ط:سعيد)وفيه ایضا:"فإن ‌الديون ‌تقضى ‌بأمثالها فيثبت للمديون بذمة الدائن مثل ما للدائن بذمته."(كتاب الشركة، ج:4، ص:320، ط:سعيد)المحیط البرہانی میں ہے:"أن الواجب على المستقرض رد ‌مثل ‌ما ‌قبض وعلى الغاصب كذلك، وقد حصل قبض الفلوس وهي رائجة، فيجب رد مثلها من ذلك الضرب رائجة."(كتاب البيوع، ج:5، ص:129، ط:دارالكتب العلمية)فتح القدير لابن الهمام میں ہے:" ولذلك أجمع على عدم الإقراع عند تعارض البينتين للعمل بأحدهما، وعلى عدمها أيضا عند تعارض الخبرين، ونحن لا ننفي شرعية القرعة في الجملة بل نثبتها شرعا لتطييب القلوب ودفع الأحقاد والضغائن كما فعل - عليه الصلاة والسلام - للسفر بنسائه، فإنه لما كان سفره بكل من شاء منهن جائزا إلا أنه ربما يتسارع الضغائن إلى من يخصها من بينهن فكان الإقراع لتطييب قلوبهن، وكذا إقراع القاضي في الأنصباء المستحقة والبداية بتحليف أحد المتحالفين إنما هو لدفع ما ذكرنا من تهمة الميل. والحاصل أنها إنما تستعمل في المواضع التي يجوز تركها فيها لما ذكرنا من المعنى، ومنه استهام زكريا - عليه السلام - معهم على كفالة مريم - عليها السلام - كان لذلك، وإلا فهو كان أحق بكفالتها لأن خالتها كانت تحته." (كتاب العتاق، ج:4، ص:493، ط:دار الفكر، لبنان)و فیہ ایضاً:"ومثاله أن ‌القرعة ليست بحجة، ويجوز استعمالها في تعيين الأنصباء لدفع التهمة عن القاضي فصلحت دافعة لا موجبة."(كتاب الوصايا، فصل في الشهادة، ج:10، ص:513، ط:دار الفكر، لبنان)فقط والله أعلم
                                                  
عنوان: مال کا وزن تھیلے کی قیمت کی وجہ سے کم کرنا
سوال: ہماری ایک کباڑ کی دکان ہے ہم باڑے والے کوبوسی ٹکڑادیتے ہیں تول کے حساب سے چالیس کلو دینا ہوتا ہے لیکن ہم 39 کلو 300گرام دیتے ہیں سات سو گرام کم دیتے ہیں اس کا علم ان سب حضرات کو ہے، کم اس وجہ سے دیتے ہیں کہ ہمیں بوری خریدنی پڑتی ہے۔ اس کا پیسہ 700 گرام میں کٹتا ہے۔ رہنمائ فرمائیں۔
جواب: صورت مسئولہ میں اگر باڑے والا آپ سے  سودا  40 کلو بوسی ٹکڑے کا آرڈر کرتا ہے، تو آپ پر لازم ہے کہ اس کو 40 کلو ہی کا مال دیں، باقی بوری وغیرہ کا جو اضافی خرچہ ہوتا ہے، وہ ان کے علم میں  لاکر  اس کے علاوہ وصول کر سکتے ہیں۔  اور اگر 39 کلو 300گرام  ہی دینا ہو تو سودا بھی 39 کلو 300گرام  کا ہی کریں ، 40 کلو کا نہ کریں۔احیاء علوم الدین میں ہے:"وكل من خلط بالطعام ترابا أو غيره ثم كاله فهو من المطففين في الكيل وكل قصاب وزن مع اللحم عظما لم تجر العادة بمثله فهو من المطففين في الوزن وقس على هذا سائر التقديرات."(کتاب آداب الکسب والمعاش، ص:78، ج:2، ط:دار المعرفة)فقط واللہ اعلم
                                                  
عنوان: این جی او میں ملازمت کا حکم
سوال: مجھےاین جی او میں نوکری چاہیے،کیا میرے لیے این جی او میں نوکری کرنا جائز ہے؟
جواب: واضح رہے کہ  جس "این جی او"  میں ملازم سے  خلافِ شریعت کام نہ لیا جاتا ہو اور اس" این جی او "کے پسِ پردہ مقاصد، اسلام کے خلاف نہ ہوں، بلکہ رفاہِ عامہ کے کاموں میں ہی مصروف رہتی ہو،جو کہ ایک جائز فعل ہے، تو اس میں نوکری کرنا  اور تنخواہ وصول کرناجائز ہے، لیکن جس" این جی او "میں ملازم سے خلافِ شرع (ناجائز)  کام لیا جاتا ہو یا اس" این جی او" کے مقاصد خلافِ شریعت ہوں    اور وہ "انسانیت کی خدمت اور فلاحی کاموں"  کی آڑ میں  اپنے باطل مذہب کی تبلیغ کر رہی ہویاکفریہ عقائداور باطل و مذموم نظریات کو فروغ دے رہی ہو یاکسی دوسری غیر شرعی سرگرمی میں ملوث ہو  تو پھرایسی این جی او کی  ملازمت اور کمائی دونوں گناہ میں معاونت کی وجہ سے ناجائز ہیں۔قرآن مجید میں فرمانِ باری تعالیٰ ہے:"وَتَعاوَنُوا عَلَى الْبِرِّ وَالتَّقْوى ‌وَلا ‌تَعاوَنُوا عَلَى الْإِثْمِ وَالْعُدْوانِ وَاتَّقُوا اللَّهَ إِنَّ اللَّهَ شَدِيدُ الْعِقابِ."(المائدة:2)ترجمہ:"اور نیکی اور تقویٰ میں ایک دوسرے کی مدد کرتے رہو اور گناہ و زیادتی میں ایک دوسرے کی اعانت نہ کرو اور اللہ تعالیٰ سے ڈرا کرو ،بلاشبہ اللہ تعالی سخت سزا دینے والا ہے."(بیان القرآن )احکام القرآن للجصاص میں ہے:"وقوله تعالى وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(المائدۃ : 296/3، ط: داراحیاء التراث العربي)سنن ترمذی میں ہے:"عن أبي هريرة، قال: قال رسول الله صلى الله عليه وسلم: «يا أيها الناس، إن الله طيب ولا يقبل إلا طيبا وإن الله أمر المؤمنين بما أمر به المرسلين»، فقال: {يا أيها الرسل كلوا من الطيبات واعملوا صالحا إني بما تعملون عليم} [المؤمنون: 51]، وقال: {يا أيها الذين آمنوا كلوا من طيبات ما رزقناكم} [البقرة: 172] قال: «وذكر الرجل يطيل السفر أشعث أغبر يمد يده إلى السماء يا رب، يا رب ‌ومطعمه ‌حرام، ومشربه حرام، وملبسه حرام، وغذي بالحرام، فأنى يستجاب لذلك»."(أبواب تفسیر القرآن، ومن سورۃ البقرۃ،128/2,ط:قديمي)فتح الباری میں ہے:"أورد فيه حديث خباب وهو إذ ذاك مسلم في عمله للعاص بن وائل وهو مشرك وكان ذلك بمكة وهي إذ ذاك دار حرب واطلع النبي صلى الله عليه وسلم على ذلك وأقره ولم يجزم المصنف بالحكم لاحتمال أن يكون الجواز مقيدا بالضرورة أو أن جواز ذلك كان قبل الإذن في قتال المشركين ومنابذتهم وقبل الأمر بعدم إذلال المؤمن نفسه وقال المهلب كره أهل العلم ذلك إلا لضرورة بشرطين أحدهما أن يكون عمله فيما يحل للمسلم فعله والآخر أن لا يعينه على ما يعود ضرره على المسلمين وقال بن المنير استقرت المذاهب على أن الصناع في حوانيتهم يجوز لهم العمل لأهل الذمة ولا يعد ذلك من الذلة بخلاف أن يخدمه في منزله وبطريق التبعية له والله أعلم."(كتاب صلوة التراويح،‌‌قوله باب هل يؤاجر الرجل نفسه من مشرك في أرض الحرب، 452/4، ط: دار المعرفة)ہدایہ میں ہے:"قال: "ولا يجوز الاستئجار على الغناء والنوح، وكذا سائر الملاهي"؛ لأنه استئجار على ‌المعصية والمعصية لا تستحق بالعقد."(كتاب الإجارات،‌‌باب الإجارة الفاسدة،238/3،ط:دار إحياء التراث العربي)فقط والله أعلم
                                                  
عنوان: بچوں کے کھلونے والے جعلی نوٹ بیچانا
سوال: کھلونوں کی دوکان پر بچوں کے کھیلنے کے لیے جو نقلی نوٹ ہوتے ہیں کیا ان کی خرید و فروخت درست ہے۔جب کہ وہ بچوں کے کھیلنے کے لیے ہی بیچیں جائیں اور کسی کو دھوکہ دینا مقصود نہ ہو؟
جواب: صورتِ مسئولہ میں جو دکان دار اپنی دکان میں  بچوں کے کھیلنے کے نقلی نوٹ  بیچتے ہیں ان کی حیثیت کرنسی کی نہیں ہوتی بلکہ ان کی حیثیت کھلونے کی ہوتی ہےلہذا ان نوٹوں کی خرید و فروخت اس اعتبارسے جائز ہے تاہم ان نوٹوں  پر  جاندار کی تصویر ہوتی ہے،تصویر کی وجہ سے اگرچہ  ان نوٹوں کی خریدوفروخت ناجائز نہیں ہے کیونکہ تصویر مقصود نہیں ہوتی تاہم اس میں تصویر کی اشاعت ضرور ہے اس لیے بنانے والے اور بیچنے والوں اورخریدنے والوں سب ہی اس کی حوصلہ شکنی کرناچاہیے۔کفایت المفتی میں ہے:"با تصویر اشیاء،بچوں کے باجے اور بانسری وغیرہ کی خرید و فروخت کا حکم:"البتہ ایسی اشیاءجن میں تصویر کا خریدنا بیچنا مقصود نہ ہو ،جیسے دیا سلائی کے بکس کہ ان پر تصویر بنی ہوتی ہے،مگر تصویر کی بیع و شراءمقصود نہیں ہوتی تو ایسی چیزوں کا خریدنا بیچنا مباح ہو سکتا ہے۔"(١١/ ۱۱۲/ ط:ادارۃالفاروق۔کراچی)الأشباه والنظائر لابن نجيم میں ہے:"القاعدة الثانية: الأمور بمقاصدها  كما علمت في التروك. وذكر قاضي خان في فتاواه: إن بيع العصير ممن يتخذه خمراً إن قصد به التجارة فلايحرم، وإن قصد به لأجل التخمير حرم، وكذا غرس الكرم على هذا (انتهى) . وعلى هذا عصير العنب بقصد الخلية أو الخمرية."(القاعدہ الثانیہ ص:۲۳،ط : دار الکتب العلمیۃ بیروت )فقط واللہ اعلم
                                                  
عنوان: فارسیج کمپنی میں انویسٹمنٹ کیوں ناجائز ہے؟
سوال: فورسیج ایک کمپنی ہے جو کہ پاکستان میں اس وقت کام کر رہی ہے،اس کی ورکنگ دو پلانز پر مشتمل ہے، پہلا پلان ورکنگ پلان ہے ،جس میں ورکنگ اکاؤنٹ 12 ڈالرز سے ایکٹو ہوتا ہے ،جو پاکستانی 3700 روپے بنتے ہیں، کبھی یہ 100 یا 150 روپے سے کم بھی ہو جاتا ہے، کیونکہ ڈالر کی قیمت اوپر نیچے ہوتی رہتی ہے ،اور اس اکاؤنٹ میں آپ کو ٹیم بنانی ہوتی ہے، جس میں ہر ایک شخص یا ممبر کو اپنی ٹیم میں شامل کرنے پر آپ کو 5 یا 10 ڈالرز ملتے ہیں، یہی نہیں بلکہ آپ کا ممبر جب ٹیم آگے بنائے گا تو وہاں سے بھی ہر ممبر سے آپ کو 5 ڈالرز ملیں گے ،اس طرح آپ کی ٹیم جتنی بڑی ہوتی جائے گی، آپ کی ارننگ اتنی ہی زیادہ ہوگی، اور انویسٹمنٹ بھی پہلے شخص سے پوری ہو جائے گی، دوسرا پلان اس کمپنی کا نان ورکنگ پلان ہے، جس میں آپ کو کوئی کام نہیں کرنا ہوگا ،اور یہ ان لوگوں کے لیے ہے جن سے ٹیم نہیں بنتی ہے، اور وہ اپنی انویسٹمنٹ کر کے نان ورکنگ پلان ایکٹو کر لیتے ہیں، اور اس پلان سے روزانہ کے 50 یا 60 ڈالرز ملتے ہیں، اور اس کے لئے ورکنگ اور نان ورکنگ دونوں میں کام کرنا پڑتا ہے اور زیادہ سے زیادہ 100 سے 200 ڈالرز تک کمایا جا سکتا ہے۔ یہ اس کمپنی کا سسٹم ہے کہ یہ ایسے کام کرتی ہے۔یہ بتا دیں کہ اس کمپنی میں  انویسمنٹ کرنا اور کام کرنا  جائز ہے یا ناجائز ہے؟ اس پر تفصیلی فتوی درکار ہے۔
جواب: صورتِ مسئولہ میں آپ نے کمپنی کے کام کے متعلق جو دو طریقے ذکر کیے ہیں ،ان دونوں میں مشترکہ طور پر شرعاً متعدد خرابیاں پائی جاتی ہیں،جن کی وجہ سے اس کمپنی میں انوسٹمنٹ کرنا ناجائز ہے،اور اس کی کمائی حلال نہیں  ہے۔1:ایک تو اس میں قمار (جوا) پایا جاتاہے،یعنی کمپنی کا ممبر بننے کے لیے جو رقم دی جاتی ہے وہ اس موہوم امید پر دی جاتی ہے کہ اس کے نتیجے میں کہیں زیادہ رقم حاصل ہوگی،اس طرح اس میں تعلیق التملیک علی الخطر کا پہلو ہے (یعنی اس بات کا خطرہ ہے کہ یا تو اصل سرمایہ سے بھی ہاتھ دھوئے گا یا ان پیسوں سےزیادہ پیسے آئیں گے)۔2:اگر اس پہلو سے دیکھا جائے کہ ابتداً جو انویسٹ کی جارہی ہے یہ کمپنی کا ممبر اور کمیشن ایجنٹ بننے کے لیے دی جارہی ہےتو یہ رشوت بنتی ہے،کیونکہ یہ دلالی کے عقد پر اجرت  دی جارہی ہے۔3:کمپنی کا مقصد کوئی حقیقی کاروبار کرنا نہیں،کیونکہ کمپنی کے پاس  یا تو سرے سےکوئی ٹھوس اثاثہ جات نہیں ہوتے،اور اگر ہوتے ہیں تو برائے نام ہوتے ہیں جن سے مقصد تجارت نہیں ہوتا،بلکہ ممبر در ممبر  سازی کے ذریعے  کمیشن کا حصول اور ٹیم بڑھانا مقصد ہوتاہےجو کہ حقیقتاً  کوئی کاروبار نہیں ہے، لہذا مذکورہ وجوہات کی بنا پر مذکورہ کمپنی  میں انویسٹ کرنا اور نفع کماناجائز نہیں ہے۔ سنن أبی داود  میں ہے:’’عن أبي سلمة، عن عبد الله بن عمرو، قال: لعن رسول الله صلى الله عليه وسلم الراشي والمرتشي‘‘.(کتاب الأقضیة، باب في کراهیة الرشوة،3/ 300، رقم الحدیث: 3580،ط: المکتبة العصریة)البنایہ شرح الہدایۃ میں ہے:"وقد نهى النبي صَلَّى اللَّهُ عَلَيْهِ وَسَلَّمَ عن بيع الملامسة والمنابذة. ولأن فيه تعليقًا بالخطر".: (تعليقًا) ش: أي تعليق التمليك : (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار؛ لأن التمليك لايحتمل التعليق لإفضائه إلى معنى القمار". ( کتاب البیوع ،باب بیع الفاسد، ۸/۱۵۸، ط:  دار الكتب العلمية)فتاوی شامی میں ہے:"لأن القمار من القمر الذي يزداد تارة وينقص أخرى وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر والإباحة، فصل فی البیع، ج: 6، ص: 403، ط: سعید)فقط و اللہ اعلم
                                                  
عنوان: ہیلتھ انشورنس کمپنی میں کال سینٹر کی نوکری کا حکم
سوال: میرا سوال کال سینٹر کی نوکری کے بارے میں ہے۔ یہ حلال ہے یا حرام؟ لیکن پہلے  مجھے کال سینٹر کے کام کی وضاحت کرنے کی اجازت دیں ، ہمارا کال سینٹر ریاستہائے متحدہ میں کام کرتا ہے، جو 65 سال یا اس سے زیادہ عمر کے افراد کو ذیابیطس کے میٹرز کی فروخت کرتا ہے، جن سے  ذیابیطس کی تشخیص ہوتی ہے، اپنے پروٹوکول کے حصے کے طور پر ہم اپنی کالوں کے دوران متبادل شناخت اور مقامات کو اپناتے ہیں، مثال کے طور پر میرے معاملے میں، میں فلوریڈا سے آپ سے رابطہ کرنے والے کیون کی شخصیت کو فرض کرتا ہوں، ہماری بات چیت کا بنیادی مقصد ممکنہ صارفین کو ان کی Medicare ID کا اشتراک کرنے کے لیے قائل کرنا ہے، جو کہ ایک ہیلتھ انشورنس کارڈ ہے ،جو ہر مریض کے پاس ہوتا ہے، اس کو حاصل کرنے کے لیے ہم قائل کرنے والے حربے استعمال کرتے ہیں، جیسے اس بات پر زور دینا کہ ان کا موجودہ میٹر پرانا ہے، ہم جو جدید میٹر پیش کر رہے ہیں، اس کے فوائد کو اجاگر کرتے ہیں، جس سے انگلی چبھنے کی ضرورت ختم ہو جاتی ہے، اور یہ صارف دوست اور کم تکلیف دہ ہے،ایک بار جب کوئی گاہک ہمیں اپنی میڈی کیئر آئی ڈی فراہم کرتا ہے، تو ہم انہیں ذیابیطس میٹر بھیجنے کے لیے آگے بڑھتے ہیں، جو انہوں نے منتخب کیا ہے، اس کے بعد متعلقہ انشورنس کمپنی لین دین کے لیے ہمارے کال سینٹر کو معاوضہ دیتی ہے۔
جواب: آپ کا  سوال کال سینٹر کی جس نوکری کے متعلق ہے اس میں شرعاً کئی خرابیاں ہیں جس کی وجہ سے یہ نوکری ناجائز ہے۔1:اپنی شناخت اور مقامات غلط بتانا صریح جھوٹ  ہے،اور گاہک اور کمپنی کے ساتھ دھوکا  ہے۔2: آپ جس کال سینٹر میں ملازم ہیں ،اس کا  کا م بھی شرعاً ناجائز ہے،کیونکہ انشورنس کے کام میں کسی بھی طرح تعاون کرنا اور واسطہ بننا ناجائز ہے۔3: اس نوکری میں عام طور پر گاہک کو قائل کرنے کے لیےجھوٹ بولنا پڑتا ہے،اور چیز کے غیر حقیقی اوصاف بیان کیے جاتے ہیں ۔ اگر مذکورہ خرابیاں نہ ہوں،اور   کسی ایسے ادارے میں  ہو  جہاں  جائز اشیاء کا کام ہو تو  اس میں جواز کی گنجائش ہے۔شعب الإيمان مىں ہے:"عن أبي وائل، عن عبد الله قال قال رسول الله ع صلى الله عليه وسلم: "إن الصدق يهدي إلى البر، وإن البر يهدي إلى الجنة، وإن الرجل ليصدق حتى يكتب عند الله صديقا، وإن الكذب يهدى إلى الفجور، وإن الفجور يهدي إلى النار وإن الرجل ليكذب حتى يكتب عند الله كذابا".(باب حرمة الكذب ،ج: 6 ،ص :438، ط : الرشد)فتاوی شامی میں ہے:"وفي الحاوي: سئل محمد بن سلمة عن أجرة السمسار، فقال: أرجو أنه لا بأس به و إن كان في الأصل فاسدًا؛ لكثرة التعامل و كثير من هذا غير جائز، فجوزوه لحاجة الناس إليه كدخول الحمام."( كتاب الإجارة، باب الاجارة الفاسدة،  مطلب في أجرة الدلال،6/63، سعيد)فقط، واللہ اعلم
                                                  
عنوان: قسطوں میں پیسے وصول کرنے کی وجہ سے زیادہ پیسے وصول کرنا
سوال: اگر میں ایک چیز یعنی موٹر سائیکل وغیرہ نقد قیمت پر خریدلوں اور اس کو آگے کسی اور بندے پر بیچ دوں  اور پھر  وہ اسے آگے بیچ دے پیسوں  کی ضرورت کیلئے اور جس بندے کو میں نے بیچا ہے،  وہ  مجھے  قسط پر پیسے  دے دے، جس میں وہ تھوڑا زیادہ رقم دے گا تو کیا یہ اسلام میں جائز ہے؟
جواب: صورتِ  مسئولہ میں آپ نے موٹر سائیکل جس قیمت پر بیچی ہے، خریدار سے وہی قیمت قسطوں میں وصول کرنے کا حق  ہے  ۔ مثلاً  آپ نے آگے ادھار پر  50 ہزار روپے کی بیچی، تو اب آپ کے لیے 50 ہزار ہی لینا جائز ہے۔ اس  سے زائد  رقم  قسطوں  میں  وصول کرنا ناجائز ہے۔ملحوظ رہے کہ اگر   مذکورہ معاملہ  قرض  دے کر اضافی رقم لینے کے حیلے کے طور پر کیا گیا ہے تو یہ ناجائز ہوگا۔  المبسوط للسرخسي  میں ہے :"و إذا عقدالعقد على أنه إلى أجل كذا بكذا و بالنقد بكذا، أو قال: إلى شهر بكذا و إلى شهرين بكذا، فهو فاسد؛ لأنه لم يعاطه على ثمن معلوم و لنهي النبي صلى الله عليه وسلم عن شرطين في بيع، وهذا هو تفسير الشرطين في بيع، و مطلق النهي يوجب الفساد في العقود الشرعية، و هذا إذا افترقا على هذا، فإن كان يتراضيان بينهما و لم يتفرقا حتى قاطعه على ثمن معلوم، و أتما العقد عليه فهو جائز؛ لأنهما ما افترقا إلا بعد تمام شرط صحة العقد."(كتاب البيوع، باب البيوع الفاسدة، ج13، ص7، دار المعرفة)فقط واللہ اعلم
                                                  
عنوان: ایک چیز پر دوسرے کا اسٹیکر لگا کر فروخت کرنے کا حکم
سوال: ہم لوگ سولر شمسی کا کاروبار کرتے ہیں، جس میں بعض دوکاندار آج کل بغیر نام کے سولر شمسی پر ایک نمبر مال (اے گریڈ) کا اسٹیکر لگا دیتے ہیں یا اس بغیر نام والے مال پر ایک نمبر مال کا ڈبہ لگا دیتے ہیں جسے بعد میں اسی اسٹیکر یا ڈبہ کی وجہ سے تقریبا 5000 ہزار یا اس سے بھی زیادہ منافع کے ساتھ فروخت کردیتے ہیں، مثلاً اگر وہی بغیر نام والا فروخت کرنا چاہے تو وہ 35000 کا فروخت ہوتا ہے اور اسی بغیر نام والے مال پر جب ایک نمبر والا یعنی اے گریڈ مال کا اسٹیکر یا ڈبہ لگا دیتے ہیں تو پھر 40000 ہزار یا اس سے بھی مہنگا فروخت ہوسکتا ہے، تو مذکورہ بالا صورت میں اسی طرح مال فروخت کرنے کا کیا حکم ہے؟ اور کسی نے اسی طرح مال فروخت کرلیا ہو تو اس سے حاصل شدہ منافع کا کیا حکم ہے؟ اس کے علاوہ لوگ اس طرح بھی کرتے ہیں کہ مثلا 400 واٹ کی سولر شمسی پر 450 یا 500 شمسی کا اسٹیکر لگا دیتے ہیں تو اس طرح بیع کرنے کا کیا حکم ہے؟ اور اس سے حاصل شدہ منافع کا کیا حکم ہے؟
جواب: صورتِ مسئولہ میں 35000 کی چیز پر 40000  والے مال کا اسٹیکر اور 400 واٹ کے سولر پر 450یا 500 واٹ سولر شمسی کا اسٹیکر لگا کرفروخت کرنا دھوکہ دہی  کی وجہ سے ناجائزو حرام ہےاور حدیث  میں اس پر سخت وعید آئی ہے، نیز اس دھوکے سے حاصل ہونے والا منافع بھی حرام ہو گا، لہذا اس سے مکمل اجتناب کر نا ضروری ہےاور جتنا حرام کامنافع ہے اگر مالک کو واپس کر سکتا ہے تو واپس کرےاور اگر واپس کرنا ممکن نہ ہو تو اس کو بغیر نیت کے صدقہ کرنا لازم ہے۔مجمع الزوائد میں ہے:"وعن عبد اللہ بن مسعود قال: قال رسول اللہ صلی اللہ علیہ وسلم: من غشنا فلیس منا والمکر والخداع في النّار."(کتاب البیوع، باب الغش، ج: 4، ص: 139، ط: دار الفکر، بیروت)فتاوی شامی میں ہے:"لا يحل كتمان العيب في مبيع أو ثمن؛ لأن الغش حرام."(كتاب البيوع، ج: 5،ص: 47، ط: سعید)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمکنه الرد إلی المالك، فسبیله التصدقُ علی الفقراء … قال: والظاهر إن المتصدق بمثله ینبغي أن ینوي به فراغ ذمته، ولا یرجو به المثوبة."(معارف السنن، أبواب الطهارة، باب ما جاء: لا تقبل صلاة بغیر طهور، ۱: ۳۴، ط: المکتبة الأشرفیة دیوبند)البحر الرائق میں ہے:"كتمان عيب السلعة حرام وفي البزازية وفي الفتاوى إذا باع سلعة معيبة عليه البيان وإن لم يبين قال بعض مشايخنا يفسق وترد شهادته قال الصدر لا نأخذ به. اهـ. وقيده في الخلاصة بأن يعلم به."(کتاب البیع، باب خيار العيب، ج: 6، ص:38،  ط: دار الكتاب الإسلامي)فقط واللہ اعلم
                                                  
عنوان: مروجہ اسلامی بینکوں میں سیونگ اکاونٹ کھلوانے یا منافع بخش اسکیم کا حصہ بننا
سوال: میزان بینک والے کہتے ہیں کہ ہم شریعہ اصولوں کے مطابق لین دین کرتے ہیں اور اس  سارے کام کی نگرانی  علماء کرتے ہیں۔1۔ کیا اس بینک میں سیونگ اکاونٹ کھلوا سکتے ہیں یا نہیں؟2۔ کیا سالانہ سیونگ سیکیم میں انویسمنٹ کر سکتے ہیں؟
جواب: 1۔ مروجہ اسلامی بینکوں میں کرنٹ اکاونٹ کھلوانے کے علاوہ  سیونگ اکاونٹ کھلوانے کی اجازت نہیں۔2۔  کسی بھی منافع بخش اسکیم کا حصہ بننے سے اجتناب لازم ہے۔مسند الدارميمیں ہے:"٢٥٧٣ - أخبرنا أبو نعيم، حدثنا زكريا، عن الشعبي، قال: سمعت النعمان بن بشير، يقول: سمعت رسول الله صلى الله عليه وسلم يقول: «الحلال بين، والحرام بين، وبينهما متشابهات لا يعلمها كثير من الناس، فمن اتقى الشبهات، استبرأ لعرضه ودينه، ومن وقع في الشبهات، وقع في الحرام، كالراعي يرعى حول الحمى، فيوشك أن يواقعه، وإن لكل ملك حمى، ألا وإن حمى الله محارمه، ألا وإن في الجسد مضغة، إذا صلحت صلح الجسد كله، وإذا فسدت فسد الجسد كله، ألا وهي القلب."( ومن كتاب البيوع، باب: في الحلال بين والحرام بين، ٣ / ١٦٤٧، ط: دار المغني للنشر والتوزيع، المملكة العربية السعودية )فقط واللہ اعلم
                                                  
عنوان: جی پی فنڈ پر ملنے والے اضافے کا حکم
سوال: میں سرکاری ملازم ہوں اور میری تنخواہ سے کچھ رقم جی پی فنڈ کے نام سے کاٹی جاتی ہے، شروعات میں نہیں کاٹی جاتی تھی ،مگر تقریباً تین سال کے بعد میرے کچھ دوستوں نے سمجھایا کہ جی پی کٹواؤ تاکہ ریٹائرمنٹ میں ایک ساتھ ملے تب مجھے معلوم نہیں تھا کہ جی پی فنڈ سود ہے تو میں نے خود کٹوانا شروع کردیا ،اب مجھے علم ہوا ہے کہ جی پی فنڈ سود ہے میں نے کٹوتی بند کروانے کی کوشش کی مگر پینتالیس سال سے پہلے بند نہیں ہو سکتی، کیا میرا جی پی فنڈ سود کے زمرے میں آتا ہے یا نہیں؟ آیا میں اپنا جی پی فنڈ نکلواکر استعمال کرسکتا ہوں ؟جبکہ مجھے معلوم بھی نہیں ہے کہ جی پی فنڈ میں اضافہ کس کاروبار میں لگانے کی وجہ سے ہوتا ہے، مہربانی کرکے رہنمائی فرمائیں ۔
جواب: جی پی فنڈ کی دو صورتیں ہیں: (1) اختیاری (2) جبری۔1۔اگر جی پی فنڈ کا جمع کرنا ملازم کے اختیار میں ہو اور ملازم اپنے اختیار سے کٹوتی کروائے ،اور کمپنی یا ادارے کی طرف سے اضافہ دیا جائے ، تو اس اختیاری جی پی فنڈ کا حکم یہ ہے کہ اصل رقم حلال ہے، اصل رقم کے علاوہ کمپنی  اپنی طرف سے جو رقم شامل کررہی ہے اس کا لینا بھی جائز ہے۔ لیکن اصل اور کمپنی کی طرف سے شامل کردہ رقم کو کمپنی یا ادارہ کسی انشورنس کمپنی یا بینک میں جمع کرے  اور اس پر اضافہ ملے، تو اس  اضافی رقم کا حکم یہ ہے کہ  چوں کہ یہ جی پی فنڈ اختیاری ہے، اس صورت میں کمپنی یا ادارہ ملازم کے لیے وکیل بن جائے گا،  اور وکیل کا قبضہ موکل کا قبضہ ہوتاہے، لہٰذا بیمہ کمپنی یا بینک میں رقم منتقل ہونے کے بعد ملازم اس رقم کا مالک بن جائے گا، اب اس رقم پر جو اضافہ کے ملے گا وہ شرعاً سود ہی ہے، اس کا استعمال ملازم کے لیے ناجائز ہے۔2۔اوراگر جی پی فنڈ کا جمع کرنا آدمی کے اختیار میں نہ ہو اور کمپنی یا ادارہ جی پی فنڈ کی مد میں پیسے کاٹے اور اصل پیسے کے بجائے دوگنے پیسے دے یا اس سے زیادہ دے تو یہ اصل رقم اور اس پر دیا جانے والا اضافہ  حلال ہے اور اس پر اضافہ سود کے زمرے میں نہیں آتا،  اس لیےکہ اس میں ملازم کا عمل دخل نہیں ہے،اور یہ ملازم کے لیے عطیہ کی طرح ہے، اس کا لینا ملازم کے لیے جائز ہے۔صورتِ مسئولہ میں  اگر سرکاری ملازم کے لیے جی پی فنڈ کی کٹوتی لازمی نہیں ہے اور مذکورہ جی پی فنڈ سائل کی اپنی  مرضی اور اختیار سے کاٹا جارہا ہے  تو  سائل کے لیے اپنی اصل رقم  اور ادارے کی طرف سے اضافہ کردہ رقم وصول کرنا تو جائز ہے ،لیکن اس  کو کسی ادارے میں رکھوا کر اس میں جو اضافہ کیا جاتا ہے اس اضافی رقم کو لینا جائز نہیں ہے ۔البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها". (البحر الرائق ج: 7، ص: 300، ط: دارالكتاب الإسلامي)فتاویٰ شامی میں ہے:"مطلب: كل قرض جر نفعًا حرام"(قوله:كل قرض جر نفعًا حرام) أي إذا كان مشروطًا، كما علم مما نقله عن البحر". (رد المحتار ج: 5، ص: 166، ط: سعيد)فتاویٰ شامی میں ہے:"فضل خال عن عوض بمعيار شرعي وهو الكيل والوزن فليس الذرع والعد بربًا مشروط ذلك الفضل لأحد المتعاقدين في المعاوضة".(كتاب البيوع ،ج:5، ص: 128/ 129، ط: سعيد)جواہر الفقہ میں ہے:’’جبری  پراویڈنٹ فنڈ  پر جو سود کے نام پر رقم ملتی ہے ،وہ شرعا سود نہیں  بلکہ اجرت (تنخواہ ) ہی کا ایک حصہ ہے اس کا لینا اور اپنے استعمال  میں لانا جائز ہے ،البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے  اور ذریعہ سود بنالینے کا خطرہ بھی، اس لیے اس سے اجتناب کیا جائے‘‘۔ (پراویڈنٹ فنڈ پر زکوٰۃ اور سود کا مسئلہ: 3/258، ط: دارالعلوم کراچی)فقط واللہ اعلم
                                                  
عنوان: میزان بینک میں سرمایہ کاری کرنے کا حکم
سوال: میزان بینک میں سرمایہ کاری کرنا کیسا ہے؟ نیز یہ بھی واضح کر دیں کہ میزان بینک اور باقی بینک کی؟ اسلامک بینکاری میں کیا فرق ہے
جواب: واضح رہےکہ  مروجہ اسلامی بینکوں  کااور ان سےمنسلکہ اداروں کا  اگرچہ یہ دعویٰ ہے کہ وہ اسلامی بینک ہےاور علماءِ کرام کی نگرانی میں  شرعی اصولوں کے مطابق کام کرتے ہیں،لیکن  میزان بینک سمیت کسی بھی مروجہ اسلامی بینک کے معاملات مکمل طور پر شرعی اصولوں کے مطابق نہیں ہیں،مروج اسلامی  بینک اور  روایتی بینک کےبہت سے  معاملات  تقریباً  ایک جیسے  ہیں۔لہذامیزان بینک سمیت کسی بھی مروجہ اسلامی بینکوں  میں سرمایہ کاری  کرنا شرعاً جائز نہیں ہے۔تفصیل کے لیے  ” مروجہ اسلامی بینکاری“  نامی کتاب کو مطالعہ کیاجائے۔حدیث شریف  میں ہے:"عن جابر رضي الله عنه قال: " لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: "هم سواء".(مشكاة المصابيح ،باب الربوا، ص: 243، ط: قدیمی)ترجمہ:”رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔ ‘‘فقط واللہ اعلم
                                                  
عنوان: ادھار بیچنے کی صورت میں قیمت کا متعین کرنا لازم ہے
سوال: میرا پارٹس کا کاروبار ہےاور آج کل روز  قیمت  اوپر جا رہی ہے اس لیے میں چاہتا ہوں کہ جو ادھار سامان لیکر جائے تو اسے کہوں کہ جس دن پیسے دینے آؤ گے تو اس دن کی قیمت لگے گی کیا یہ طریقہ درست ہے؟
جواب: واضح رہے کہ   بیع اور قرض کے معاملے میں جس قیمت پر سودا ہوا ہویا جتنی مقدار میں  قرض  دیا  ہو، ادائیگی کے وقت خریدار اور  قرض دار پر اتنی مقدار ہی ادا کرنا  لازم ہے جس پر سودا ہواہویاجورقم قرض لی ہو۔اس سے زائد کامطالبہ کرنا سود میں داخل ہے۔لہذا صورت مسئولہ میں پارٹس کا سودا جس قیمت پر ہوا ہو وہی قیمت طے شدہ ہے اور وہی قیمت خریدنے والے پر ادا کرنا لازم ہےاور اس میں ایک قیمت کا طے کرنا بھی لازم ہے۔آپ   کے لیے  اس سے زیادہکا مطالبہ  کرنا ہرگز جائز نہیں، بلکہ زائد رقم کا مطالبہ شرعا سود میں داخل ہوگا۔فتاویٰ شامی میں ہے:"وفي كافي الحاكم لو قال: أقرضني دانق حنطة فأقرضه ربع حنطة، فعليه أن يرد مثله وإذا استقرض عشرة أفلس، ثم كسدت لم يكن عليه إلا مثلها في قول أبي حنيفة، وقالا: عليه قيمتها من الفضة يستحسن ذلك ‌وإن ‌استقرض ‌دانق ‌فلوس ‌أو ‌نصف ‌درهم ‌فلوس، ثم رخصت أو غلت لم يكن عليه إلا مثل عدد الذي أخذه، وكذلك لو قال أقرضني عشرة دراهم غلة بدينار، فأعطاه عشرة دراهم فعليه مثلها، ولا ينظر إلى غلاء الدراهم، ولا إلى رخصها، وكذلك كل ما يكال ويوزن فالقرض فيه جائز، وكذلك ما يعد من البيض والجوز اهـ وفي الفتاوى الهندية: استقرض حنطة فأعطى مثلها بعدما تغير سعرها يجبر المقرض على القبول."(باب المرابحة والتّولية، فصل في القرض،ج:5، ص:162، ط: سعید)بدائع الصنائع میں ہے:"(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطة في القرض، فأما إذا كانت غير مشروطة فيه ولكن المستقرض أعطاه أجودهما؛ فلا بأس بذلك؛ لأن الربا اسم لزيادة مشروطة في العقد، ولم توجد، بل هذا من باب حسن القضاء، وأنه أمر مندوب إليه قال النبي - عليه السلام -: «خيار الناس أحسنهم قضاء» . «وقال النبي - عليه الصلاة والسلام - عند قضاء دين لزمه - للوازن: زن، وأرجح."(كتاب القرض، فصل في شرائط ركن القرض،ج:7،ص:395،ط:دار الكتب العلمية)مجلّة الأحكام العدليّة "میں ہے:"إذا زاد المشتري في ثمن شيئا كان مجموع الثمن مع الزيادة مقابلا لجميع المبيع في حق العاقدين مثلا لو اشترى عقارا بعشرة آلاف قرش فزاد المشتري قبل القبض في الثمن خمسمائة قرش وقبل البائع تلك الزيادة كان ثمن ذلك العقار عشرة آلاف وخمسمائة قرش..."(الكتاب الأول في البيوع، ‌‌ ‌‌الباب الرابع: في بيان المسائل المتعلقة في الثمن والمثمن بعد العقد،الفصل الثاني: في بيان التزييد والتنزيل في الثمن والمبيع بعد العقد ص:53، ط: نور محمد)فتاوی شامی میں ہے:"مطلب في قولهم ‌الديون ‌تقضى بأمثالها...قد قالوا إن ‌الديون ‌تقضى بأمثالها...الخ."( 6/525، کتاب الرھن، فصل في مسائل متفرقة، ط: سعید)تنقیح الفتاوی الحامدیہ میں ہے:"فإذا كان ‌عقد ‌البيع ‌أو ‌القرض وقع على نوع معين منها كالريال الفرنجي مثلا فلا شبهة في أن الواجب دفع مثل ما وقع عليه البيع أو القرض."(كتاب الصرف، ج:1، ص:281، ط:دار المعرفة) فقط والله أعلم
                                                  
عنوان: قسطوں پر دی گئی چیز کتنے پرسنٹ پر دینا چاہیے؟
سوال: قسطوں پر کوئی بھی چیز کتنے پرسنٹ پر  دینی چاہیے اور کتنے مہینے  کے لیے؟ چھ مہینے کے لیے   کتنے پرسنٹ پر اور سال  کے لیے کتنے پرسنٹ پر؟
جواب: واضح رہے شریعت مطہرہ کے اندر قسطوں کا کاروبار چند شرائط کے ساتھ جائز ہے  اور وہ شرائط یہ ہیں:قسطوں پر خرید و فروخت کرتے وقت نقد اور ادھار کی قیمت بتانے کے بعد اسی مجلس میں نقد یا ادھار قیمت میں سے کسی ایک قیمت پر فیصلہ کرنا ضروری ہے ، مثلاً ادھار لینا اور دینا ہے تو ادھار کی کل قیمت طے کرلینا ضروری ہے۔کل قسطیں بھی متعین کرلینا ضروری ہیں ، اور ہر قسط میں رقم کی مقدار بھی مقرر کرنا ضروری ہے۔ادائیگی کا وقت بھی مقرر کرلینا ضروری ہے ، مثلاً تین مہینے کی مدت ہے،  وغیرہ۔کسی قسط کی ادائیگی میں تاخیر پر جرمانے یا کسی بھی عنوان سے اضافی رقم دینے  کی شرط بھی نہ ہو، اسی طرح مقررہ وقت سے پہلے قسط کی ادائیگی کی صورت میں قیمت میں کمی کی شرط بھی نہ ہو۔ان شرائط کے ساتھ قسطوں کا کاروبار کرنا جائز ہے ، اور  اس صورت میں ادھار کی وجہ سے قیمت میں جو زائد رقم دینی پڑتی ہے ، وہ سود نہیں ہے حلال ہے۔لہذا صورتِ  مسئولہ میں فریقین قسط پر معاملہ کرتے وقت مذکورہ شرائط کے ساتھ چیز کی مروج قیمت سے زائد جس قیمت پر راضی ہوں،  اس پر بیع کرلیں۔ اب فریقین رضامندی سے جس  فیصد پر راضی ہوں وہ قیمت خریدار کو شرائط کے مطابق ادا کرنا ضروری ہوگا۔شرح المجلہ لسلیم رستم باز میں ہے:"البیع مع تاجیل الثمن وتقسیطه صحیح…، یلزم أن تکون المدة معلومة فی البیع بالتاجیل والتقسیط."(رقم المادة: (245، 246) البیوع، الباب الثالث: فی بیان المسائل المتعلقة بالثمن، الفصل الأول: فی بیان المسائل المترتبة علی أوصاف الثمن وأحواله: 125، مکتبة حنفیة کوئٹه)بحوث فی قضایا فقهیة معاصرة:"أمّا الأئمة الأربعة وجمهور الفقهاء والمحدثین فقد أجازوا البیع المؤجل بأکثر من سعر النقد، بشرط أن یبتّ العاقدان بأنّه بیع مؤجل بأجل معلوم وبثمن متفق علیه عند العقد."(ص: 7، ط: مکتبه دار العلوم کراچی)فقط واللہ اعلم
                                                  
عنوان: میٹر خراب ہونے کی صورت میں جو بجلی استعمال کی اس کا حکم
سوال: ایک بندے نے میٹر لگایا ہے اور پھر وہ میٹر خراب ہوگیا  تو بندے نے واپڈا کو اطلاع دی کہ ہمارا میٹر خراب ہو گیا لیکن وہ ٹھیک کرنے کے لئے نہ آئے اور اسی طرح وہ دو سال تک بجلی استعمال کرتے رہے  بغیر بل کے تو اس کا شرعی حکم کیا ہے اور جو دو سال بجلی استعمال کی ہے اس کا ازالہ کیسے کیا جائے گا؟
جواب: صورتِ مسئولہ میں جب  بجلی کے متعلقہ  ادارے کو میٹر کی خرابی کی اطلاع دے دی تھی اور اس کے باوجود ا وہ  میٹر درست کرنے یا تبدیل کرنےنہیں آئے تو اس میں سائل  گناہ گار نہیں تاہم  جتنی بجلی  خرچ  کی ہے  اس کی ادائیگی لازم ہے، اندازہ معلوم کرنے کے لیے اپنا ایک سب میٹر لگا کر ایک ماہ تک استعمال کریں اندازہ ہو جائے گا، پھر ادائیگی کر دیں۔فقط و اللہ اعلم
                                                  
عنوان: لائف انشورنس کا حکم
سوال: کیا لایف انشورنس لینا جائز ہے یا نہیں؟
جواب: واضح رہے کہ انشورنس سود ،جوئے اور دھوکے کا مجموعہ ہے، اور یہ شریعت میں حرام ہیں، لہذا کسی بھی قسم کی انشورنس پالیسی لینا ناجائز اور حرام ہے۔قرآنِ کریم میں ہے: "يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون."[المائدة: آیت:90]اور دوسری جگہ ارشادِ باری تعالیٰ ہے:"اَلَّذِیْنَ یَاْكُلُوْنَ الرِّبٰوا لَا یَقُوْمُوْنَ اِلَّا كَمَا یَقُوْمُ الَّذِیْ یَتَخَبَّطُهُ الشَّیْطٰنُ مِنَ الْمَسِّؕ-ذٰلِكَ بِاَنَّهُمْ قَالُوْۤا اِنَّمَا الْبَیْعُ مِثْلُ الرِّبٰواۘ-وَ اَحَلَّ اللّٰهُ الْبَیْعَ وَ حَرَّمَ الرِّبٰواؕ."(سورہ بقرۃ: آیت:275)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".(کتاب البیوع  والأقضیة، ج:4، ص:483، ط: مکتبة رشد، ریاض)البحر الرائق میں ہے:"‌وسمي ‌القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه فيجوز الازدياد والانتقاص في كل واحد منهما فصار قمارا.وهو حرام بالنص."(مسائل شتى، مسائل في المسابقة والقمار، ج:8، ص:554، ط:دار الكتاب الإسلامي)فقط والله أعلم
                                                  
عنوان: میزان بینک میں مضاربہ اکاؤنٹ کھولنے کا حکم
سوال: کیا میزان بینک میں مضاربہ اکاؤنٹ میں رقم جمع کروا کر حاصل ہونے والا منافع جائز اور حلال ہے؟ رہنمائی فرمائیں.
جواب: واضح رہے کہ میزان بینک اور دیگر  مروجہ اسلامی بینکوں کے معاملات (مروجہ مضاربت، شرکت،مرابحہ وغیرہ) میں  شرعی تقاضے پورا نہ کرنے کی وجہ سے ناجائز  ہیں  اور ان معاملات سے حاصل ہونے والے منافع  حلال نہیں ہیں۔  لہذا   اگر کسی نے میزان بینک میں مضاربہ اکاؤنٹ کھولا ہو تو وہ شرعًا اس اکاؤنٹ سےصرف اپنے اصل سرمائے کے بقدر وصول کرنے کا حق دار  ہے،  اس پر  بینک سےمنافع وصول کرنا جائز نہیں، نیز  بینک سےایسےعقد کو ہی ختم کردینا چاہیے، یاتو  اکاؤنٹ ختم کردے یا کرنٹ اکاؤنٹ میں تبدیل کردے۔مزید تفصیل کے لیے ہماری جامعہ کی کتاب "مروجہ اسلامی بینکاری" کا مطالعہ کریں۔فقط واللہ اعلم
                                                  
عنوان: یوٹیوب کی کمائی کا حکم
سوال: کیا یوٹیوب کی کمائی حلال ہے یا حرام؟
جواب: یوٹیوب سے پیسے کمانے میں شرعًا بہت سے مفاسد ہیں، اس کی تفصیل یہ ہے کہ :یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالوورز زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈور ٹائزمنٹ اور مارکیٹنگ کرنے پر ویڈو اَپ لوڈ کرنے والے کو بھی پیسے دیتا ہے۔ اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:1۔ جان د ار کی تصویر والی ویڈیو اپ لوڈ کرے، 2۔ یا اس ویڈیو میں میوزک اور موسیقی ہو۔3۔ یا اشتہار غیر شرعی ہو ۔4۔ یا کسی بھی غیر شرعی شے کا اشتہار ہو۔5۔ یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے، نیز عام طور پر اگر ویڈیو میں مذکورہ خرابیاں نہ بھی ہوں تب بھی یوٹیوب کی طرف سے لگائے جانے والے اشتہار میں یہ خرابیاں پائی جاتی ہیں، اور ہماری معلومات کے مطابق یوٹیوب کو  اگر  کمرشل بنیاد پر استعمال کیا جائے تو یوٹیوب انتظامیہ اس پر  اشتہار چلاتی ہے، اور یہ اشتہار  ملکوں کے  حساب سے مختلف ہوتے ہیں، بلکہ سرچنگ کی لوکیشن اور ڈیوائس کی سرچ بیس پر یہ مختلف ہوتے ہیں،  مثلاً اگر پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں، جس میں بسااوقات حرام اور ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔لہذا صورت مسئولہ میں یوٹیوب کے ذریعہ پیسہ کمانا شرعا جائز نہیں ہے۔مزید تفصیل کے لیے درج ذیل لنک ملاحظہ کیجیے:یوٹیوب کے ذریعہ پیسے کمانااحکام القرآن للجصاص میں ہے:"وقوله تعالى وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(المائدۃ: 2 جلد 3 ص: 296 ط: داراحیاء التراث العربي ۔ بیروت)فتاوی عالمگیری میں ہے:"ومنها أن يكون مقدور الاستيفاء - حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا.......ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها."(كتاب الإجارة ، الباب الأول في تفسير الإجارة و ركنها و ألفاظها و شرائطها جلد 4 ص: 411 ط: دارالفكر)در المختار میں ہے:"قال ابن مسعود صوت اللهو والغناء ينبت النفاق في القلب كما ينبت الماء النبات. قلت: وفي البزازية استماع صوت الملاهي كضرب قصب ونحوه حرام لقوله عليه الصلاة والسلام«استماع الملاهي معصية والجلوس عليها فسق والتلذذ بها كفر» أي بالنعمة."(کتاب الحظر و الإباحة جلد 6 ص: 348 ، 349 ط: دارالفکر)فقط و اللہ اعلم
                                                  
عنوان: پاک قطر تکافل سے انشورنس کروانے کا حکم
سوال: میں جس جگہ ملازمت کرتا ہوں یہ ادارہ اپنے ہاں کام کرنے والے ملازمین کو صحت کی مد میں انشورنس ( پاک قطر تکافل سے )کروا کردیتا ہے ، یہ سہولت ملازمین کے حامی بھرنے پر لاگو ہوجاتی ہے،انشورنس کے لیے جو اپلائی کردے  اس کی ماہانہ تنخواہ میں سے مخصوص رقم کمپنی کاٹتی ہے ، اس سہولت کو کوئی بھی ملازم سال بعد ختم کروا سکتا ہے، اس سہولت میں علاج کی کچھ مخصوص سہولیات (آپریشن ، سرجری ، بچوں کی پیدائش سے متعلق اخراجات) شامل ہیں ، اس میں ملازمین کو رقم کے اعتبار سے فائدہ ہے انشورنس کمپنی کو نقصان ہے کہ جس سال اس سہولت سے فائدہ نظر آرہا ہو تو کروا لی وگرنہ ختم کروا دی ۔1.کیا اس سہولت سے فائدہ حاصل کر لینا چاہیے ؟2. اگر یہ جائز ہے تو کس طریقہ سے اور ناجائز ہے تو کس طریقہ سے ؟3.اگر کسی ملازم کو اس انشورنس سہولت سے کچھ ماہ بعد فائدہ نظر آرہا ہو ، اور وہ سوچے کہ بالکل ایک دو ماہ پہلے انشورنس کے لیے اپلائی کروں تاکہ کم سے کم پیسےکٹیں، جب کہ انشورنس کمپنی نے بچہ کی پیدائش کے طے شدہ اخراجات مکمل ہی دینے ہیں ،تو کیا یہ جائز ہے ؟
جواب: 1-2.واضح رہے کہ انشورنس یا تکافل دراصل سود،قمار(جوا) اور غرر(دھوکہ)پر مشتمل ہونے کی وجہ سے حرام اور ناجائز ہے۔جس کی تفصیل یہ ہے کہ اس میں دی جانے والی رقم کی حیثیت صحیح تر قول کے مطابق قرض کی ہےاور قرض میں دی ہوئی رقم پر زیادہ رقم وصول کرناسود کہلاتا ہےاور چوں کہ انشورنس یا تکافل میں ایک مخصوص رقم جمع کرانے پر حادثے کی صورت میں کمپنی اس رقم سے زائد رقم دینے کی پابند ہوتی ہے،اس لیے یہ سود ہونے کی وجہ سے ناجائز ہوا۔اسی طرح قمار(جوا)اس عقدِ معاوضہ کو کہا جاتا جو کہ مبہم ہو،اور چوں کہ اس عقد میں نقصان یا حادثے کی بنیاد پر کمپنی جمع کرائی ہوئی رقم سے اضافی رقم ادا کرتی ہے،جب کہ نقصان یا حادثہ کا ہونا ایک امرِ مبہم(غیر یقینی،غیر واضح) ہے،اور چوں کہ یہ ممکن ہے کہ جمع کرانے والے کو اپنی رقم سے زیادہ رقم مل جائے اور یہ بھی ممکن ہےکہ اس کو ایک پائی بھی نہ ملے،اس لیے اس میں غَرر(دھوکہ) بھی پایا گیا،اس لیے ان تمام مفاسد پر مشتمل ہونے کی وجہ سے انشورنس یا تکافل کا معاملہ بہر حال ناجائز ہے۔3.کم پیسے جمع کرواکر زیادہ پیسے وصول کرناچوں کہ سود ہے،اس لیے ایسا کرنا بھی جائز نہیں ہے۔"الفتاوی الهندية"میں ہے:"وهو في الشرع عبارة عن فضل مال لا يقابله عوض في معاوضة مال بمال."(ص:١١٧،ج:٣،کتاب البیوع،الباب التاسع،ط:دار الفکر،بیروت)وفيه ايضا:"قال محمد رحمه الله تعالى في كتاب الصرف إن أبا حنيفة رحمه الله تعالى كان يكره كل قرض جر منفعة قال الكرخي هذا إذا كانت المنفعة مشروطة في العقد بأن أقرض غلة ليرد عليه صحاحا أو ما أشبه ذلك فإن لم تكن المنفعة مشروطة في العقد فأعطاه المستقرض أجود مما عليه فلا بأس به."(ص:٢٢٠،ج:٣،کتاب البیوع،الباب الثامن عشر فی السلم،ط:دار الفکر،بیروت)"رد المحتار على الدر المختار"میں ہے:"وفي الأشباه ‌كل ‌قرض جر نفعا حرام."‌‌"(قوله ‌كل ‌قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(ص:١٦٦،ج:٥،کتاب البیوع،مطلب ‌كل ‌قرض جر نفعا حرام،ط:ایج ایم سعید)"الفقه الإسلامي وأدلته"میں ہے:"أما‌‌ التأمين التجاري أو التأمين ذو القسط الثابت: فهو غير جائز شرعا، وهو رأي أكثر فقهاء العصر،... يكاد ينحصر في أمرين: هما الغرر والربا...والربا واضح بين العاقدين: المؤمن والمستأمن، لأنه لا تعادل ولا مساواة بين أقساط التأمين وعوض التأمين، فما تدفعه الشركة قد يكون أقل أو أكثر، أو مساويا للأقساط، وهذا نادر والدفع متأخر في المستقبل. فإن كان التعويض أكثر من الأقساط، كان فيه ربا فضل وربا نسيئة، وإن كان مساويا ففيه ربا نسيئة، وكلاهما حرام...أما الغرر: فواضح في التأمين؛ لأنه من عقود الغرر: وهي العقود الاحتمالية المترددة بين وجود المعقود عليه وعدمه، وقد ثبت في السنة حديث صحيح، رواه الثقات عن جمع من الصحابة: أن رسول الله صلى الله عليه وسلم نهى عن بيع الغرر."(ص:٣٤٢٣،ج:٥،‌‌القسم الثالث: العقود أو التصرفات المدنية المالية،‌‌حكم التأمين مع شركات التأمين في الإسلام ،ط:دار الفكر،بيروت)’’کفایت المفتی‘‘ میں ہے:’’اشیاء کا بیمہ اس وجہ سے ناجائز ہے کہ اس پر قمار کی تعریف صادق آتی ہے کہ یا تو بیمہ دار نے جو رقم بھری ہے،وہ بھی گئی یا پھر وہ رقم اپنے ساتھ اور رقم بھی لے آئے گی۔۔۔الحاصل یہ کہ بیمہ کا کاروبار سود اور قمار پر مشتمل ہونے کی وجہ سے ناجائز ہے۔‘‘(ص:٨٢،ج:٨،کتاب الربوا،دوسراباب:بیمہ کرانا،ط:دار الاشاعت،کراچی)فقط واللہ أعلم
                                                  
عنوان: بینک کیشئر سے رشتہ کرنے کا حکم
سوال: میری بہن کا رشتہ آیا ہے بینک کیشئر کا اچھے خاندان كے  لوگ ہیں،  بہن کا ایک مرتبہ رشتہ ٹوٹ چکا ہے، عمر نکلتی جا رہی ہے ،والدہ بہت زیادہ ڈیپریشن کا شکار رہتی ہیں ، اب قبول کرنا  چاہيےيا نہیں ؟بظاہر اور کوئی  خرابی بھی نہیں، اکثریت اس رشتے کو قبول کرنے کے حق میں ہے۔
جواب: بینک  کیشئر سے نکاح کا رشتہ استوار کرنا فی نفسہ جائز ہے، البتہ  بینک کیشئر  کی کمائی حلال نہ ہونے کی وجہ سے مناسب نہیں، اس لیے اگر بینک ملازم کے علاوہ کوئی اور رشتہ ہو یا رشتے کی توقع ہو تو وہاں رشتہ کیا جائے اگرچہ اس کی آمدنی کم ہو  ، کیوں کہ  حرام  کے مقابلے میں حلال  مال  تھوڑا ہی کیوں  نہ ہو  اس میں  سکون اور برکت   ہے،  جب کہ حرام مال خواہ  کتنا ہی زیادہ  ہو اس  میں بے برکتی، تباہی اور بربادی ہے۔ تاہم اگر کوئی اور رشتہ دست یاب نہیں  اور لڑکی کی عمر گزرتی جارہی ہے اور آئندہ رشتہ کی امید بھی نظر نہیں   آرہی   تو رشتہ کرلیا جائے  اور اس  لڑکے کوآہستہ آہستہ  سمجھایا جائے، اور خود  بینک ملازم کو چاہیے کہ حلال طیب نوکری کی تلاش شروع  کردے اور جیسے ہی کوئی حلال نوکری مل جائے فوراً اسے اختیار کرلے۔صحیح مسلم میں ہے:"عن جابر، قال: لعن رسول الله صلى الله عليه وسلم أكل الربا، وموكله، وكاتبه، وشاهديه، وقال: هم سواء."( كتاب المساقاة، باب لعن آكل الربا ومؤكله، ٣ / ١٢١٩، رقم الحديث: ١٥٩٨، ط: دار إحياء التراث العربي- بيروت)ترجمہ:"حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں"۔رد المحتار علي الدر المختار میں ہے:"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ وعلى هذا مشى المصنف في كتاب الغصب تبعا للدرر وغيرها."( كتاب البيوع، باب المتفرقات من ابوابها، مطلب إذا اكتسب حراما ثم اشترى فهو على خمسة أوجه، ٥ / ٢٣٥، ط: دار الفكر)فقط واللہ اعلم
                                                  
عنوان: انشورنس کی حرمت کا علم ہونے کے بعد مزید رقم جمع کرانے کا حکم
سوال: زید نے بیمہ انشورنس کمپنی سے 20 سالہ معاملہ کیا،جو سالانہ تقریبا بیس ہزار روپے تھا ، وہ مسلسل اٹھارہ سال سے بیس ہزار روپے جمع کروا رہا ہے،لیکن  اب اس کو  اس معاملے کی شرعی حرمت کا پتہ چلا تو اس کے لیے کیا حکم ہے؟ آیا  وہ  اب بقیہ سالانہ  بیس ہزار روپے  جمع کروائے یا نہیں ،اگر وہ جمع نہیں  کروائے گا  تو گذشتہ ادا شدہ رقم ضائع ہونے کا خدشہ ہے اور پلان مکمل کرتا ہے تو اس کی ذاتی ادا شدہ رقم اور اضافی رقم کا کیا حکم ہے ؟
جواب: انشورنس کے اندر  "سود" کے ساتھ " جوا" بھی پایا جاتا ہے، اور اسلام میں یہ دونوں چیزیں  حرام ہیں، ان کی حرمت قرآنِ کریم کی واضح اور قطعی نصوص سے ثابت ہے ، لہذا  زید کے لیے کسی بھی قسم کا  انشورنس  کرانا اور انشورنس کی مد میں رقم جمع کرانا  ابتداءً ہی ناجائز  اور حرام تھا ، لیکن اصل رقم کو بچانے کے لیے بقیہ دو سال  کی رقم ناجائز سمجھتے ہوئے  جمع کرا نا  جائز ہے ، لیکن انشورنس پالیسی لینے پر  اصل رقم کے علاوہ جو اضافی رقم ملے گی  ، اس کو وصول کرنا اور اس کو اپنے استعمال میں لانا  نا جائز ہے؛  اس لیے مذکورہ صورتِ حال میں زیدکے لیے حکم یہ ہے کہ   اصل رقم سے زائد   رقم وصول ہی  نہ کرے، صرف اپنی جمع کروائی ہوئی حلال رقم ہی  وصول کرے  اور اگر  ادارہ اصل رقم کے ساتھ  زائد رقم زیدکو دیتا  ہو تو اس کو وصول کرنے کے بعد بھی اگر وہ  زائد رقم ادارے کو واپس کرنے کی کوئی صورت ہو تو واپس کر دے،اور اگر یہ  ممکن نہ ہو تو پھر کسی مستحقِ زکوۃ شخص کو ثواب کی نیت کے بغیر دے دے۔قرآنِ کریم میں ہے:"﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَ نْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]""ترجمہ :اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"(بیان القرآن)صحیح مسلم  میں ہے:"عن جابر، قال: «لعن رسول الله صلّى الله عليه وسلّم اٰكل الربا، وَمؤكله، وكاتبه، وشاهديه»، وقال: «هم سواء»".( کتاب المساقات، ج: 3، ص: 1219، ط: دار احیاء التراث ، بیروت)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".( کتاب البیوع  والأقضیة، ج: 4، ص: 483، ط: مکتبة رشد، ریاض)"فتاوی شامی "میں ہے:"وسمي القمار قمارا؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".( کتاب الحظر والاباحة، ج:6، ص: 403، ط: سعید)"الأشباه والنظائر" میں ہے:"القاعدة الثانية: الضرر يزال...............ومنها: قولهم: متى أمكن الدفع بأسهل الوجوه لم يعدل إلى أصعبها." (‌‌الكلام في القواعد الفقهية والمدارك الشرعية والمآخذ الأصولية، القواعد الخمس، ج: 1، ص: 41- 45، ط: دار الكتب العلمية، بيروت)"المبسوط للسرخسي" میں ہے:" والسبيل في الكسب الخبيث التصدق."(السلم في المسابق والفرا، كتاب البيوع، ج: 12، ص: 172، ط: مطبعة السعادة - مصر)"فتاویٰ شامی"میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(‌‌باب البيع الفاسد، كتاب البيوع، ج: 5، ص: 99، ط: سعید)فقط واللہ أعلم
                                                  
عنوان: زمینیں کرایہ پر لے کر آگے کرایہ پر دینے کا حکم
سوال: ہمارے علاقوں میں دیہاتی علاقے جو فصل وغیرہ نہیں اُگا سکتے، ہم  ان کی غیرزرعی زمینوں کو اجارہ پر لیتے ہیں پھر آگے چرواہوں کو اجرت پر دیتے ہیں، کیا ان کے جو حاصلات پیسے وغیرہ ہیں،ہمارے لیے وہ جائز ہیں  یا ناجائز؟
جواب: واضح رہے کہ اجارہ پر لی ہوئی زمین کا آگے کسی اور کو اجارہ پر دینا  چند شرائط کے ساتھ جائز ہے:1:  مستاجر(کرایہ دار)کسی ایسے شخص کو زمين کرایہ پر نہ دے، جس کے کام سے اِس زمين میں نقصان ہو۔2: زمين کا کرایہ، اصل کرایہ سے زیادہ نہ لے، ورنہ زیادتی اس کے لیے حلال نہیں ہوگی، البته اگر دوسرا کرایہ پہلے والے کی جنس میں سے نہ ہو، مثلا پہلا کرایہ روپیہ میں ہو اور آگے کرایہ پر دیتے ہوئے کسی اور چیز پر کرایہ مقرر ہوا، یا کرایہ دار نے اس کرایہ کی زمين میں کچھ اضافی کام  کرایا ہو، تو ایسی صورت میں  وہ پہلے کرایہ سے زیادہ پر دوسرے کو کرایہ پر دے سکتا ہے۔3: کرایہ دار اپنے لیے متعین پیداوار طے نہ کرے، یا تو اپنی زمین اجرت پر   دے دے اور اجرت طے کرلیں،  یا پیداوار میں فیصد کے اعتبار سے اپنا حصہ مقرر کریں۔الدر المختار میں ہے:"(و) بشرط (الشركة في الخارج)۔۔۔ و في الرد تحته: ثم فرع على الأخير بقوله (فتبطل إن شرط لأحدهما قفزان مسماة أو ما يخرج من موضع معين أو رفع)".(‌‌كتاب المزارعة، ج:6، ص:276، ط:سعید)المحیط البرھانی میں ہے:"قال محمد رحمه الله: وللمستأجر أن يؤاجر البيت المستأجر من غيره، فالأصل عندنا: أن المستأجر يملك الإجارة فيما لايتفاوت الناس في الانتفاع به؛ وهذا لأنّ الإجارة لتمليك المنفعة والمستأجر في حق المنفعة قام مقام الآجر، وكما صحت الإجارة من الآجر تصح من المستأجر أيضاً فإن أجره بأكثر مما استأجره به من جنس ذلك ولم يزد في الدار شيء ولا أجر معه شيئاً آخر من ماله مما يجوز عند الإجارة عليه، لاتطيب له الزيادة عند علمائنا رحمهم الله".(‌‌كتاب الإجارات، ‌‌الفصل السابع في إجارة المستأجر، ج:7، ص:429، ط:دار الكتب العلمية بيروت - لبنان)فتاوی ہندیہ میں ہے:"‌وإذا ‌استأجر ‌دارا وقبضها ثم آجرها فإنه يجوز إن آجرها بمثل ما استأجرها أو أقل، وإن آجرها بأكثر مما استأجرها فهي جائزة أيضا إلا إنه إن كانت الأجرة الثانية من جنس الأجرة الأولى فإن الزيادة لا تطيب له ويتصدق بها، وإن كانت من خلاف جنسها طابت له الزيادة ولو زاد في الدار زيادة كما لو وتد فيها وتدا أو حفر فيها بئرا أو طينا أو أصلح أبوابها أو شيئا من حوائطها طابت له الزيادة، وأما الكنس فإنه لا يكون زيادة وله أن يؤاجرها من شاء إلا الحداد والقصار والطحان وما أشبه ذلك مما يضر بالبناء ويوهنه هكذا في السراج الوهاج".(كتاب الإجارة، الباب السابع في إجارة المستأجر، ج:4، ص:425، ط:رشيديه)فقط والله اعلم
                                                  
عنوان: کرایہ پر دی گئی دوکان میں گیمیں کھیلی جانے کی وجہ سے کرایہ کا حکم
سوال: میری ایک دوکان ہے ، دوکان میں گیم کھیلی جاتی ہے ، لیکن صرف مچھلی والی گیم ہے ، اس میں کسی قسم کی کوئی تصویر وغیرہ نہیں ہے ، اب کیا دوکان کا کرایہ میرے لیے حرام ہے؟
جواب: صورتِ مسئولہ میں مذکورہ گیم لہو و لعب میں داخل ہے ، اگر چہ اس میں مچھلی کے علاوہ کسی اور جاندار کی تصویر نہ ہو؛ اس لیے سائل کا گیم کھیلنے کے لیے مذکورہ جگہ کرایہ پر فراہم کرنا شرعاً درست نہیں ہے ، یہ گناہ کے کام میں تعاون ہے ؛ اس لیے اس سے حاصل ہونے والا کرایہ سائل کے لیے حلال طیب نہیں ہے ، لہذا اپنی دوکان خالی کراکر کسی جائز کام کرنے والے کو کرائے پر دے۔ ارشادِ باری تعالی ہے:"{وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ} ."[ المائدة:2]"تبيين الحقائق شرح كنز الدقائق"میں ہے:"ولا تجوز الإجارة على شيء ‌من ‌الغناء والنوح والمزامير والطبل وشيء من اللهو ولا على الحداء وقراءة الشعر ولا غيره ولا أجر في ذلك، وهذا كله قول أبي حنيفة وأبي يوسف ومحمد؛ لأنه معصية ولهو ولعب والاستئجار على المعاصي واللعب لا يجوز؛ لأنه منهي عنه."(كتاب الإجارة، باب الإجارة الفاسدة، ج:5، ص:125، ط:دار الكتاب الإسلامي)"مرقاة المفاتيح شرح مشكاة المصابيح" میں ہے:"(قال: قال رسول الله صلى الله عليه وسلم: من حسن إسلام المرء) أي: من جملة محاسن إسلام الشخص وكمال إيمانه (تركه ما لا يعنيه) ، أي: ما لا يهمه ولا يليق به قولا وفعلا ونظراوفكرا فحسن الإسلام عبارة عن كماله، وهو أن تستقيم نفسه في الإذعان لأوامر الله تعالى ونواهيه، والاستسلام لأحكامه على وفق قضائه وقدره فيه، وهو علامة شرح الصدر بنور الرب، ونزول السكينة على القلب، وحقيقة ما لا يعنيه ما لا يحتاج إليه في ضرورة دينه ودنياه، ولا ينفعه في مرضاة مولاه بأن يكون عيشه بدونه ممكنا، وهو في استقامة حاله بغيره متمكنا، وذلك يشمل الأفعال الزائدة والأقوال الفاضلة، فينبغي للمرء أن يشتغل بالأمور التي يكون بها صلاحه في نفسه في أمر زاده بإصلاح طرفي معاشه ومعاده، وبالسعي في الكمالات العلمية والفضائل العملية التي هي وسيلة إلى نيل السعادات الأبدية، والفوز بالنعم السرمدية، ولعل الحديث مقتبس من قوله تعالى: {وَالَّذِينَ هُمْ عَنِ اللَّغْوِ مُعْرِضُونَ} [المؤمنون: 3]."(كتاب الآداب، باب حفظ اللسان، رقم الحديث:4840، ج:7، ص:3040، ط:دارالفكر)فقط والله أعلم
                                                  
عنوان: بینک سے لی ہوئی گاڑی کو خریدنا
سوال: بینک سےلی ہوئی گاڑی آگے کسی سے  خریدنا کیسا ہے؟
جواب: صورتِ مسئولہ میں بینک سے  لی گئی گاڑی کو اس کے مالک سے کل قیمت مقرر کرکے خریدنا  درست ہے خواہ نقد میں خرید ے یا اس شخص سے قسطوں پر خریدے البتہ قسطوں میں خریدنے کی صورت میں قسطوں میں خرید و  فروخت کے درست ہونے کی  تمام شرائط کا پایا جانا ضروری ہے کہ معاملہ  متعین  ہو ، قسط کی کل رقم / قیمت متعین ہو  ،  قسط کی ادائیگی میں تاخیر کی صورت میں اضافہ (جرمانہ) کی شرط نہ ہو ، اگر یہ شرط ہوئی تو  پورا معاملہ فاسد ہوجائیگا ۔ باقی زیر نظر مسئلہ میں ایک شرط یہ ہے کہ  خریدار قیمت  کی ادائیگی کا معاملہ بینک سے نہ کرے، اس صورت میں بینک سے  گاڑی خریدنے کا گناہ صرف بینک سے خریدنے والے پر ہوگا،لیکن اگر اس نے گاڑی اس کے مالک سے خرید کر یہ معاہدہ کیا کہ  اس گاڑی کی بقیہ قسطیں بینک والوں کو ادا کروں  گا  تو  ایسی خرید و فرخت نہیں کی جائے،کیونکہ اس صورت میں  اس گناہ میں یہ خریدار بھی شریک ہوجائے گا۔درر الحكام شرح مجلة الاحكام میں ہے:"البيع ‌مع ‌تأجيل الثمن وتقسيطه صحيح."(الكتاب الأول البيوع ، الباب الثالث ،  الفصل الثاني ج: 1 ص: 227 ط: المکتبة الطارق )فتاوی ہندیہ   میں ہے:"إذا تصرف في المغصوب وربح فهو على وجوه إما أن يكون يتعين بالتعيين كالعروض أو لا يتعين كالنقدين فإن كان مما يتعين لا يحل له التناول منه قبل ضمان القيمة وبعده يحل إلا فيما زاد على قدر القيمة وهو الربح فإنه لا يطيب له ولا يتصدق به وإن كان مما لا يتعين فقد قال الكرخي: إنه على أربعة أوجه إما إن أشار إليه ونقد منه أو أشار إليه ونقد من غيره أو أطلق إطلاقا ونقد منه أو أشار إلى غيره ونقد منه وفي كل ذلك يطيب له إلا في الوجه الأول وهو ما أشار إليه ونقد منه قال مشايخنا لا يطيب له بكل حال أن يتناول منه قبل أن يضمنه وبعد الضمان لا يطيب الربح بكل حال وهو المختار والجواب في الجامعين والمضاربة يدل على ذلك واختار بعضهم الفتوى على قول الكرخي في زماننا لكثرة الحرام." (كتاب الغصب، الباب الثامن في تملك الغاصب والانتفاع به، ج:5، ص:141، ط:مكتبة رشيدية) فقط والله  اعلم
                                                  
عنوان: نوکری کے لیے غیر مسلم ممالک کو مسلم ممالک پر ترجیح دینے کا حکم
سوال: میرا سوال  یہ ہے کہ بہتر روزگار اور نوکری کی غرض سے کسی غیر مسلم ملک کو مسلم ملک پر ترجیح دینا جائز ہے؟ مثلا اچھی نوکری یا روزگار مجھے خلیجی ممالک میں مل سکتی ہے، لیکن میں برطانیہ، امریکہ وغیرہ کو ترجیح دوں، کیا میرے لیے یہ جائز ہے؟
جواب: جب آپ کو مسلم ممالک میں اچھا روزگار ملنے کی امید ہےتو غیر مسلم ممالک کو مسلم ممالک پر ترجیح دیناجائز نہیں ، حضورِ اکرم صلی ﷲ علیہ وسلم نے کفار کے درمیان اقامت اختیار کرنے کوکفار کی مماثلت قرار دیا، جیساکہ  سنن ابی داؤد میں ہے:’’قال رسول اﷲ صلی اﷲ علیه وسلم:’’ من جامع المشرك وسکن معه فإنه مثله.‘‘"ترجمہ: جو شخص مشرک کی موافقت کرے ،اور اس کے ساتھ رہائش اختیار کرے وہ اسی کی مثل ہے۔"(  کتاب الجهاد، باب في الإقامة بأرض المشرك، ۲؍۳۸۵۔ط: میر محمد کتب خانه)اور اگر معیارِ زندگی بلند کرنے اور خوش حالی و عیش وعشرت کی زندگی گزارنے کی غرض سے دار الکفر کو ترجیح دیتا ہے تو یہ کراہت سے خالی نہیں، بلکہ خود کو منکرات و فواحش کے طوفان میں دھکیلنے کے مترادف ہے؛کیوں کہ بے حیائی اور فحاشی  اور دیگر منکرات کی موجودگی  میں مسلمان کافروں کے ساتھ گھل مل جاتا ہے اور دین سے دور نکل جاتاہے۔ترمذی شریف میں ہے:"أن رسول الله صلى الله عليه وسلم بعث سرية إلى خثعم فاعتصم ناس بالسجود، فأسرع فيهم القتل، فبلغ ذلك النبي صلى الله عليه وسلم فأمر لهم بنصف العقل وقال: «أنا بريء ‌من ‌كل ‌مسلم ‌يقيم ‌بين أظهر المشركين». قالوا: يا رسول الله، ولم؟ قال: «لا تراءى ناراهما.""ترجمہ:رسول اللہ صلی اللہ علیہ وسلم نے  ارشاد فرمایا:میں ہر اس مسلمان سے بری ہوں ،جو مشرکین کے درمیان رہائش اختیار کرے،صحابہ رضی اللہ تعالی عنہم نے سوال کیایا رسول اللہ ! اس کی کیا وجہ ہے؟آپ نے فرمایا : اسلام کی آگ اور کفر کی آگ دونوں ایک ساتھ نہیں رہ سکتیں(تم یہ امتیاز نہیں کر سکو گے کہ یہ اسلام کی آگ ہے یا کفر کی آگ ہے)۔"(کتاب السیر ،باب ماجاء فی مقام بین اظهر المشركين،ج:4، ص: 155، العلمية)اور اگر  مسلمانوں پر بڑائی  اور فخر کے اظہار کے لیے،یا  دارالکفر  کی قومیت اور شہریت کو دارا لا سلام پر قومیت اور فوقیت دیتے ہوئے دار الکفر کو ترجیح دے تو یہ  کفار کے طرزِ زندگی میں ان جیسا بننے کے لیے ایسا کرنا ہے،  جو کہ شرعاً حرام ہے۔جیساکہ حدیث میں ہے:"من تشبه بقوم فهو منهم‘‘. الحدیث.""ترجمہ : جو شخص کسی قوم کی مشابہت اختیار کرےوہ انہیں میں سے ہے۔"( مشکاة المصابیح، کتاب اللباس، الفصل الثاني، ۲/۳۷۵، ط: قدیمی کراچی)فقط واللہ اعلم
                                                  
عنوان: اسائمنٹ بناکر اجرت لینا
سوال: ایک ادارہ ہے جو غیر ملکی یونیورسٹی اور کالج کے طلباء کے لیے معاوضہ پر اسائمنٹ بناتا ہے ۔یاد رہے اسائمنٹ اصولاً طالب علم کو خود بنانا چاہیے ۔اور اس عمل کے لیے وہ غیر ملکی نام کی آئی ڈیز بناتا ہے اور ان کے ذریعہ طلباء سے رابطہ کرتا ہے۔کیا ایسے ادارہ میں ان کے سوشل میڈیا کے پیجز چلانا اور طلباء سے رابطہ کی نوکری جائز ہے؟
جواب: تعلیمی خدمات  چاہے دینی ہوں یا دنیوی فراہم کرنے پر اجرت لینا فی نفسہ جائز ہے،  شرعی طور پر اس میں کوئی حرج نہیں۔ البتہ کسی بھی تعلیمی ادارے کی جانب سے طالبِ علم(Student) کو دیا گیا وہ کام جس  سے اس طالبِ  علم کی صلاحیت کا امتحان مقصود ہو، اس کی کارکردگی کا تعین ہو  اور اس کی بنیاد پر مستقبل میں اس طالب علم کو سند (Degree) جاری کی جاتی ہو ، ایسا تعلیمی کام طالبِ علم  پر بذاتِ خود سرانجام دینا لازم ہے۔ورنہ مستقبل میں یہی طالبِ  علم  نا اہلی کے باوجود اس ڈگری کی بنیاد پر وہ سہولیات  حاصل کرے گا جو اصل ڈگری والوں کا حق ہے۔لہذاصورت مسئولہ میں جب طالب علم خود اسائمنٹ بنانے کا پابند ہے تو ایسے طلبہ کے لیے اجرت لے کر اسائنمنٹ (Assignment) ، مقالہ جات ، مضامین لکھنا جھوٹ ، دھوکا  دہی اور دوسروں کی حق تلفی میں شامل ہے،اور ایسے ناجائز تعاون پر اجرت لینا بھی جائز نہیں ہے۔البتہ  جزوی معاونت،حوالہ جات کی فراہمی یا کمپوزنگ و سیٹنگ میں تعاون کرنا اس میں  داخل نہیں ہے۔صحیح مسلم میں ہے: "عن أبي هريرة: أن رسول الله صلى الله عليه وسلم قال: «من حمل علينا السلاح فليس منا، ومن غشنا فليس منا." (کتاب الإیمان، باب قول النبي صلى الله عليه وسلم: من غشنا فليس منا، ج: 1، ص: 99، ط: مطبعة عيسى البابي الحلبي)ترجمہ :رسول اللہ صلی اللہ علیہ وسلم نے فرمایاکہ :جس نے ہم پر اسلحہ اٹھایاوہ ہم میں سے نہیں ہے ،اور جس نے ہمیں دھوکہ دیا وہ ہم میں سے نہیں ہے۔مسند احمد میں ہے: "عن أبي أمامة قال: قال رسول الله صلى الله عليه وسلم: يطبع المؤمن على الخلال كلها إلا الخيانة والكذب." (تتمة مسند الأنصار، حديث أبي أمامة،ج:36،ص:504،ط:  مؤسسة الرسالة)ترجمہ:حضرت ابو امامہ رضی اللہ عنہ سے مروی ہے، وہ فرماتے ہیں کہ رسول اللہ صلی اللہ علیہ وسلم نے فرمایا کہ مؤمن ہر خصلت پر ڈھل سکتا ہے سوائے خیانت اور جھوٹ کے۔بحوث فی قضایا فقہیۃ معاصرۃ میں ہے:"وبيع العصير ممن يتخذه خمرا، ‌وبيع ‌الأمرد ممن يعصي به، وإجارة البيت ممن يبيع فيه الخمر، أو يتخذها كنيسة أو بيت نار وأمثالها، فكله مكروه تحريما، بشرط أن يعلم به البائع والآجر من دون تصريح به باللسان؛ فإنه إن لم يعلم كان معذورا، وإن علم وصرح كان داخلا في الإعانة المحرمة وإن كان سببا بعيدا، بحيث لا يفضي إلى المعصية على حالته الموجودة، بل يحتاج إلى إحداث صنعة فيه، كبيع الحديد من أهل الفتنة وأمثالها، فتكره تنزيها."(أحكام الودائع المصرفية، ص: 361، ط: دار القلم)وفیہ ایضًا:"والقسم الثاني من السبب القريب، ما ليس بمحرك للمعصية في نفسه، بل تصدر المعصية بفعل فاعل مختار، مثل بيع ممن يتخذه خمرا، أو إجارة الدار لمن يتعبد فيها للأصنام، فإن هذا البيع أو الإجارة وإن كان سببا قريبا للمعصية، ولكنه ليس جالبا أو محركا للمعصية في نفسه … وحكم هذا النوع من السبب القريب أن البائع أو المؤجر إن قصد بذلك إعانة المشتري أو المستأجر على معصيته، فهو حرام قطعا. أما إذا لم ينو بذلك المعصية، فله حالتان: الحالة الأولى أنه لا يعلم أن المشتري يتخذ من العصير خمرا. وفي هذه الحالة يجوز البيع بلا كراهة. أما إذا علم أنه يتخذه خمرا، فإن البيع مكروه … فإن كان المبيع يستعمل للمعصية بعينه، من غير احتياج إلى تغيره، فالكراهة تحريمية، وإلا فهي تنزيهية."(أحكام الودائع المصرفية، ص: 362، ط: دار القلم)فتاوٰی شامی میں ہے :"وكذا لايكره بيع الجارية المغنية والكبش النطوح والديك المقاتل والحمامة الطيارة؛ لأنه ليس عينها منكراً، وإنما المنكر في استعمالها المحظور اهـ  قلت: لكن هذه الأشياء تقام المعصية بعينها لكن ليست هي المقصود الأصلي منها، فإن عين الجارية للخدمة مثلاً والغناء عارض فلم تكن عين المنكر، بخلاف السلاح فإن المقصود الأصلي منه هو المحاربة به فكان عينه منكراً إذا بيع لأهل الفتنة، فصار المراد بما تقام المعصية به ما كان عينه منكر بلا عمل صنعة فيه، فخرج نحو الجارية المغنية؛ لأنها ليست عين المنكر، ونحو الحديد والعصير؛ لأنه وإن كان يعمل منه عين المنكر لكنه بصنعة تحدث فلم يكن عينه."(كتاب الجهاد، باب البغاة، ج:4،ص:268، ط: سعید)بدائع الصنائع میں ہے:"وعلى هذا يخرج الاستئجار على المعاصي أنه لا يصح لأنه استئجار على منفعة غير مقدورة الاستيفاء شرعا كاستئجار الإنسان للعب واللهو، وكاستئجار المغنية، والنائحة للغناء، والنوح بخلاف الاستئجار ‌لكتابة ‌الغناء والنوح أنه جائز؛ لأن الممنوع عنه نفس الغناء، والنوح لا كتابتهما."(كتاب الإجارة، فصل في أنواع شرائط ركن الإجارة، ج:4، ص:189، ط:دار الكتب العلمية)درر الحكام فی شرح مجلۃ الاحكام ميں ہے:"‌إذا ‌اجتمع ‌المباشر والمتسبب أضيف الحكم إلى المباشر هذه القاعدة مأخوذة من الأشباه. ويفهم منها أنه ‌إذا ‌اجتمع ‌المباشر أي عامل الشيء وفاعله بالذات مع المتسبب وهو الفاعل للسبب المفضي لوقوع ذلك الشيء ولم يكن السبب ما يؤدي إلى النتيجة السيئة إذا هو لم يتبع بفعل فاعل آخر، يضاف الحكم الذي يترتب على الفعل إلى الفاعل المباشر دون المتسبب."(المقالة الثانية في بيان القواعد الكلية الفقهية، المادة: 90، ط: دار الجيل)فقط واللہ اعلم
                                                  
عنوان: کالے کپڑے سینا کیسا ہے؟
سوال: اگلا مہینہ محرم کا ہے تو درزی کی دوکانوں پر رش ہوتا ہے کالے رنگ کے کپڑوں کا کیا یہ کپڑے سلائی کرنا جائز ہے اور گھر میں خواتین بھی کالے کپڑے سلائی کرتی ہیں گاہکوں کے جو محرم میں رافضی پہنتے ہیں کیا یہ جائز ہے ؟ رہ نمائی  فرمائیں ؟
جواب: صورت مسئولہ  میں اگر  معلوم ہو کہ یہ کپڑے روافض اور شیعہ کے ہیں، یا ان کے ساتھ سوگ میں مشابہت اختیار کرنے کے لیےبنائے جا رہے ہوں تو ان کا سینا اور اس کی اجرت لینامکروہ ہو گی، اور اگر اس قسم کی کوئی بات معلوم نہ ہو تو پھر سینے میں حرج نہیں ہے۔ نیز اجرت بھی جائز ہو گی۔  باقی دوسرے اقوام کے مذہبی شعار میں شریک ہونے اور اس میں تعاون کرنے سے بچنا چاہیے،کیوں کہ اللہ تعالیٰ نے قرآن مجید میں گناہ کے کاموں میں تعاون کرنے سے منع فرمایاہے۔البنایہ شرح الہدایه لبدر الدین العینی  میں ہے:"م: (لأنه استئجار على المعصية والمعصية لا تستحق بالعقد) ش: إذ لا يستحق على أخذ شيء يكون به عاصيا شرعا. وقال شيخ الإسلام الأسبيجابي في شرح " الكافي ": ولاتجوز الإجارة على شيء من الغناء والنوح والمزامير والطبل أو شيء من اللهو ولا على الحداء وقراءة الشعر ولا غيره ولا أجر في ذلك، وهذا كله قول أبي حنيفة وأبي يوسف ومحمد، لأنه معصية ولهو ولعب."(كتاب الاجارات، باب الاجارة الفاسدة، ١٠ / ٢٨٣، ط: دار الكتب العلمية )تبیین الحقائق شرح کنز الدقائق میں ہے:"قال - رحمه الله - (ولا يجوز على الغناء والنوح والملاهي) لأن المعصية لا يتصور استحقاقها بالعقد فلا يجب عليه الأجر من غير أن يستحق هو على الأجير شيئا إذ المبادلة لا تكون إلا باستحقاق كل واحد منهما على الآخر، ولو استحق عليه للمعصية لكان ذلك مضافا إلى الشارع من حيث إنه شرع عقدا موجبا للمعصية تعالى الله عن ذلك علوا كبيرا ولأن الأجير والمستأجر مشتركان في منفعة ذلك في الدنيا فتكون الإجارة واقعة على عمل هو فيه شريك ذكره في النهاية معزيا إلى الذخيرة، وإن أعطاه الأجر وقبضه لا يحل له ويجب عليه رده على صاحبه."(كتاب الاجارة، باب الاجارة الفاسدة، ٥ /١٢٥، ط: المطبعة الكبرى الأميرية - بولاق، القاهرة)فقط واللہ اعلم
                                                  
عنوان: میزان بینک کے منافع کا حکم
سوال: میزان بینک کے وہ کون سے معاملات ہیں  جو سودی ہیں ، جب کہ وہ متعین پرافٹ تو نہیں دیتے،  بلکہ میزان بینک میں سرمایہ کاری کرنے میں نقصان کا بھی اندیشہ ہوتا ہے،  جب کہ دیگر بینکوں میں متعین پرافٹ ملتا ہے،  اور وہاں پیسے دینے والے کی نیت قرض کی نہیں ہوتی ، بلکہ کاروبار کی نیت ہوتی ہے،  حالاں  کہ سود تو اس پرافٹ کو کہیں گے جو قرض پر ملتا ہو۔
جواب: واضح رہے  کہ میزان بینک یا اسی طرح دیگر مروجہ اسلامی بینکوں  کے جواز کہنے والوں   کی طرف  سے جو فقہی نظام دیا گیا  ہے  ،اولاً تو   عملی طریقہ   تمویل میں اس کی   رعایت نہیں  رکھی جاتی، پھر    مروجہ اسلامی بینکوں  میں کئی ایسے معاملات اور  معاہدات  پائے جاتے  ہیں، جو نا جائز  ہیں، لہذا ان سے حاصل ہونے والا نفع  حلال نہیں۔(تفصیل کے لیے   "مروجہ اسلامی بینکاری"نامی   کتاب(جو کہ جامعہ ہذا سے شائع ہوئی ہے، اس)  کا مطالعہ کرلیا جائے۔)مشكاة المصابيح ميں  هے:"وعن عمر بن الخطاب رضي الله عنه إن آخر ما نزلت آية الربا وإن رسول الله صلى الله عليه وسلم قبض ولم يفسرها لنا فدعوا الربا والريبة. رواه ابن ماجه والدارمي".(مشكاة المصابيح،كتاب البيوع،باب الربا ، ج:2، ص:860،  ط:المكتب الاسلامي)وفیہ ایضاً:"عن جابر رضي الله عنه قال: لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: هم سواء."(مشكاة المصابيح ،باب الربوا، ص: 243، ط: قدیمی)ترجمہ:"رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔"فتاوی شامی میں ہے:"(القرض)هوعقد مخصوص يرد على دفع مثلي ليرد مثله...(قوله كل قرض جر نفعا حرام) أي إذا كان مشروطا..."(وكان عليه ‌مثل ‌ما ‌قبض) فان قضاه اجود بلا شرط جاز و يجبر الدائن على قبول الاجود و قيل لا هذا هو الصحيح."(‌‌‌‌باب المرابحة والتولية، فصل فی القرض ،مطلب كل قرض جر نفعا حرام، ج:5، ص:161، 165،166 ط:سعيد)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا"(كتاب الصرف، باب القرض و الصرف فيه، ج 14، ص 35، ط :دار المعرفة بيروت)بدائع الصنائع میں ہے:وأما الذي يرجع إلى نفس القرض فهو أن لا يكون فيه جر منفعة فإن كان لم يجز ۔۔۔ أو أقرضه وشرط شرطا له فيه منفعة لما روي عن رسول الله صلى الله عليه وسلم أنه نهى عن قرض جر نفعا ولأن الزيادة المشروطة تشبه الربا لأنها فضل لا يقابله عوض والتحرز عن حقيقة الربا وعن شبهة الربا واجب۔( كتاب القرض، فصل في الشروط، ج:10، ص:597، ط: دار الكتب العلمية)فتاوی شامی میں ہے:"وسيأتي أنه معصية ‌يجب ‌رفعها، وسيأتي في باب الربا أن كل عقد فاسد فهو ربا، يعني إذا كان فساده بالشرط الفاسد."(کتاب البیوع،باب البیع الفاسد،ج:5،ص:49،ط:سعید)وفیہ ایضاً:"(و) يجب (على كل واحد منهمافسخه قبل القبض) ويكون امتناعا عنه ابن الملك (أو بعده ما دام) المبيع بحاله جوهرة (في يد المشتري إعداما للفساد) ؛ لأنه معصية فيجب رفعها بحر."(کتاب البیوع،باب البیع الفاسد،ج:5،ص:91،ط:سعید)العنایہ شرح الہدایہ میں ہے:"(قال: ومن اشترى جارية بيعا فاسدا وتقابضا، فباعها وربح فيها تصدق بالربح، ويطيب للبائع ما ربح في الثمن) ش: البائع هو بائع الجارية م: (والفرق) ش: أي بين الصورتين وهما طيب الربح لبيع الجارية في الثمن، وعدم طيبه لمشتري الجارية م: (أن الجارية مما يتعين فيتعلق العقد بها)۔۔۔ومعنى تعين الجارية، أنه إذا باع جارية معينة ليس له أن يعطي جارية أخرى مكانها، ولما تعلق العقد بها وحصل الربح من هذه الجارية كان الربح، جاء من بدل المملوك ملكا فاسدا، فيمكن الخبث في الربح ويتصدق به م: (فيتمكن الخبث في الربح) ش: والخبث عدم الطيب م: (والدراهم والدنانير لا يتعينان في العقود)۔۔۔فلم يتعلق العقد الثاني بعينها) ش: أي بعين الدراهم التي باع المشتري الجارية بها م: (فلم يتمكن الخبث، فلا يجب التصدق) ش: لأن الربح حصل بالعقد لا بالدراهم."(کتاب البیوع، باب البیع الفاسد،ج:6،ص:473،ط:دارالفكر)الاختیار لتعلیل المختار میں ہے:"والملك الخبيث ‌سبيله ‌التصدق به، ولو صرفه في حاجة نفسه جاز. ثم إن كان غنيا تصدق بمثله، وإن كان فقيرا لا يتصدق."(كتاب  الغصب، ج:3، ص:61، ط:دارالفكر)فقط والله أعلم
                                                  
عنوان: متبرع کو رجوع کا حق نہیں
سوال: ہم ویب سائٹس بنانے کا کام یعنی ویب ڈیزائننگ کرتے ہیں، اور اگر کسی کو یہ کام سیکھنا ہو تو اسے بغیر معاوضے کے سکھاتے ہیں، اس شرط پر کہ وہ کام سیکھ کر ہمارے پاس ہی کام کرے گا، جس سے  اس کا بھی روزگار لگے گا اور ہمیں بھی کام کرنے والے اچھے لوگ میسر آسکیں گے، کام سیکھنے کے دوران ہم سیکھنے والے سے فیس نہیں لیتے (جبکہ اگر وہ کسی ادارے سے سیکھیں تو ماہانہ کم از کم دس ہزار فیس ادا کرنی ہوتی ہے) بلکہ انہیں آنے جانے کا ماہانہ 5ہزار خرچہ دیتے ہیں اور یہ بات انہیں پہلے ہی بتائی جا چکی ہوتی ہے کہ ہم آپ کو جو بغیر فیس کے سکھا رہے ہیں اور جو پیسے دے رہے ہیں یہ آپ پر بطور انویسٹمنٹ کے ہیں تاکہ جب آپ کام سیکھ لیں اور ہمارے پاس کام کریں تو آپ کے ساتھ ساتھ ہمیں بھی فائدہ ہو، اسی طرح ہمارے پاس ایک لڑکا کام سیکھنے آیا اور چھ ماہ تک ہم سے وہ کام سیکھتا رہا اور اس دوران ہر ماہ اسے خرچہ بھی ہم دیتے رہے اور یہ بات اسے ہم بتا چکے تھے کہ تمہیں بغیر کسی معاوضے کے سکھانا اور یہ پانچ ہزار ماہانہ دینا یہ آپ پر ہماری انویسٹمنٹ ہے، کوئی معاوضہ نہیں ہے کیونکہ آپ یہاں ملازمت نہیں کررہے، کام سیکھ رہے ہیں اور بعد ازاں آپ ہمارے پاس ہی کام کریں گے، یہ تمام باتیں انہیں بتائی جا چکی تھی اب جب کہ چھ مہینے ہو گئے تو انہوں نے آفس یہ کہہ کر چھوڑ دیا کہ یہ کام کرنے سے میرے والد مجھے منع کررہے ہیں،  درج ذیل دونوں  سوالات کے مفصل علیحدہ علیحدہ جوابات عنایت فرمائیں:1- کیا ہم اس لڑکے سے چھ ماہ تک  مشروط طور پر دیے گئے 30 ہزار کا مطالبہ کرسکتے ہیں؟ اور کیا اس لڑکے پر ان پیسوں کا ہمیں واپس کرنا لازم ہوگا ؟2-ہمارے ہاں سیکھنے کے اس چھ ماہ کے عرصہ میں ہمارے ایک ملازم نے اسے کام سکھایا تاکہ وہ سیکھ کر اپنے ساتھ ساتھ ہمیں بھی نفع پہنچائے لیکن اس نے وعدہ کے خلاف کرکے کام ہی چھوڑ دیا تو کیا اس صورت میں،اسے کام سکھانے والا ہمارا ملازم یا ہم اس سے چھ ماہ کام سکھانے کی اجرت مثل (جوکہ عموما ہمارے ہاں اداروں میں دی جاتی ہے اس کی فیس کم از کم دس ہزار روپے ماہانہ ہوتی ہے) کا مطالبہ کرسکتے ہیں؟ اور کیا اس پر اس اجرت مثل کا ادا کرنا واجب ہوگا؟ کیونکہ اس نے فیس نہ لینےکی وجہ (ہمارے پاس کم کرنے کی شرط) کو خود ہی ختم کردیا، دونوں جزئیات کے نمبروار مفصل جوابات عنایت فرمائیں تاکہ سمجھنے میں آسانی ہو ۔
جواب: 1-واضح رہے کہ  کسی کو کام سیکھانا اس شرط پر کہ کام سیکھ کر ہمارےپاس ہی کام کریگا یہ شرط صحیح نہیں ، تاہم کام سیکھانے کے بدلے پہلے سے کوئی فیس مقرر  کرلینا درست ہے، اجرت طے کئے بغیر  کام سیکھانے کے بعد اجرت کا مطالبہ درست نہیں ،لہذا  صورت مسئولہ میں    آپ نےجو ان پر خرچہ کیایہ  تبرع(احسان) ہے،اور  اس کی  واپسی کا  مطالبہ کرنا جائز نہیں ،نیز اس لڑکے پر وہ رقم  واپس کرنا لازم نہیں۔2-چھ ماہ میں سائل  کے ملازم نے  مذکورہ لڑکے   کو جو کام سکھایا تھا یہ بھی تبرع (احسان) ہے ، لہذا  سائل  یا  سائل کے ملازم  ان سے  اجرت  مثل  کا مطالبہ کرنا جائز نہیں، نہ ہی اس لڑکے پر اجرت مثل ادا کرنا واجب ہے۔العقود الدرية في تنقيح الفتاوى الحامدية  میں ہے:"المتبرع لا يرجع بما تبرع به على غيره كما لو قضى دين غيره بغير أمره."(كتاب المداينات: ج:2 ،ص:226، ط: دار المعرفة)فيض الباري على صحيح البخاري   میں ہے:"ففي «القنية»: المتبرع لا يرجع فيما تبرع به، فباب الرجوع لا يمشي في التبرعات، بخلاف الهبة."(كتاب الهبة وفضلها والتحريض عليها، باب هبة الواحد للجماعة:ج: 4 ،ص:58، ط: دار الكتب العلمية)البحر الرائق شرح كنز الدقائق میں ہے:"قال - رحمه الله - (‌يفسد ‌الإجارة ‌الشرط) قال في المحيط كل جهالة تفسد البيع تفسد الإجارة؛ لأن الجهالة المتمكنة في البدل أو المبدل تفضي إلى المنازعة، وكل شرط لا يقتضيه العقد وفيه منفعة لأحد المتعاقدين يفضي إلى المنازعة فيفسد الإجارة."(‌‌كتاب الإجارة،باب الإجارة الفاسدة،ج:8،ص19،ط:دار الكتاب الإسلامي)فقط و اللہ اعلم
                                                  
عنوان: کیا قرض کی واپسی کا تقاضا کرنا ضروری ہے؟
سوال: کیا قرض کی واپسی کا تقاضا کرنا ضروری ہے؟میں نے سنا ہے کہ اگر قرض دینے والا قرضدار سے قرض کی واپسی کا تقاضا دنیا میں نہیں کرے گا تو قیامت کے دن قرضدار سےپہلے جہنم میں ڈال دیا جائے گا۔اور یہ بھی سنا ہے کہ قرض دینےوالا اکیلا قرض معاف نہیں کر سکتا، بلکہ پورے گھر والوں کے علم میں لانے اور ان سے بھی قرض معاف کروانے کے بعد ہی قرضدار کو قرض معاف کر سکتا ہے۔
جواب: قرض خواہ کے ذمے اپنے قرض کی واپسی کا تقاضا کرنا ضروری نہیں ہے؛کیوں قرض خواہ(قرض دینے والا)مالک اور حق دار ہوتا ہے،لہذا اسے اختیار ہے کہ اپنے مال کا مطالبہ کرے یا نہ کرے،اور قرض معاف کرنا  چاہے تو قرض معاف بھی کرسکتا ہے۔اورسائل کی مذکورہ بات کہ "میں نے سنا ہے کہ اگر قرض دینے والا قرضدار سے قرض کی واپسی کا تقاضا دنیا میں نہیں کرے گا تو قیامت کے دن قرضدار سےپہلے جہنم میں ڈال دیا جائے گا" کاشریعت میں کوئی ثبوت نہیں ہے، بلکہ یہ بات خلاف شرع ہے؛اس لیے کہ قرض دینے والے پر جب قرض کی واپسی کا تقاضا کرنا لازم ہی نہیں تو تقاضا  نہ کرنے کی وجہ سے اسے سزا دینا ظلم ہے،اور ظلم سے اللہ تعالی کی ذات پاک ہے،لہذا مذکورہ بات درست نہیں ہے۔اسی طرح سائل کی مذکورہ  بات کہ  "سنا ہے کہ  قرض دینےوالا اکیلا قرض معاف نہیں کر سکتا، بلکہ پورے گھر والوں کے علم میں لانے اور ان سے بھی قرض معاف کروانے کے بعد ہی قرضدار کو قرض معاف کر سکتا ہے" کا بھی شریعت میں کوئی ثبوت نہیں ہے؛کیوں کہ جس طرح  مالک ہونے کی وجہ سے صرف اور صرف قرض خواہ کو قرض کے مطالبہ کا حاصل ہوتا ہے،اسی طرح  مالک ہونے کی وجہ سے صرف اور صرف قرض خواہ کو  ہی معاف کرنے کا حق حاصل ہے ، اپنا دیا ہوا قرضہ معاف کرنے کے لیے کسی اور سے پوچھنے  کی ضرورت نہیں ہے،خواہ وہ قرض خواہ کے گھر والے ہی کیوں نہ ہوں۔عنایہ شرح الہدایہ میں ہے:"وللمالك ‌أن ‌يتصرف ‌في ‌ملكه ‌كيف ‌يشاء............".(كتاب الوصايا، باب الوصية بثلث المال، ج:10، ص:442، ط: دار الفكر، لبنان)شرح مشکلات القدوری میں ہے:"قوله: (فإن تأجيل القرض لا يصح)، أي: لا يلزم يعني يصح المطالبة قبل حلول الأجل، وإنما لم يلزم؛ لأنَّه عارية، فأما يصح التأجيل، فلا شك فيه؛ لأنَّه يملك الإبراء المطلق، والتأجيل إبراء مقيّد، فيملكه بطريق [أولى]، فمعنى قوله: (لا يصح)، أي: لا يلزم".(كتاب البيوع، باب المرابحة والتولية، ج:1، ص:543، ط: التراث الذهبي الرياض - مكتبة الإمام الذهبي الكويت)مجمع الضمانات میں ہے:"لأن الطالب ‌يملك ‌الإبراء".(باب في الشهادة، باب في الوصي والولي والقاضي، ص:417، ط: دار الكتاب الإسلامي)فقط والله أعلم
                                                  
عنوان: ٹول پلازہ سے ٹول ادا کیے بغیر گاڑی نکالنے کا حکم
سوال: ہائی  وے پربنے ٹول پلازہ سے بچاکر گاڑی نکالنا کیسا ہے؟
جواب: کسی بھی ملک کی ترقی اور تنزُّلی کا راز اس کے قوانین کی پابندی میں مضمر ہوتا ہے ،مذہب کے دائرے میں رہتے ہوئے ہر معاشرے، ہرقوم اور ہرملک کے کچھ قوانین اور ضوابط ہوتے ہیں، پُرامن اور پُر سکون زندگی گزارنے کے لیے ان کی پابندی از حد ضروری ہوتی ہے ، یہ ایک مثبت پہلو ہے اور منفی پہلو یہ ہے کہ قانون توڑنے اور اُصول وضوابط کا احترام نہ کرنے سے افرا تفری پھیل جاتی ہے، جن کی بنا پر نہ صرف افراد کا سکون تہہ وبالا ہوجاتا ہے، بلکہ پورے معاشرے اور قوم کی زندگی متأثر ہوجاتی ہے، اس لیے مذہبِ اسلام نے مسلمانوں کو قانون کا احترام اور پابندی کرنے کی تاکید کی ہے ، نبی اکرم صلی اللہ علیہ وسلم  کے دور میں اسلامی معاشرے میں قانون کا کس قدر احترام کیا جاتا تھا، اس کی نہایت عمدہ مثال شراب کی حرمت کے سلسلے میں دیکھنے میں آئی ہے، جوں ہی شراب کی حرمت کا اعلان کرایا گیا، اسی وقت لوگوں نے شراب کے تمام برتن توڑ دیئے اور شراب مدینے کی گلیوں میں بہہ نکلی اور اسلامی معاشرہ شراب کی لعنت سے پاک ہوگیا اور یہی اللہ جل جلالہٗ اور رسول صلی اللہ علیہ وسلم  کی اطاعت کی اصل روح اور اسلام کا حقیقی مفہوم ہے، چنانچہ ہر مسلمان کا فرض ہے کہ وہ اسلام کے اُصول واحکام اور اس کی روشنی میں بنائے ہوئے تمام قوانین وضوابط کی پوری پابندی اور کامل احترام کرے ، جس طرح قدرت کا نظام چند ضروری قوانین کا پابند ہے، اسی طرح معاشرے کا قیام ودوام معاشرتی، اخلاقی اور دینی احکام وقوانین پر موقوف ہے ،اور حکامِ وقت کی جائز امور میں فرمانبرداری اور عہد وپیمان کی پاسداری کا بطور خاص لحاظ رکھنا ضروری ہے۔لہذا صورتِ مسئولہ میں گاڑی کو ٹول پلازا سے بچاتے ہوئے نکالنا اور ٹیکس ادا نہ  کرنا درست نہیں ہے۔ارشادِ باری تعالیٰ ہے:"يَا أَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنكُمْ." (النساء:59)"يَا أَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَلَا تُبْطِلُوا أَعْمَالَكُمْ."  (محمد:33)"وَلَا تَعْثَوْا فِي الْأَرْضِ مُفْسِدِينَ." (البقرة:60)"صحيح مسلم"میں ہے:"عن ابن عمر : عن النبي صلى الله عليه وسلم أنه قال:  ‌على ‌المرء ‌المسلم ‌السمع ‌والطاعة ‌فيما ‌أحب ‌وكره، إلا أن يؤمر بمعصية، فإن أمر بمعصية فلا سمع ولا طاعة ."(كتاب الإمارة، ‌‌‌‌باب وجوب طاعة الأمراء في غير معصية، رقم الحديث:1839، ج:6، ص:15، ط:دار طوق النجاة)"شعب الإيمان للبيهقي" میں ہے:"عن أنس قال: خطبنا رسول الله صلى الله عليه وسلم فقال: لا إيمان لمن لا أمانة له ولا دين لمن ‌لا ‌عهد ‌له."(باب في الإيفاء بالعقود، رقم الحديث:4354، ج:4، ص:78، ط:دار الكتب العلمية بيروت)"شرح السنة للبغوي" میں ہے:"عن أنس، أن النبي صلى الله عليه وسلم، قال لأبي ذر: اسمع وأطع ولو لعبد حبشي كأن رأسه زبيبة وأخرجه مسلم من طريق أبي ذر، قال: أوصاني خليلي أن أسمع وأطيع وإن كان عبدا مجدع الأطراف. وروي عن يحيى بن حصين، عن جدته أم الحصين، أنها سمعت رسول الله صلى الله عليه وسلم يخطب في حجة الوداع، وهو يقول: ولو استعمل عليكم عبد يقودكم بكتاب الله اسمعوا له وأطيعوا."(كتاب الإمارة والقضاء، ‌‌وجوب طاعة الوالي، رقم الحديث:2452، ج:10، ص:42، ط:المکتب الإسلامي، بیروت)فتاویٰ شامی میں ہے:"المسلمون عند شروطهم."(‌‌‌‌كتاب الجهاد، ‌‌باب المستأمن، ج:4، ص:166، ط:سعيد)فقط والله أعلم
                                                  
