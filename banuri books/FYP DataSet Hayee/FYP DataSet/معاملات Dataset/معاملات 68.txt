عنوان: فنگر ڈیوائس کے ذریعہ رقم نکالنے کی اجرت لینا
سوال: ہمارے ملک ہندوستان میں ایک پہچان ہے ’’آدھار کارڈ‘‘، اور اس میں انگلی کے تمام نشان ریکارڈ ہوتے ہیں، یہاں تک کہ اگر کوئی شخص اس کو اپنے بینک اکاؤنٹ سے منسلک کراتا ہے تو وہ شخص کسی بھی جگہ صرف آدھار نمبر دے کر اپنی انگلی کا نشان لگاتا ہے تو اس کے اکاؤنٹ کی ڈیٹیل شو ہونے لگتی ہے۔اور وہ شخص اب اپنا بیلینس بھی چیک کرسکتا ہے اور اپنا پیسہ بھی نکال سکتا ہے، دریافت طلب امر یہ ہے کہ میں  فنگر ڈیوائس رکھا ہوں اور اس کے ذریعہ لوگوں کے اکاؤنٹ سے ان کا پیسہ نکال دیتا ہوں، جس کے ذریعہ ان کو آسانی بھی ہوجاتی ہے کہ بینک کی بھیڑ اور نمبر سے بچ جاتے ہیں اور میں ان سے ایک ہزار پہ 10 روپیہ نکلوائی لیتا ہوں، اگر دس ہزار ہے تو سو روپیہ۔تو  کیا میرا دس روپیہ لینا درست ہوگا، جب کہ میرا نیٹ بھی خرچ ہوتا ہے،  نیز اسی کے لیے 2700 روپیہ کا فنگر ڈیوائس بھی خریدا ہوں؟
جواب: صورتِ مسئولہ میں اگر ایسی ڈیوائس کا استعمال قانوناً جرم نہ ہو تو اس کے استعمال کی اجازت ہوگی، نیز مذکورہ سہولت کی فراہمی پر بطورِ محنتانہ  ہر   100 روپے پر  10 لینا جائز ہوگا،  بشرطیکہ ڈیوائس رکھنے والے کو کمپنی کی طرف سے اس سہولت کی فراہمی پر کسی قسم کی اجرت نہ دی جاتی ہو،  بصورتِ دیگر ڈیوائس کمپنی کی جانب سے ہر ٹرانزیکشن پر اگر منافع دیا جاتا ہو تو اس صورت میں صارف سے 10 روپے وصول کرنا درست نہ ہوگا۔ نیز محنتانہ کی رقم الگ سے وصول کی جائے، بینک سے نکالی رقم سے کاٹ کر بقیہ رقم صارف کو نہ دی جائے۔فتاوی شامی میں ہے:"وَجُمْلَةُ الْأَمْرِ أَنَّ كُلَّ مَا قَيَّدَ بِهِ الْمُوَكِّلُ إنْ مُفِيدًا مِنْ كُلِّ وَجْهٍ يَلْزَمُ رِعَايَتُهُ أَكَّدَهُ بِالنَّفْيِ أَوْ لَا كَبِعْهُ بِخِيَارٍ فَبَاعَهُ بِدُونِهِ، نَظِيرُهُ الْوَدِيعَةُ إنْ مُفِيدًا كَ " احْفَظْ فِي هَذِهِ الدَّارِ " تَتَعَيَّنُ، وَإِنْ لَمْ يَقُلْ لَا تَحْفَظْ إلَّا فِي هَذِهِ الدَّارِ لِتَفَاوُتِ الْحِرْزِ وَإِنْ لَا يُفِدْ أَصْلًا لَا يَجِبْ مُرَاعَاتُهُ كَبِعْهُ بِالنَّسِيئَةِ فَبَاعَهُ بِنَقْدٍ يَجُوزُ، وَإِنْ مُفِيدًا مِنْ وَجْهٍ يَجِبُ مُرَاعَاتُهُ إنْ أَكَّدَهُ بِالنَّفْيِ وَإِنْ لَمْ يُؤَكِّدْهُ بِهِ لَا يَجِبُ". (كتاب الوكالة، فَصْلٌ لَايَعْقِدُ وَكِيلٌ الْبَيْعَ وَالشِّرَاءَ وَالْإِجَارَةَ وَالصَّرْفَ وَالسَّلَمَ، ۵ / ۲۲۳، ط: دار الفكر)مجلة الأحكام العدلية میں ہے:"تَلْزَمُ الْأُجْرَةُ بِاسْتِيفَاءِ الْمَنْفَعَةِ مَثَلًا لَوْ اسْتَأْجَرَ أَحَدٌ دَابَّةً عَلَى أَنْ يَرْكَبَهَا إلَى مَحَلٍّ ثُمَّ رَكِبَهَا وَوَصَلَ إلَى ذَلِكَ الْمَحَلِّ يَسْتَحِقُّ آجِرُهَا الْأُجْرَةَ". ( الْبَابُ الثَّالِثُ فِي بَيَانِ مَسَائِلَ تَتَعَلَّقُ بِالْأُجْرَةِ، الْفَصْلُ الثَّانِي فِي بَيَانِ الْمَسَائِلِ الْمُتَعَلِّقَةِ بِسَبَبِ لُزُومِ الْأُجْرَةِ وَكَيْفِيَّةِ اسْتِحْقَاقِ الْآجِرِ الْأُجْرَةَ، ۱ / ۸۹، المادة، ۴۶۹، ط: نور محمد- كراتشي) فقط والله أعلم
                                                  
عنوان: ٹیوشن پڑھانے والے کے لیے جون جولائی کی تنخواہ کا حکم
سوال: 1- ایک آدمی ہوم ٹیوشن پڑھاتا ہے اور ان کا ذریعہ معاش یہی ہے؛ لہذا جون جولائی کی جو دو ماہ کی اسکول کی چھٹیاں ہوتی ہیں ان چھٹیوں میں طلبہ ٹیوشن بھی نہیں پڑھتے ہیں، تو کیا  ان دو ماہ کی چھٹیوں کی فیس لینا جائز ہے؟2-  ہوم ٹیوشن والے سر نے ایک ماہ دس دن ٹیوشن پڑھایا، آیا ان کو پورے ماہ کی فیس دی جائے گی یا صرف دس ایام کی؟
جواب: 1- گھر میں ٹیوشن پڑھانے والے شخص کی شرعی حیثیت اجیر خاص کی ہے، جس کے تنخواہ کے حق دار ہونے کے لیے اوقاتِ مقررہ میں جائے ملازمت پر موجود ہونا شرعاً ضروری ہے، لہذا صورتِ مسئولہ میں ٹیوشن پڑھانے کےمعاہدہ کے  وقت جون جولائی کی تنخواہ کے حق دار ہونے کا اگر معاہدہ نہ طے پایا ہو تو  اس صورت میں ٹیوٹر ان دو ماہ کی تنخواہ کا حق دار  نہ ہوگا۔2- اگر پورے مہینے ٹیوشن پڑھانے کا معاہدہ تھا اور مذکورہ صاحب نے صرف دس دن پڑھایا تو جن ایام میں ٹیوشن نہیں دی ہے ان ایام کی تنخواہ کے وہ حق دار  نہ ہوں گے۔تنویر الابصار مع الدر المختار میں ہے:"(وَالثَّانِي) وَهُوَ الْأَجِيرُ  (الْخَاصُّ)  وَيُسَمَّى أَجِيرَ وَحْدٍ (وَهُوَ مَنْ يَعْمَلُ لِوَاحِدٍ عَمَلًا مُؤَقَّتًا بِالتَّخْصِيصِ وَيَسْتَحِقُّ الْأَجْرَ بِتَسْلِيمِ نَفْسِهِ فِي الْمُدَّةِ وَإِنْ لَمْ يَعْمَلْ كَمَنْ اُسْتُؤْجِرَ شَهْرًا لِلْخِدْمَةِ أَوْ) شَهْرًا (لِرَعْيِ الْغَنَمِ) الْمُسَمَّى بِأَجْرٍ مُسَمًّى".رد المحتار میں ہے:"(قَوْلُهُ: وَإِنْ لَمْ يَعْمَلْ) أَيْ إذَا تَمَكَّنَ مِنْ الْعَمَلِ، فَلَوْ سَلَّمَ نَفْسَهُ وَلَمْ يَتَمَكَّنْ مِنْهُ لِعُذْرٍ كَمَطَرٍ وَنَحْوِهِ لَا أَجْرَ لَهُ كَمَا فِي الْمِعْرَاجِ عَنْ الذَّخِيرَةِ". ( كتاب الإجارة، مبحث الأجير الخاص، ۶ / ۶۹، ط: دار الفكر) فقط والله أعلم
                                                  
عنوان: سگریٹ کے کاروبار کا حکم
سوال: سگریٹ کی ایجنسی لینا یا اس کے لین دین میں شامل ہو نا کیسا ہے?
جواب: سگریٹ کی ایجنسی لینا یا اس کے لین دین میں شامل ہونا جائز ہے، اس سے حاصل ہونے والی آمدنی حلال ہے۔ کفایت المفتی میں ہے:" (سوال ) میں نے ایک دکان فی الحال کھولی ہے جس میں متفرق اشیاء ہیں ارادہ ہے کہ سگریٹ اور پینے کا تمباکو بھی رکھ لوں یہ ناجائز تو نہیں ہوگا ؟ 
( جواب) سگریٹ اور تمباکو کی تجارت جائز ہے او ر اس کا نفع استعمال میں لانا حلال ہے ۔
محمد کفایت اللہ کان اللہ لہ"۔ فقط واللہ اعلم
                                                  
عنوان: چپس کے پیکٹ میں انعام رکھنا اور دوکان دار کو انعام دینا
سوال: 1- ہمارا چپس کا کاروبار ہے، چپس بناتے ہیں، پھر مارکیٹ میں سیل کرتے ہیں، اپنی  پروڈکٹ کو چلانے کے لیے کچھ انعامی طریقے بھی اپناتے ہیں، ہم چپس کے کچھ پیک میں ٹوکن رکھتے ہیں، ۲۴ پیک میں ۵ ٹوکن ڈال دیتے ہیں، جب بچے چپس خرید کرتے ہیں، تو جس کا بھی ٹوکن نکلتا ہے اس کو ۵روپے انعام دیا جاتا ہے، کیا یہ صورت جائز ہے؟  یا چپس کے اندر ٹوکن کے بجائے ۵روپے رکھے جائیں؟2- جو دوکان دار ہمارے چپس کے ۲۰ بنڈل خرید کرتا ہے اس دوکان دار کو بھی انعام میں واٹرکولر گھڑیال واچ دیتے ہیں، جتنا دوکان دار زیادہ بنڈل خرید کرے گا اتنا زیادہ انعام دیا جائے، ۵۰ بنڈل پر استری ۱۰۰ بنڈل پر سولر فین، اس طرح دوکان دار کو بھی انعام دیے جاتے ہیں، کیا یہ طریقہ انعام دینے کا جائز ہے یا نہیں؟
جواب: 1۔ کمپنی کا  اپنی مصنوعات کی فروخت بڑھانےکے لیے ذکر کردہ انعامی سلسلہ شروع کرنا درج ذیل شرائط کے ساتھ درست ہے:الف: مذکورہ کمپنی نے سامان کی قیمت اتنی ہی مقرر کی ہو جو کہ مارکیٹ میں ایسے سامان کی رائج ہو، یعنی اس سامان کی عام قیمت میں انعام کی بنا پر اضافہ نہ کیا ہو، اگرانعامی اسکیم کی بنا پر مارکیٹ ریٹ (ثمن مثل) سے زیادہ ریٹ (قیمت) رکھے گا تو گویا خریدار (گاہک) انعام کی امید اور لالچ میں اس کمپنی  سے سامان مہنگے داموں خرید رہا ہے، جب کہ انعام کا ملنا یقینی نہیں، بلکہ موہوم ہے، اس طرح یہ معاملہ جوئے (قمار) کے مشابہ ہونے کی وجہ سے ناجائز ہوگا۔ب: کمپنی پروڈکٹ کا معیار بھی کم نہ کرے اوراس انعامی اسکیم کو اپنی ناقص مصنوعات کے نکالنے کا ذریعہ نہ بنائے، یعنی انعام  کا لالچ دے کر لوگوں کو اپنی ناقص مصنوعات خریدنے کی طرف راغب نہ کرے۔ج: اگر انعام نقدی کی صورت میں دیا جائے تو پراڈکٹ کی قیمت اس میں موجود نقد انعام سے زیادہ ہونا ضروری ہے، ورنہ سود کا تحقق ہوگا۔چنانچہ اگر مذکورہ شرائط کی مکمل رعایت رکھی جائے تو  کمپنی  کا ٹوکن کے ذریعہ گاہک کو انعام دینا  اس کی طرف سے تبرع اور احسان شمار ہوگا اور گاہک (کسٹمر) کے لیےاس انعام کا لینا جائز ہوگا، لیکن اگر مذکورہ شرائط نہ پائی جائیں تو اس صورت میں یہ معاملہ جائز نہیں ہوگا۔2۔ کمپنی کا دوکان داروں کو زیادہ چپس کے بنڈل خریدنے پر انعام دینا شرعاً درست ہے۔احکام القرآن للجصاص میں ہے:"وقال قوم من أهل العلم: القمار كله من الميسر وأصله من تيسير أمر الجزور بالاجتماع على القمار فيه وهو السهام التي يجيلونها فمن خرج سهمه استحق منه ما توجبه علامة السهم فربما أخفق بعضهم حتى لايخطئ بشيء وينجح البعض فيحظى بالسهم الوافر وحقيقته تمليك المال على المخاطرة وهو أصل في بطلان عقود التمليكات الواقعة على الأخطار كالهبات والصدقات وعقود البياعات ونحوها إذا علقت على الأخطار ... ولأن معنى إيسار الجزور أن يقول من خرج سهمه استحق من الجزور كذا فكان استحقاقه لذلك السهم منه معلقاً على الحظر".(المائدة:۹۰ ، باب تحریم الخمر، ج:4/ 127 ،ط:دار إحیاء التراث العربي، بیروت)    مصنف ابن ابی شیبہ  ہے:"عن ابن سیرین قال: کل شيء فیه قمار فهو من المیسر". (کتاب البیوع و الأقضیة، البیض الذي یقامر فیه، ج4/ 483 ،مکتبة الرشد الریاض)فتاویٰ شامی میں ہے:"لأن القمار من القمر الذي يزداد تارةً وينقص أخرى، وسمي القمار قماراً لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص". (کتاب الحظر و الإباحة، فصل في البیع، ج:6/ 403 ،ط:سعید) (و) صح (الزيادة في المبيع)(رد المحتار، کتاب البیوع 5 / 155 ط: سعید)فقط واللہ اعلم
                                                  
عنوان: b4u کے ساتھ کام کرنا
سوال: b4u کے ساتھ کاروبار کرنا جائز ہے؟
جواب: مذکورہ ادارے کی ویب سائٹ سے حاصل شدہ معلومات کے مطابق B4U ٹریڈز  نامی ادارہ کرپٹو کرنسی کے ذریعہ بزنس کرتا ہے، کرپٹو کرنسی حکومتِ پاکستان کی جانب سے منظور شدہ نہیں ہے؛  فی الحال اس کرنسی کے جواز و عدمِ جواز پر توقف اختیار کیا گیا ہے، پس جب تک مذکورہ کمپنی کے تمام پہلو  مکمل واضح نہ ہو جائیں، اس وقت تک اجتناب کیا جائے۔ڈیجیٹل کرنسی کے حوالے سے تفصیل کے لیے درج ذیل لنک ملاحظہ کیجیے:ڈیجیٹل کرنسی اور ون کوائن (Onecoin) کمپنی کا کاروبار!فقط واللہ اعلم
                                                  
عنوان: بیوی کے انتقال کے بعداس کے ترکہ  کا  شوہر وارث ہوگا یا نہیں ؟
سوال: اگر والدہ کی وفات ہو چکی ہواور نانا کی طرف سے جو وراثت کا حصہ ہے وہ والد کو بھی ملے گا؟ اگر والد کو ملے گا تو کتنا؟ اور بیٹوں کو کتنا ملے گا؟
جواب: اگر والدہ کا انتقال ہوچکا ہو اور والدہ کو ،اُن کے والد(یعنی آپ کے نانا )کی جانب سے ترکہ میں حصہ ملا ہوتو چونکہ وہ  شرعی اعتبار سے والدہ کی ملکیت میں شامل تھالہذا والدہ کے انتقال کے بعد ان کے تمام ترکے میں (یعنی انہوں نے جو کچھ مال وجائیدادچھوڑا ہو )ان کےورثاء کا حصہ گا ،اور ورثاء میں ان کے شوہر (یعنی آپ کے والد )بھی شامل ہیں ۔بیوی کا انتقال ہوجائے تو اس کے ترکہ میں سے کفن دفن کے اخراجات ، قرض اور ایک تہائی مال میں وصیت (اگر وصیت کی ہوتو)نافذ کرنے کے بعد بقیہ مال میں سے اولاد کی موجودگی میں شوہر چوتھائی حصہ ملے گا۔اور باقی  مال مرحومہ کے لڑکوں اور لڑکیوں میں تقسیم کیاجائے گا، لڑکوں کو دگنا اور لڑکیوں کو ان کی بہ نسبت آدھا حصہ دیا جائے گا۔قرآن کریم میں ہے :"وَلَكُمْ نِصْفُ مَا تَرَكَ اَزْوَاجُكُمْ اِنْ لَّمْ يَكُنْ لَّھُنَّ وَلَدٌ  ۚ فَاِنْ كَانَ لَھُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْۢ بَعْدِ وَصِيَّةٍ يُّوْصِيْنَ بِھَآ اَوْ دَيْنٍ ۭوَلَھُنَّ الرُّبُعُ مِمَّا تَرَكْتُمْ اِنْ لَّمْ يَكُنْ لَّكُمْ وَلَدٌ ۚ فَاِنْ كَانَ لَكُمْ وَلَدٌ فَلَھُنَّ الثُّمُنُ مِمَّا تَرَكْتُمْ مِّنْۢ بَعْدِ وَصِيَّةٍ تُوْصُوْنَ بِھَآ اَوْ دَيْنٍ ۭ وَاِنْ كَانَ رَجُلٌ يُّوْرَثُ كَلٰلَةً اَوِ امْرَاَةٌ وَّلَهٗٓ اَخٌ اَوْ اُخْتٌ فَلِكُلِّ وَاحِدٍ مِّنْهُمَا السُّدُسُ ۚ فَاِنْ كَانُوْٓا اَكْثَرَ مِنْ ذٰلِكَ فَھُمْ شُرَكَاۗءُ فِي الثُّلُثِ مِنْۢ بَعْدِ وَصِيَّةٍ يُّوْصٰى بِھَآ اَوْ دَيْنٍ ۙغَيْرَ مُضَاۗرٍّ ۚ وَصِيَّةً مِّنَ اللّٰهِ ۭ وَاللّٰهُ عَلِيْمٌ حَلِيْمٌ   "۔ترجمہ:جو مال تمہاری عورتیں چھوڑ مریں اس میں تمہارا آدھا حصہ ہے بشرطیکہ ان کی اولاد نہ ہو ،اور اگر ان کی اولاد ہو تو اس میں سے جو چھوڑ جائیں ایک چوتھائی  تمہارا ہے ۔اس وصیت کے بعد جو وہ کر جائیں یا قرض کے بعد ۔اور عورتوں کے لیے چوتھائی مال ہے جو تم چھوڑ کر مرو ،بشرطیکہ تمہاری اولاد نہ ہو،پس اگر تمہاری اولاد ہو تو جو تم نے چھوڑا اس میں ان کا آٹھواں حصہ ہے اس وصیت کے بعد جو تم کر جاؤ یا قرض کے بعد ۔اور اگر وہ مرد یا عورت جس کی یہ میراث ہے باپ بیٹا کچھ نہیں رکھتا اور اس میت کا ایک بھائی یا بہن ہے تو دونوں میں سے ہر ایک کا چھٹا حصہ ہے پس اگر اس سے زیادہ ہوں تو ایک تہائی میں سب شریک ہیں وصیت کی بات جوہو چکی ہو یا قرض کے بعد بشرطیکہ اور روں کا نقصان نہ ہو یہ اللہ کا حکم ہے اور اللہ جاننے والا تحمل کرنے والا ہے۔(النساء:12)معارف القرآن  میں مفتی محمد شفیع دیوبندی رحمہ اللہ لکھتے ہیں :شوہر اور بیوی کا حصہ:- 
مندرجہ بالا سطور میں شوہر اور بیوی کے حصوں کی تعیین کی گئی ہے اور پہلے شوہر کا حصہ بتایا، شاید اس کو مقدم کرنے کی وجہ یہ ہو کہ اس کی اہمیت ظاہر کرنا مقصود ہے، کیونکہ عورت کی وفات کے بعد شوہر دسرے گھر کا آدمی ہو جاتا ہے، اگر اپنے میکہ میں عورت کا انتقال ہوا ہو اور اس کا مال وہیں ہو تو شہر کا حصہ دینے سے گریز کیا جاتا ہے، گویا اس زیادتی کا سدباب کرنے کے لئے شوہر کا حصہ پہلے بیان فرمایا اور تفصیل اس کی یہ ہے کہ فوت ہونے والی عورت نے اگر کوئی بھی اولاد نہ چھوڑی ہو تو شوہر کے بعد اداءدین و انفاذ وصیت کے مرحومہ کے کل کا نصف ملے گا اور باقی نصف میں دوسرے ورثاءمثلاً مرحومہ کے والدین، بھائی بہن ، حسب قاعدہ حصہ پائیں گے۔
اور اگر مرنے والی نے اولاد چھوڑی ہو، ایک ہو یا دو ہوں یا اس سے زائد ہوں، لڑکا ہو یا لڑکی ہو، اس شوہر سے ہو جس کو چھوڑ کر وفات پائی ہے، یا اس سے پہلے کسی اور شوہر سے ہو، تو اس صورت میں موجودہ شوہر کو مرحومہ کے مال سے اداءدین و انفاذ وصیت کے بعد کل مال کا چوتھائی ملے گا اور بقیہ تین چوتھائی حصے دوسرے ورثاء کو ملیں گے ........ یہ شوہر کے حصہ کی تفصیل تھی۔(معارف القرآن 2/325مکتبہ معارف القرآن )ورثاء کی تفصیل لکھ کر تمام ورثاء کے حصص اور وراثت کے تقسیم دوبارہ دریافت کرلیں۔فقط واللہ اعلم
                                                  
عنوان: سوتیلے بیٹے کا وراثت میں حصہ
سوال: ایک بیوہ کا ایک سگا بیٹااور ایک سگی بیٹی ہے اور ایک سوتیلا بیٹا بھی ہے.تو اس بیوہ کی وراثت کس کو ملے گی?
جواب: صورت مسئولہ میں مذکورہ بیوہ کی وراثت میں مذکورہ بیوہ کی حقیقی اولاد (سگا بیٹا اور سگی بیٹی) ہی کا حصہ ہے اور سوتیلے بیٹے کا کوئی حصہ نہیں ہے۔لہذا اگر بیوہ کا شوہر اور والدین میں سے کوئی بھی  زندہ نہ ہو  تو بیوہ کے ترکہ کے تین حصے کر کے دو حصے بیوہ کے حقیقی بیٹے کو اور ایک حصہ اس کی حقیقی بیٹی کو ملے گا ،باقی سوتیلے بیٹے کا اس کی وراثت میں شرعا کوئی حصہ نہیں ہے۔فقط واللہ اعلم
                                                  
عنوان: تکافل کا حکم
سوال: تکافل کن امور میں جائز ہے؟
جواب: کسی بھی قسم کی تکافل پالیسی حاصل کرنا شرعاً جائز نہیں.مزید تفصیل کے لیے درج ذیل پر جامعہ کا فتوی ملاحظہ فرمائیں:پاک قطر تکافل کی پالیسی خریدنا اور اس ادارے میں ملازمت کرنے کا حکم( EFU ) ای ایف یو حمایہ تکافل کا شرعی حکمفقط واللہ اعلم
                                                  
عنوان: بینک کے سود سے غریبوں کی مدد کرنا اور مساجد اور مدارس کے بیت الخلاء تعمیر کروانا
سوال: معاملہ یہ ہے کہ روایتی بینک کے بینک اکاؤنٹ میں کچھ رقم ہے جس پر بینک نے کچھ سود فراہم کیا تھا،  میں یہ جاننا چاہتا ہوں کہ اللہ سے معافی مانگنے کے ساتھ بغیر کسی ذاتی فائدے کے اس سود کو عطیہ کرنے کے لیے کون سے طریقے دست یاب ہیں۔ کیا ہم اس سود کے فنڈز کو درج ذیل کے لیے عطیہ کرسکتے ہیں:1- راشن کے لیے کسی بھی غریب کی مدد کریں۔2- کسی غریب کی دوا یا علاج کے لیے مدد کریں۔3- چھوٹے کاروبار کے لیے کسی غریب کی مدد کریں۔4- ناداروں کی مدد کریں اور شادیوں میں مدد کریں۔5- روزانہ اخراجات جیسے کسی بھی غریب کی مدد کرنا جیسے اسکول کی فیس وغیرہ ویل چیئر یا سوئنگ مشین خرید کر کسی بھی غریب کی مدد کریں۔6- میں نے یہ بھی سنا ہے کہ مساجد اور مدرسے میں بیت الخلا اور مکروہ مقامات کی تعمیر میں معاونت کے لیے  سود کے فنڈز استعمال کیے جاسکتے ہیں۔ کیا یہ سچ ہے؟
جواب: بینک کے سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے، اس لیے بینک کے ایسے اکاؤنٹ کو فی الفور بند کروانا ضروری ہے۔اور جس طرح سودی رقم کا استعمال کرنا حرام ہے اسی طرح سودی رقم کو وصول کرنا بھی حرام ہے، نیز بینک کی طرف سے اکاؤنٹ میں یہ رقم آجانے کے باوجود آدمی اس سودی رقم کا مالک نہیں بنتا ہے ، چناں چہ کسی بھی صورت اس سودی رقم کا اکاؤنٹ سے نکلوانا اور وصول کرنا ہی جائز نہیں ہے۔البتہ اگر کسی شخص کو مسئلہ معلوم نہ تھا اور اس نے یہ رقم وصول کر لی ہو تو اس کے لیے یہ حکم ہے کہ پہلے تو وہ یہ کوشش کرے کے جہاں سے یہ سودی رقم لی ہے اسی کو واپس کردے، لیکن اگر باوجود کوشش کے اسی شخص یا ادارے کو واپس کرنا ممکن نہ ہو تو پھر کسی ضرورت مند مستحقِ زکاۃ غریب شخص کو یہ رقم ثواب کی نیت کے بغیر دے دے۔مذکورہ تفصیل کی رو سے صورتِ مسئولہ میں (یعنی اگر آپ رقم وصول کرچکے ہیں اور اس کی واپسی ممکن نہیں ہے تو) مذکورہ رقم یا اس سے کوئی چیز لے کر  کسی بھی غریب کو  ثواب کی نیت کے بغیر  مالک بناکر  دے دی جائے تو آپ کا ذمہ سے یہ چیز ہٹ جائے گی، لیکن چوں کہ اس رقم میں اصل مقصود صدقہ نہیں، بلکہ اپنا ذمہ فارغ کرنا ہے، اس لیے زیادہ بہتر یہ ہے کہ مختلف چیزیں خریدنے یا روزانہ یا ماہانہ بنیادوں پر تعاون کرنے کے بجائے جلد از جلد اپنے اوپر اس حرام رقم کا بوجھ اتاردیں، تاکہ اللہ کے یہاں باز پرس سے بچ سکیں۔باقی جن چیزوں میں رقم خرچ کرنے کی صورت میں  مالک بنانا نہیں پایا جاتا یا جن جگہوں پر زکوٰۃ کی رقم کی خرچ نہیں کی جاسکتی وہاں اس رقم کو لگانا جائز نہیں ہے، لہذا اس رقم سے مساجد یا مدارس وغیرہ کے بیت الخلا تعمیر کرانا درست نہیں ہے۔نیز یہ ملحوظ رہے کہ اس نیت سے سود  اور حرام رقم کمانا  کہ اس کو خود استعمال نہیں کریں گے، بلکہ غریبوں  کا تعاون اور مدد کریں  گے، شرعاً جائز نہیں ہے،  ایسے لوگ  حرام  کا ارتکاب کرکے خود تو گناہ گارہوتے ہیں اورغریبوں کادنیوی  فائدہ کرتے ہیں، یہ بڑی نادانی ہے کہ انسان اپنا دینی نقصان کرکے دوسروں کابھلاکرے اور دوسروں کے دنیوی فائدے کے لیے اپنی آخرت بربادکرے۔حرام  رقم غلطی سے ملکیت میں آگئی ہوتو اسے صدقہ کرنا لازم ہے، مگر اس کایہ مطلب نہیں کہ صدقہ کی نیت سے انسان حرام کماتا رہے،مشرکینِ مکہ سخت  قحط کے زمانے میں جواکھیلتے تھے اورجیتی ہوئی اشیاءخود استعمال میں نہیں لاتے تھے، بلکہ فقیروں پر صدقہ کردیا کرتے تھے، مگر اس کے باوجود ان کاعمل ناجائز اورحرام ہونے کی وجہ سے اس کی مذمت کی گئی۔ خلاصہ یہ ہے کہ صدقہ اور لوگوں کی فلاح وبہبود کی نیت سےحرام مال کمانے کی اجازت نہیں،  جیساکہ توبہ کی نیت سے گناہ کی اجازت نہیں  ہے اوراس وجہ سے بدپرہیزی کرنا معقول نہیں کہ دواموجود ہے۔فتاوی شامی میں ہے:''والحاصل: أنه إن علم أرباب الأموال وجب رده عليهم، و إلا فإن علم عين الحرام فلا يحل له، وتصدق به بنية صاحبه''. (مطلب فيمن ورث مالاً حراماً، ٥/ ٥٥،ط: سعيد)فقط واللہ اعلم
                                                  
عنوان: وارث نے مرحوم کو قرض دیا تھا / اس کی مدد کی تھی تو اب کیا حکم ہے
سوال: پہلا مسئلہ ہم سات بہن بھائی ہیں۔ دو بہنیں اور پانچ بھائی۔ والد صاحب کا ڈیڑھ سال قبل انتقال ہو چکا ہے او ر والدہ حیات ہیں۔ ہمارے والد صاحب کا ایک آبائی گھر تھا جہاں ہم سب کی رہائش تھی جو کہ کافی بوسیدہ حالت میں تھا۔ اس گھر کے کچھ حصے آمدنی کے لئے کرایہ پر دئے ہوئے تھے۔مکان کی مرمت کے لیے اور فروخت سے پہلے کرایہ داروں سے خالی کرانے کے لئے پیسوں کی ضرورت پڑی تو والدہ نے اپنا زیورجو کہ تقریباً 5تولہ وزن تھا وہ ان کو دے دیا تھا جس کی مالیت تقریباً 5لاکھ بنتی ہے۔ کام کروا کے گھر فروخت کر دیا گیا۔ نیا گھر لینے سے پہلے والد نے والدہ سے کہا تھا کے اپنے پیسے چاہو تو نکال لو مگر والدہ نے کہا کے پہلے دوسرا گھر لے لیں تاکہ گھر کے پیسوں میں کمی نہ ہو۔ گھر خریدنے میں تمام رقم استعمال ہو گئی۔ اب والد کے انتقال کے بعد گھر میں کشیدگی کے باعث والدہ چاہتی ہیں کے گھر کو فروخت کرکے وارثین کو شرعاً حصے دے دئے جائیں (تمام اولادیں شادی شدہ ہیں)۔ مگر والدہ کی خواہش عمرہ ادا کرنے کی بھی ہے اور وہ کسی بھی اولاد پہ بوجھ بننے کی بجائے چاہتی ہیں کے ان کے زیور کے پیسے ان کو دیدیئے جائیں۔دوسرا مسئلہ والد نے جو دوسرا گھر خریدا تھا، کچھ سالوں بعد اس کی مرمت کی ضرورت پڑی کیونکہ گراؤنڈ فلور پرانی تعمیر کے باعث کافی ٹوٹ پھوٹ کا شکار تھا اور پانی کی لائنیں بھی بوسیدہ ہو گئی تھیں۔ اس تمام مرمت پر تقریباً سات لاکھ روپیہ خرچ ہوا جو ایک بھائی نے دئیے اور دوسرے بھائی نے 50ہزار مکان پر خرچ کئے۔ والد صاحب نے اپنی زندگی میں کئی بار ہمارے سامنے اور کئی لوگوں سے اس بات کا ذکر کیا تھا کہ جب بھی یہ گھر بکے گا پہلے ان کے پیسے ان کو دیئے جائیں گے اس کے بعد حصے لگیں گے۔ اس بات کے ہم سب بہن بھائی، والدہ، داماد اور کئی ملنے جلنے والے گواہ ہیں مگر کچھ بھائی اب یہ کہتے ہی کہ مرنے والے کے ساتھ اس کی باتیں اورکمٹمنٹ (وعدے) بھی ختم ہو جاتے ہیں۔ اگر والد نے وصیت لکھ کر گواہوں کی موجودگی میں دستخط کیے ہوتے تو ان کی بات مانی جاتی حالانکہ وہ خود بھی اس بات کے گواہ ہیں۔ اب آپ ہماری رہنمائی فرمائیں کے شرعاً ان مسئلوں کا کیا حل ہے ؟
جواب: 1 : آپ کی ذکر کردہ تفصیل سے معلوم ہوتا ہے کہ آپ کی  والدہ نے  زیور بطور قرض  دئے تھے،اس لئے  وراثت کی تقسیم سے پہلے انہیں اتنا ہی زیور یا اس کی موجودہ قیمت ادا کی جائے گی۔اور اگر والدہ اس کی صراحت کرتی ہیں کہ زیوارات بطور قرض نہٰیں بلکہ بطور تعاون دئے تھے تو پھر والدہ یہ رقم لینے کی حقدار نہیں ہیں،الا یہ کہ تمام ورثاء عاقل بالغ ہوں اور اپنی خوشی سے یہ رقم والدہ کو دینا چاہیں تو دے سکتے ہیں۔2 : اگر بھائیوں نے مرحوم والد کو بطور قرض پیسے دیے تھے تو جتنے پیسے بھائیوں نے دیے، ترکہ کی تقسیم سے پہلے وہ ان پیسوں کے مستحق ہوں گے اور اگر قرض کے طور پر پیسے نہیں دیے تھے بلکہ ان کے ساتھ نیکی اور احسان کرنے کے لیے دیے تھے، تو والد کی وصیت ہونے کے باوجود ورثاء کی رضامندی کے بغیر ان بھائیوں کو پیسے نہیں دیے جائیں گے بلکہ جو بالغ وارث والد کی وصیت پر عمل کرنا چاہے، وہ اپنے حصے میں سے مذکورہ بھائیوں کو ان کے پیسے دے سکتا ہے، جو عمل کرنا نہ چاہے، اسے مجبور نہیں کیا جاسکتا۔الدر المختار وحاشية ابن عابدين (رد المحتار) (6 / 656):
"(إلا بإجازة ورثته)؛ لقوله عليه الصلاة والسلام: «لا وصية لوارث إلا أن يجيزها الورثة»". فقط والله أعلم
                                                  
عنوان: زندگی میں زمین کی تقسیم اور میراث
سوال: ایک باپ نے اپنی زندگی میں ہی اپنے بیٹوں کو زمین تقسیم کرکے دی اور قبضہ بھی دیا اور اپنی بیٹیوں اور بیوی کو زمین نہیں دی اپنی زندگی میں اور کچھ زمین اپنے لیے رکھ لی، اب وہ مرگیا تو ملکیت کی تقسیم کا کیا طریقہ ہوگا؟
جواب: ​زندگی میں اولاد کے درمیان جائیداد تقسیم کرنے کا حکم میراث والا نہیں ہے بلکہ یہ ہبہ(گفٹ) کہلاتا ہے، اس میں بیٹے اور بیٹیوں میں برابری ضروری ہوتی ہے، تاہم بعض اولاد کو کم یا زیادہ دینے یا بعض کو بالکل نہ دینے کی بھی گنجائش ہوتی ہے، اس صورت میں اولاد کو مطالبہ کا حق نہیں ہوتا۔بصورت صدقِ واقعہ، مرحوم باپ نے اپنی زندگی میں جو زمین بیٹوں میں تقسیم کردی تھی اور انھوں نے اپنے اپنے حصوں پر قبضہ بھی کرلیا تھا تو شرعا وہی اس کے مالک ہیں، مرحوم باپ کی بیٹیوں اور بیوہ کا اس میں کوئی حصہ نہیں۔اور جو زمین مرحوم باپ نے اپنے لیے رکھی تھی اس میں اور مرحوم باپ کی ملکیت میں موجود دیگر منقولی و غیر منقولی اشیاء میں تمام ورثاء کا حصہ ہے جو شرعی طریقہ کے مطابق سب میں تقسیم کیا جائے گا۔تقسیم کا طریقہ یہ ہے کہ مرحوم کی کل جائیداد میں سے حقوق متقدمہ(یعنی تجہیز و تکفین کا خرچہ، قرضہ، وصیت وغیرہ) کی ادائیگی کے بعد باقی ماندہ جائیداد کو اگر میت کے والدین حیات نہیں ہیں اور ورثاء میں صرف بیوہ، بیٹے اور بیٹیاں ہی ہیں تو بیوہ کو ساڑھے بارہ فیصد ملے گا، اور باقی ساڑھے ستاسی فیصد میں سے بیٹوں کو بیٹیوں کے مقابلہ میں دوگنا حصہ ملے گا۔نوٹ: ورثاء کی مکمل تفصیل لکھ کر تقسیم کا تفصیلی طریقہ دوبارہ پوچھا جاسکتا ہے۔الدر المختار وحاشية ابن عابدين (رد المحتار)، 4/ 444:"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه. وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا، والوقف عطية، فيسوي بين الذكر والأنثى؛ لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئاً لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى".الدر المختار وحاشية ابن عابدين (رد المحتار)، 5/ 696:"و في الخانیة: لا بأس بتفضیل بعض الأولاد في المحبة؛ لأنها عمل القلب وکذا في العطایا إن لم یقصد به الإضرار، و إن قصده فسوی بینهم یعطی البنت کالابن عند الثاني، و علیه الفتوی.ولو وهب في صحته كل المال للولد جاز و أثم".مجلة الأحكام العدلية، 1/ 230:"كل يتصرف في ملكه كيف ما شاء".الدر المختار وحاشية ابن عابدين، 5/ 690:"(وتتم) الهبة (بالقبض) الكامل. وفي الرد: (قوله: بالقبض) فيشترط القبض قبل الموت، ولو كانت في مرض الموت للأجنبي كما سبق في كتاب الوقف كذا في الهامش".المصنف لابن أبي شیبة، 4/ 280:"عن النضر بن أنس قال: نحلني أبي نصف داره، فقال أبو بردة: إن سرك أن تحوز ذلك فاقبضه، فإن عمر بن الخطاب -رضي اﷲ عنه- قضی في الأنحال ما قبض منه فهو جائز، وما لم یقبض منه فهو میراث". فقط والله أعلم.
                                                  
عنوان: زندہ یا مردہ آدمی کے لیے دعا کرکے اجرت لینے کا حکم
سوال: کسی مردہ یا زندہ آدمی کے لیے دعا کرکے پیسے لینے کا شرعی حکم کیاہے جب کہ  کوئی شرط نہیں لگائی گئی؟
جواب: حضرت تھانوی رحمہ اللہ کے ملفوظات میں لکھا ہے کہ دنیاوی حوائج کے لیے دعا کرنے کے بدلہ اجرت لینا جائز ہے اور دینی حاجت کے لیے دعا کرنے پر اجرت لینا جائز نہیں ہے، لہٰذا مردہ مسلمان  کے لیے تو مغفرت یا جنت اور رفع درجات وغیرہ ہی کی دعا کی جاسکتی ہے جو کہ دینی اور اخروی حاجات ہیں، البتہ زندہ آدمی کے لیے دونوں طرح کی دعائیں کی جاسکتی ہیں؛ سو  اگر زندہ آدمی کے لیے دنیاوی امور ( مثلاً کاروبار میں برکت، شادی، اولاد وغیرہ کی) دعا کی جائے تو اس پر اجرت لینا جائز ہوگا، لیکن دینی امور کے لیے دعا کرنے کی اجرت لینا جائز نہیں ہوگا۔(ملفوظات حکیم الامت، ج:۲۶، ص: ۳۷۵، ط:ادارہ تالیفات اشرفیہ ) فقط واللہ اعلم
                                                  
عنوان: بینک کے کال سینٹر (call center) میں نوکری کرنے سے حاصل ہونے والی کمائی کا حکم
سوال: کسی بینک کے کال سینٹر (call center) میں نوکری کرنے سے جو کمائی حاصل ہوگی وہ حلال ہوگی یا حرام ؟
جواب: بینک کے بنیادی کام  چوں کہ سود یا ناجائز عقود پر مشتمل ہوتے ہیں؛ اس لیے بینک سے متعلق کسی بھی شعبہ میں نوکری کرنا جائز نہیں ہے، اور بینک کے کسی بھی شعبہ میں نوکری کے ذریعہ سے حاصل ہونے والی کمائی حلال نہیں ہوگی۔ فقط واللہ اعلم
                                                  
عنوان: ایک بیوہ تین بیٹے اور ایک بیٹی میراث تقسیم
سوال: ایک بیوہ، تین بیٹے، ایک بیٹی اور تین بھائیوں  میں میراث کس طرح تقسیم ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ کار یہ ہے کہ مرحوم کی کل جائیداد منقولہ و غیر منقولہ میں سے مرحوم کے حقوقِ متقدمہ  یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو (مثلاً بیوی کا مہر وغیرہ) تو قرضہ کی ادائیگی کے بعد، اور اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائیداد منقولہ و غیر منقولہ کو ۸(آٹھ) حصوں میں تقسیم کرکے اس میں سے ایک حصہ مرحوم کی بیوہ کو،دو دو  حصے مرحوم کے ہر ایک بیٹے کو اورایک حصہ مرحوم کی  بیٹی کو ملے گا۔مذکورہ صورت میں بھائیوں کا مرحوم کی جائیداد میں شرعاً  کوئی حصہ نہیں ہے۔نوٹ: مذکورہ تقسیم اس صورت میں ہے جب کہ مرنے والے کے ماں باپ اس کی موت کے وقت حیات نہ ہوں۔ اگر مرنے والے کے ماں باپ بوقتِ وفات حیات تھے تو تقسیم بدل جائے گی ۔فقط واللہ اعلم
                                                  
عنوان: گاڑی اس شرط کے ساتھ فروخت کرنا کہ نئی گاڑی خریدنے تک اس کو استعمال کروں گا
سوال: کیا فرماتے ہیں مفتیانِ شرع متین مسئلہ ذیل کے بارے میں کہ ایک بائع نے مشتری کو ایک گاڑی بیچی اور شرط لگائی  کہ جب تک بائع نئی  گاڑی نہ خریدے اس کو استعمال کرنے کی اجازت رہے گی، اس طرح کی شرط لگانا مفسدِ بیع ہے یہ تو مسلم ہے، لیکن اگر دونوں رضامند ہوں  اور یہ شرط مفضی الی المنازعۃ نہ ہو تو  گنجائش کی شکل نکل سکتی ہے؟ یا اس طرح کی گنجائش کا نکالنا خواہشات کا دروازہ کھولنے کے مترادف ہے؟
جواب: واضح رہے کہ خرید و فروخت کا معاملہ کرتے وقت ایسی شرط لگانا جس شرط کا یہ معاملہ نہ تقاضا  کرتا ہو  اور نہ ہی یہ شرط اس معاملہ کے مناسبات میں سے ہو  اور اس شرط میں بیچنے والے یا خریدنے والے کا کوئی فائدہ ہو تو یہ شرط خرید و فروخت کے معاملہ کو فاسد کردیتی ہے؛ لہذا صورتِ مسئولہ میں گاڑی بیچتے وقت یہ شرط لگانا کہ جب تک بیچنے والا نئی گاڑی نہیں خریدا گا اس وقت تک بیچنے والا ہی یہ گاڑی استعمال کرے گا  یہ شرط معاملہ کو  فاسد کردے گی۔ اس صورت میں فروخت کنندہ اور خریدار کے لیے حکم یہ ہے کہ اس معاملہ کو ختم  کر کے نئے سرے سے معاملہ کریں ۔سائل کا یہ شبہ کہ جب دونوں فریق راضی ہیں اور یہ معاملہ مفضی الی النزاع نہیں ہے تو پھر اس شرط کی گنجائش ہونی چاہیے، یہ بات درست نہیں ہے، بے شک بعض صورتوں میں خرید و فروخت کا معاملہ مفضی الی النزاع ہونے کی بنیاد پر ناجائز ٹھہرتاہے، اور اگر کسی طرح جہالت و ابہام ختم ہوجائے تو نزاع بھی ختم ہوجاتاہے اور معاملہ جائز قرار پاتاہے، لیکن مسئولہ صورت میں معاملہ فاسد ہونے کی بنیاد نزاع نہیں ہے، بلکہ احادیث میں اس کی ممانعت مطلقاً  آئی ہے اور فقہاءِ کرام نے یہاں حرمت کی جو علت بیان کی ہے وہ یہ ہے  کہ ایک فریق  کو بغیر عوض کے زیادتی حاصل ہورہی ہے، اور بیوعات کے باب میں وہ زیادتی جو عوض کے بغیر ہو وہ ’’ربا‘‘  کے حکم میں ہوتی   ہے، الغرض یہاں علت مفضی الی النزاع ہونا نہیں، بلکہ ربا کے ساتھ  مشابہت ہے؛ لہذا  یہ شرط رضامندی کے ساتھ ہو یا بغیر رضا کے ہو دونوں صورتوں میں معاملہ ناجائز ہی ہوگا۔البتہ اگر عقد سے پہلے یا عقد کرتے وقت اس طرح کی شرط نہ صراحتاً ذکر کی گئی ہو نہ اشارتاً نہ ہی اس علاقے میں یہ معروف ہو، اور عقد مکمل ہونے کے بعد خریدار اپنی رضامندی سے بائع کو استعمال کی اجازت دے، اور بائع بھی یہ سمجھتا ہو کہ اس گاڑی کا مالک و مختار خریدار ہے، وہ جب چاہے مجھ سے لے سکتاہے، کسی مخصوص مدت تک مجھے اجازت دینے کا پابند نہیں ہے، تو یہ شرطِ فاسد میں نہیں آئے گا، گو اس صورت میں بھی فروخت کنندہ کے لیے استفادہ نہ کرنا بہتر ہوگا۔الفتاوى الهندية (3/ 135)ط دار الفکر:"قال: أبيعك هذا بثلثمائة درهم وعلى أن يخدمني سنة أو قال: بثلثمائة درهم على أن يخدمني سنة أو قال: بثلثمائة درهم ويخدمك سنة كان فاسدًا؛ لأنّ هذا بيع شرط فيه الإجار،ة وكذا لو قال: أبيعك عبدي هذا بخدمتك سنة، كذا في فتاوى قاضي خان".الدر المختار وحاشية ابن عابدين (رد المحتار) (5/ 84)ط ایچ ایم سعید:"(قوله: و لا بيع بشرط) شروع في الفساد الواقع في العقد بسبب الشرط «لنهيه صلى الله عليه وسلم عن بيع وشرط»، لكن ليس كل شرط يفسد البيع، نهر. وأشار بقوله: بشرط إلى أنه لا بد من كونه مقارنًا للعقد؛ لأنّ الشرط الفاسد لو التحق بعد العقد، قيل: يلتحق عند أبي حنيفة، وقيل: لا، وهو الأصح كما في جامع الفصولين".الدر المختار وحاشية ابن عابدين (رد المحتار) (5/ 84) ط ایچ ایم سعید:"في جامع الفصولين أيضًا: لو شرطا شرطًا فاسدًا قبل العقد ثم عقدا لم يبطل العقد. اهـ قلت: وينبغي الفساد لو اتفقا على بناء العقد، كما صرحوا به في بيع الهزل، كما سيأتي آخر البيوع. وقد سئل الخير الرملي عن رجلين تواضعا على بيع الوفاء قبل عقده وعقد البيع خاليًا عن الشرط. فأجاب بأنه صرح في الخلاصة والفيض والتتارخانية وغيرها بأنه يكون على ما تواضعا".بدائع الصنائع في ترتيب الشرائع (5/ 169)ط دار الکتب العلمیة:(ومنها) شرط لايقتضيه العقد وفيه منفعة للبائع أو للمشتري أو للمبيع إن كان من بني آدم كالرقيق وليس بملائم للعقد ولا مما جرى به التعامل بين الناس نحو ما إذا باع دارًا على أن يسكنها البائع شهرًا ثم يسلّمها إليه أو أرضًا على أن يزرعها سنةً أو دابةً على أن يركبها شهرًا أو ثوبًا على أن يلبسه أسبوعًا أو على أن يقرضه المشتري قرضًا أو على أن يهب له هبةً أو يزوج ابنته منه أو يبيع منه كذا ونحو ذلك أو اشترى ثوبًا على أن يخيطه البائع قميصًا أو حنطةً على أن يطحنها أو ثمرةً على أن يجذها أو ربطةً قائمةً على الأرض على أن يجذها أو شيئًا له حمل ومؤنة على أن يحمله البائع إلى منزله ونحو ذلك؛ فالبيع في هذا كلّه فاسد؛ لأنّ زيادة منفعة مشروطة في البيع تكون ربا؛ لأنها زيادة لايقابلها عوض في عقد البيع وهو تفسير الربا.والبيع الذي فيه الربا فاسد أو فيه شبهة الربا، وإنها مفسدة للبيع كحقيقة الربا على ما نقرره إن شاء الله تعالى". فقط و الله أعلم
                                                  
عنوان: اجتماعی قربانی کے جانور ریوڑ کی صورت میں اکٹھے خریدنا
سوال: قربانی کی اجتماعی خریداری کے وقت کیا مختلف حصوں والے جانور اکھٹے ایک ریوڑ کی شکل میں خریدناجائز ہے اور پھر ان کی مناسب قیمت لگا کر حصہ داروں کو بتادیا جائے؟
جواب: اگر اجتماعی قربانی کا نظم کرنے والے حضرات پہلے سے حصہ داروں کو اپنا مکمل  طریقہ کار بتادیتے ہیں اور اس کے مطابق ان سے اختیار  حاصل کرلیتے  ہیں تو  اس صورت میں ان منتظمین کےلیے اجازت ہے کہ وہ پہلے ایک ریوڑ کی صورت میں تمام قسم (اعلی، متوسط، ادنی ) کے جانور خرید لیں اور پھر ہر جانور کی مناسب قیمت لگا کر حصہ داروں کا بتادیں۔وفي درر الحكام في شرح مجلة الأحكام:"والأصل في الوكالة بالشراء كما يأتي: الوكالة إما أن تكون عامة، أو يكون الموكل به معلوما أي بالشخص كأن قال: هذا الشيء المعين أو يكون الموكل به مجهولا جهالة يسيرة كالتوكيل بشراء الشاة؛ والبقر، والحمار، والبغل، والفرس والوكالة في هذه الصور الثلاث صحيحة وجهالة النوع غير مانعة لصحة التوكيل ولو لم يسم الثمن؛ لأن التوكيل لما كان استعانة ولما كان في اشتراط عدم الجهالة اليسيرة فبما هو قائم على التوسعة حرج فاشتراط ذلك في هذا الشيء الذي قد جعل توسعة ضيق وحرج باطل أيضا كما يظهر ذلك جليًا". (3/ 575ط:دار الجيل) فقط والله أعلم
                                                  
عنوان: بینک سے لون لیے بغیر چارہ نہ ہوتو؟
سوال: کیا بینک سے لون نکالنا گاڑی کے لیے یا مکان کے لیے جائزہے؟ اگر کسی غریب کو اس کے بغیر چارہ نہ ہو تو کیا وہ ایسا کر سکتا ہے؟
جواب: بینک بغیر سود لیے قرضہ فراہم نہیں کرتے؛ اس لیے بینک سے لون حاصل کرنا تو بہرحال ناجائز ہے، کوشش کریں کہ کسی سے بلاسود قرضہ حاصل کرلیں۔ذاتی مکان نہ ہو تو اپنی حیثیت کے مطابق کرایہ کے مکان میں رہائش رکھی جاسکتی ہے، اور ذاتی گاڑی نہ ہو تو پبلک ٹرانسپورٹ استعمال کی جاسکتی ہے، الغرض ذاتی مکان یا ذاتی گاڑی کا حصول اتنی شدید ضرورت نہیں ہے کہ اس کی بنیاد پر سودی قرض وصول کرنے کی گنجائش نکلے۔ بدائع الصنائع:"(وَأَمَّا) الَّذِي يَرْجِعُ إلَى نَفْسِ الْقَرْضِ: فَهُوَ أَنْ لَايَكُونَ فِيهِ جَرُّ مَنْفَعَةٍ، فَإِنْ كَانَ لَمْ يَجُزْ، نَحْوُ مَا إذَا أَقْرَضَهُ دَرَاهِمَ غَلَّةٍ، عَلَى أَنْ يَرُدَّ عَلَيْهِ صِحَاحًا، أَوْ أَقْرَضَهُ وَشَرَطَ شَرْطًا لَهُ فِيهِ مَنْفَعَةٌ؛ لِمَا رُوِيَ عَنْ رَسُولِ اللَّهِ صَلَّى اللَّهُ عَلَيْهِ وَسَلَّمَ أَنَّهُ «نَهَى عَنْ قَرْضٍ جَرَّ نَفْعًا» ؛ وَلِأَنَّ الزِّيَادَةَ الْمَشْرُوطَةَ تُشْبِهُ الرِّبَا؛ لِأَنَّهَا فَضْلٌ لَا يُقَابِلُهُ عِوَضٌ، وَالتَّحَرُّزُ عَنْ حَقِيقَةِ الرِّبَا، وَعَنْ شُبْهَةِ الرِّبَا وَاجِبٌ هَذَا إذَا كَانَتْ الزِّيَادَةُ مَشْرُوطَةً فِي الْقَرْضِ، فَأَمَّا إذَا كَانَتْ غَيْرَ مَشْرُوطَةٍ فِيهِ وَلَكِنَّ الْمُسْتَقْرِضَ أَعْطَاهُ أَجْوَدَهُمَا؛ فَلَا بَأْسَ بِذَلِكَ؛ لِأَنَّ الرِّبَا اسْمٌ لِزِيَادَةٍ مَشْرُوطَةٍ فِي الْعَقْدِ، وَلَمْ تُوجَدْ، بَلْ هَذَا مِنْ بَابِ حُسْنِ الْقَضَاءِ، وَأَنَّهُ أَمْرٌ مَنْدُوبٌ إلَيْهِ قَالَ النَّبِيُّ عَلَيْهِ السَّلَامُ: «خِيَارُ النَّاسِ أَحْسَنُهُمْ قَضَاءً» . «وَقَالَ النَّبِيُّ عَلَيْهِ الصَّلَاةُ وَالسَّلَامُ - عِنْدَ قَضَاءِ دَيْنٍ لَزِمَهُ - لِلْوَازِنِ: زِنْ، وَأَرْجِحْ» .[بدائع الصنائع : ٧/ ٣٩٥] فقط والله أعلم
                                                  
عنوان: مردوں کا خواتین کے انڈر گارمنٹس اور نائٹی کا کاروبار کرنا
سوال: کیا مرد خواتین کے لیے  انڈرگارمنٹس، اور نانئٹی کا کاروبار کر سکتے ہیں آن لائن یا شاپ کھول سکتے ہیں؟
جواب: صورتِ مسئولہ میں مذکورہ کاروبار کرنا جائز ہے اور  اس کی آمدنی بھی حرام نہیں ہے۔البتہ چند چیزوں  کی رعایت ضروری ہے:1۔۔ اگر یہ چیزیں خواتین ہی خریدنے آئیں تو پردے  کی پاس داری  اور  رازداری رکھنی ضروری ہے،  اس قسم کی اشیاء فروخت کرنے کی آڑ میں خواتین سے نامناسب گفتگو  یا دوسرے لوگوں کے سامنے اس طرح کے تذکرے سے گریز  لازم ہے۔2۔۔ سر بازار ان چیزوں کو  رکھ کر یا اعلانیہ تشہیر کرکے بیچنا مناسب نہیں ہے، بلکہ اس طرح فروخت کی جائے کہ ضرورت پوری ہوجائے اور نمائش بھی نہ ہو۔3۔ نیز  خواتین کو بھی  یہ چیزیں سر بازار مردوں سے نہیں خریدنی چاہیے، اگر مردوں سے لینے کی ضرورت ہو تو گھر کے مردوں کے ذریعے منگوالینا چاہیے۔4..  آن لائن فروخت کرنے میں جان دار  کی تصویر یا عورت کے مخصوص اعضاء  کی تصاویر  یا ڈمی لگانا جس سے عضو کی ساخت نمایاں ہو، جائز نہیں ہے۔ فقط واللہ اعلم
                                                  
عنوان: بٹ کوائن بزنس کیسا ہے؟
سوال: بٹ کوائن بزنس کیسا ہے؟
جواب: ’’بٹ کوائن‘‘ کامعاملہ مشکوک ہے، اورپاکستان میں اسے قانونی کرنسی کی حیثیت بھی حاصل نہیں ہے، اس لیے اس کی خریدوفروخت ، نیز  اس کے ذریعہ کاروبار ی معاملات سے اجتناب کیا جائے۔  فقط واللہ اعلم
                                                  
عنوان: قتل کا حکم دینے والا جرم میں شریک ہے یا نہیں؟
سوال: ایک شخص(زید)نے کسی دوسرے شخص (خالد)کو کہا کہ عمرو کو قتل کردیں اور زید کے اس قول پر تین عینی گواہ موجود ہیں۔ اور خالد عمرو کو قتل بھی کردے۔ تو از روئے شریعت کیا اس قاتل کے ساتھ  حکم دینے والا بھی شریکِ جرم تصور کیا جائے گا؟ نیز کیا حکم دینے والا بھی قصاص میں شامل ہوگا؟
جواب: زید کے کہنے پر خالد نے عمرو کو قتل کیا تو قصاص خالد سے لیا جائے گا ،زید کو حاکمِ وقت فساد پھیلانے کے جرم میں سزا دے سکتاہے ، اور یہ سزا قتل بھی ہوسکتی ہے۔البحرالرائق میں ہے:"قال رحمه الله: (وعلى قتل غيره بقتل لايرخص) يعني لو أكره على قتل غيره بالقتل لايرخص له القتل لإحياء نفسه؛ لأنّ دليل الرخصة خوف التلف والمكره و المكره عليه سواء في ذلك، فسقط المكره؛ و لأن قتل المسلم بغير حق مما لايستباح لضرورة ما فكذا بالإكراه، و هذا لا نزاع فيه.وأطلق في "قوله: غيره" فشمل الحر والعبد وعبده وعبد غيره.
وفي المحيط: لو أكره بقتله أن يقتل عبده أو يقطع يده لم يسعه ذلك فإن قتل يأثم، ويقتل المكره في القتل ويضمن نصف قيمته؛ لأن دمه حرام بأصل الفطرة، و لو أكره بقتل على أن يقتل أباه أو ابنه فقتله لم يحرمه عن الميراث، و لو كان المكره أبا المقتول أو ابنه يحرم عن الميراث؛ لأن المباشر للقتل هو المكره". (84/8ط:سعید) فقط و الله أعلم
                                                  
عنوان: غیر قانونی طریقہ سے مال منگوانا، اس کے لیے رشوت دینا اور اس کی آمدنی کا حکم
سوال: 1-  ہم کوموڈٹی کے کاروبار کی بروکری کرتے ہیں اور بعض چیزوں کی در آمد پاکستان میں بند ہے تو ان چیزوں کو ہم افغان ٹرانزٹ کے ذریعہ منگواتے ہیں، وہ اشیاء ایسی ہیں جو حیوانات کے استعمال کی ہوتی ہیں اور اس مال کو کلیئر کرانے کے لیے بعض اوقات کچھ  پیسہ دینے پڑتے ہیں، آیا خریدار کا ایسا معاملہ کرنا شرعاً جائز ہے یا نہیں؟2- بطور بروکر ہماری اس مذکورہ معاملہ کی کمائی کا کیا حکم ہے؟ اور خریدار کی کمائی کا کیا حکم ہے؟3- پاکستان میں جس چیز کی در آمد بند ہواس کو کلیئر ایجنٹ سے سیٹنگ کرواکے کچھ پیسہ دے کر چھڑوانا جائز ہے یا نہیں؟
جواب: 1- مفادِ عامہ  کی خاطر اگر حکومتی سطح پر جائز اشیاء  کی اسمگلنگ ممنوع ہو تو  اس سے اجتناب  کیا جائے؛ کیوں کہ کسی بھی ریاست میں رہنے والا شخص اس ریاست میں رائج قوانین پر عمل درآمد کا (خاموش)  معاہدہ کرتاہے، اور جائز امور میں معاہدہ کرنے کے بعد اسے پورا کرنا چاہیے؛  اس طرح کے جائز امور  سے متعلق قانون کی خلاف ورزی گویا معاہدہ کی خلاف ورزی ہے، اور معاہدے کی خلاف ورزی سے شریعت نے منع کیا ہے۔ نیز قانون شکنی کی صورت میں  مال اور عزت کا خطرہ رہتا ہے، اور پکڑے جانے کی صورت میں مالی نقصان کے ساتھ ساتھ سزا ملنے کا بھی اندیشہ ہوتا ہے،  اور اپنے آپ کو ذلت  کے مواقع سے بچانا شرعاً ضروری ہے۔ اور اس کو کلئیر کرانے کے لیے رقم دینا رشوت ہے جو ناجائز اور حرام ہے، البتہ  جائز اشیاء   کی اسمگلنگ سے جو  نفع  حاصل  ہو گا،  وہ حرام نہیں ہو گا۔2۔۔ اگر وہ چیزیں حرام نہ ہو تو ان کی بروکری کی آمدنی لینا جائز ہے۔3۔۔ اس کا جواب پہلے سوال کے ضمن میں آگیا ہے۔ فقط واللہ اعلم
                                                  
عنوان: بیوہ، ماں شریک بہن بھائی اور تایا زاد بھائی میں میراث کی تقسیم
سوال: میرے پھوپھا کے ہاں کوئی اولاد نہیں ہے اور نہ ہی باپ اور ماں ہے اور نہ ہی حقیقی بہن بھائی ہیں، صرف ماں شریک ایک بھائی اور ایک بہن ہے اور تایا زاد تین بھائی ہیں اور ایک بیوی ہے، لہذا ان تمام کے اندر وراثت کی تقسیم شرعی طریقے پر کیسے ہوگی؟
جواب: صورتِ  مسئولہ میںمرحوم کے حقوقِ متقدمہ (یعنی کفن دفن )کا خرچہ نکالنے کے بعد ، اگر مرحوم پرکوئی قرض ہوتو اسے  اداکرنے کے بعد،اگر مرحوم  نے کوئی جائز وصیت کی ہو تو اسے باقی ماندہ مال کی ایک تہائی سے نافذ  کرکے  مرحوم کی بقیہ کل جائیداد منقولہ وغیر منقولہ کو ،۳۶حصوں میں تقسیم کرکےمرحوم  کی بیوہ کو  ۹  حصے اورا خیافی (ماں شریک)  بھائی اور بہن میں سے ہر ایک کو  ۶،۶حصے اور تایازاد بھائیوں میں سے ہر ایک بھائی کو۵،۵حصے ملیں گے۔یعنی100 روپے میں سے بیوہ کو  25 روپے اور اخیافی بھائی اور بہن میں سے ہر ایک کو  16.66 روپے اور تایازاد بھائیوں  میں سے ہر ایک بھائی کو   13.88 روپے ملیں گے۔ فقط و اللہ اعلم
                                                  
عنوان: مبیع میں عیب کے بعد دوسرا مشتری کس سے نقصان لے گا؟
سوال: بائع نے2017 ء میں گاڑی فروخت کی ہے، اس کے بعد یہ گاڑی مشتری اول نے آگے مشتری ثانی پر فروخت کی اور ثانی نے ثالث پر اور ثالث نے رابع پر فروخت کی 2019 میں مشتری رابع سے حکومتی اداروں نےگاڑی ضبط کرلی ہے، بوجہ اس کے کہ یہ گاڑی 2015 میں قانون شکن واردات میں استعمال ہوئی تھی اور حکومت کو مطلوب تھی ،حکومتی اداروں سے گاڑی کی واپسی کی کوئی صورت نہیں ہے، اگر واپسی بھی ہوجائے تو گاڑی کی مارکیٹ ویلیو کے مطابق قیمت نہیں رہتی ہے،  واردات میں استعمال ہونے کی وجہ سے اور حکومتی اداروں کی نظر میں مشکوک رہنے کی وجہ سے، اب پو چھنا یہ ہےکہ:مشتری رابع اپنے نقصان کا رجوع کس سے کرے گا؟    ضمان کس پر آئے گا ؟  نقصان کا مطالبہ کس سے کیا جائے گا ؟  نقصان کون پورا کرے گا؟
جواب: اگر چوتھے خریدار سے حکومتی اداروں نے گاڑی اس لیے ضبط کی کہ وہ گاڑی حکومت کو مطلوب تھی اور قانون شکن واردات میں استعمال ہوئی تھی تو چوتھا خریدار تیسرے خریدار سے نقصان لے گا، بشرطیکہ اس کے پاس کوئی نیا عیب نہ پیدا ہو،  تیسرا دوسرے سے اور دوسرا پہلے خریدار سے  نقصان لے گا، پھر پہلا خریدار بیچنے والے سے  نقصان کی رقم وصول کرے گا۔"(باع ما اشتراه فرد) المشتري الثاني (عليه بعيب رده على بائعه لو رد عليه بقضاء) ؛ لأنه فسخ، ما لم يحدث به عيب آخر عنده فيرجع بالنقصان، وهذا (لو بعد قبضه) فله قبله رده مطلقًا في غير العقار كالرد بخيار الرؤية أو الشرط درر، و هذا إذا باعه قبل اطلاعه على العيب، فلو بعده فلا رد مطلقًا، بحر". (الدر المختار وحاشية ابن عابدين، کتاب البیوع، باب خیار العیب 5 / 26 ط: سعید) فقط والله أعلم
                                                  
عنوان: چلتے پھرتے کھانے والے کی شہادت، مخلوط تعلیم کا حکم، ڈرائیور کے ساتھ اکیلے عورت کا سفر کرنا
سوال: 1۔ کیا چلتے پھرتے کھانے والی کی شہادت یعنی گواہی قبول نہیں ہوتی ؟2۔ اگر مرد اور عورتیں ایک کلاس میں پڑھتی ہوں اور عورتوں نے پردہ کیا ہوا ہو تو اس طرح مخلوط تعلیم جائز ہے؟3۔ کیا عورت باپردہ ہوکر غیر محرم مرد ڈرائیور کے ساتھ  روزانہ اسکول جاسکتی ہے؟ اگر ان دونوں میں سے کسی نے سلام کیا تو دوسرے پر اس کے سلام کا جواب دینا ضروری ہے؟
جواب: 1. فقہاء نے لکھا ہے کہ اگر کوئی شخص شدید مجبوری کے بغیر بازار میں لوگوں کے سامنے کھانا کھاتا ہے تو  اس کی گواہی قابلِ قبول نہیں ہے۔الفتاوى الهندية (3/ 468):
"ولاتقبل شهادة من يفعل الأفعال المستحقرة كالبول على الطريق والأكل عليها، كذا في الهداية.  وكذا من يأكل في السوق بين الناس، كذا في السراج الوهاج".2.  مخلوط تعلیمی ادارے جہاں لڑکیوں  اور لڑکوں کو  ساتھ  تعلیم دی جاتی ہے،  شریعت کے خلاف ہیں،  کئی بار ایسی نوبت  پیش آتی ہے کہ جس میں کسی ایک کمرے میں اجنبی عورت خواہ ٹیچر ہو یا طالبہ  ایک کمرے میں ساتھ  ہوتے ہیں اور  کوئی  تیسرا نہیں ہوتا، ایسی خلوت کسی اجنبی عورت کے ساتھ جائز نہیں، اس میں اجنبی عورتوں کے چہرے کی طرف بھی دیکھنے کی نوبت پیش آتی ہے اور کسی مرد کے لیے  شرعاً جائز نہیں کہ بلا ضرورتِ شدیدہ کسی اجنبی عورت کی طرف دیکھے۔لیکن اگر مرد کو مخلوط تعلیمی ادارے میں ہی تعلیم حاصل کرنا  ناگزیر ہو تو  درج ذیل امور کا لحاظ رکھے:*کسی بھی اجنبی عورت خواہ ٹیچر ہو یا طالبہ  کے ساتھ  اکیلے کمرے میں نہ رہے اور نہ ہی تنہائی میں ملاقات کرے۔* خواتین کے چہرے کی طرف نگاہ نہ کی جائے۔ *لڑکوں کے لیے ضروری ہے کہ لڑکیوں کے ساتھ  پڑھائی کرنے کے بجائے صرف لڑکوں کے ساتھ مل کر ہی پڑھائی کریں۔*  مجبوراً  کبھی کسی غیر محرم عورت سے بات کرنے کی ضرورت پیش آجائےتو  بوقتِ ضرورت بقدرِ ضرورت بات کرنا جائز ہے،  بلاضرورت جائز نہیں، ہنسی مزاح کرنے یا اس کا جواب دینے کی گنجائش نہیں، یہ گناہ ہے، بلاضرورت دیکھنا بھی جائز نہیں حتیٰ الامکان حفاظتِ نظر بھی ضروری ہے۔   3.غیر محرم ڈرائیور کے ساتھ کسی عورت کا اکیلے سوار ہونا درست نہیں؛ کیوں کہ رسول اللہ صلی اللہ علیہ وسلم نے فرمایا کہ کوئی آدمی کسی عورت کے محرم کے بغیر اس کے ساتھ خلوت میں نہ جائے، نیز فرمایا کہ کوئی آدمی کسی عورت کے ساتھ  خلوت میں نہ جائے؛ کیوں کہ تیسرا ان کے ساتھ شیطان ہوتا ہے، لہذا اس سے احتراز کیا جائے۔نیز مذکورہ صورت میں ایک دوسرے کو سلام کرنا یا اس کا جواب دینا ضروری نہیں، بلکہ اگر ایسی صورت پیش آجائے اور دونوں جوان ہوں تو  نہ سلام کیا جائے نہ جواب دیا جائے۔الدر المختار وحاشية ابن عابدين (رد المحتار) (6/ 369):
"وفي الشرنبلالية معزيًا للجوهرة: ولايكلم الأجنبية إلا عجوزًا عطست أو سلمت فيشمتها، و لايرد السلام عليها وإلا لا، انتهى". فقط و الله أعلم
                                                  
عنوان: ٹکٹ کروا کر دینے پر زائد رقم رکھنا
سوال: اگر کوئی بندہ کسی کو جہاز کی ٹکٹ کروا کے دے اور اس میں کچھ  زیادہ  پیسے لے اور اپنے پاس رکھ لے تو ایسا کرنا جائز ہے بطورِ کمیشن؟
جواب: واضح رہے کہ اگر کوئی شخص کسی دوسرے سے یہ کہتا ہے کہ میرے لیے بازار سے فلاں چیز خرید لاؤ  یا میرا فلاں کام کردو تو پہلا شخص دوسرے کو اپنا وکیل بنا رہا ہے،اور وکیل بنانے کا حکم یہ ہے کہ اگر یہ دوسرا شخص جو وکیل ہے یہ اپنے مؤکل کو پہلے سے بتا دے کہ میں اس کام پر یہ اجرت اور معاوضہ وصول کروں گا،اور کام کروانے والا اس پر راضی ہوجائے تو اس وکیل کے لیے یہ اجرت حلال ہے۔اور اگر وکیل نے پہلے سے اجرت کا نہیں بتایا لیکن وہ وکیل اس حوالے سے مشہور ہے کہ یہ اجرت کے عوض ہی کام کرتا ہے تب بھی وکیل کے لیے اس خدمت پر اجرت و معاوضہ لینا درست ہوگا،لیکن اگر وہ وکیل اس خدمت کے عوض اجرت لینے کے لیے مشہور نہ ہو یعنی یہ کام اس کا مستقل پیشہ نہ ہو تو اس صورت میں پہلے شخص (مؤکل) کی اجازت کے بغیر یہ وکیل اپنی اضافی اجرت لینے کا حق دار نہیں ہوگا۔لہذا صورتِ مسئولہ میں اگر یہ دوسرا شخص اس ٹکٹ کرانے سے پہلے اپنی اجرت طے کرا لے، یا وہ اس کاروبار سے وابستہ ہے تب تو اس کے لیے ٹکٹ کی بکنگ کرانے پر اجرت لینا درست ہے،لیکن اگر وہ اس کاروبار سے منسلک نہیں ہے اور اجرت پہلے سے طے بھی نہیں کی تو پہلے شخص کی رضامندی کے بغیر اس سے ٹکٹ کی اصل رقم سے زائد بطور کمیشن اپنے پاس رکھ لینا جائز نہیں ہے۔درر الحکام فی شرح مجلۃ الاحکام میں ہے:"(إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل ... لكن إذا لم يشترط في الوكالة أجرة ولم يكن الوكيل ممن يخدم بالأجرة كان متبرعا، وليس له أن يطلب أجرة. أما إذا كان ممن يخدم بالأجرة يأخذ أجر المثل ولو لم تشترط له أجرة". (الکتاب الحادی عشر الوکالة، الباب الثالث،الفصل االاول،المادة:۱۴۶۷ ،ج:۳؍۵۷۳،ط:دارالجیل) فقط والله أعلم
                                                  
عنوان: دکان میں منافع ہونے کی صورت میں  تنخواہ ملنے کی شرط پر ملازم رکھنا
سوال: کسی شخص کو اس شرط پر نوکری پر رکھنا جائز ہے کہ اگر منافع ہوا دکان میں  تو تمہیں تنخواہ دیں گے اگر نہیں ہوا تو نہیں؟
جواب: دکان میں کام کے لیے ملازم رکھنا اور اس سے دکان کا کام لینا یہ   ”اجارہ“ کا معاملہ ہے، اور اس میں بنیادی طور پر یہ ضروری ہے کہ عقد کے وقت اجرت رقم کی صورت میں مقرر کرلی جائے، اگر عقد کے وقت اجرت رقم کی صورت میں متعین نہ ہو تو ایسا معاملہ فاسد ہوجاتا ہے۔نیز  ملازم کی حیثیت اجیر خاص ہے، اجیر خاص اپنے وقت میں اپنی خدمات سپرد کردینے سے ”اجرت(تنخواہ)“ کا مستحق ہوجاتا ہے، اگرچہ کام ہو یا نہ ہو۔لہذا دکان میں اس شرط پر ملازم رکھنا کہ نفع ہوا تو تنخواہ ملی گی ورنہ نہیں ، شرعاً یہ معاملہ جائز نہیں ہے، اگر ایسا معاملہ کرلیا ہو تو اب  وہ شخص (ملازم) حاضری کی صورت میں اجرتِ مثل کا مستحق ہوگا یعنی اس جیسا دوسرا شخص اس  جیسے کام کی جتنی اجرت لیتا ہے، کام کرنے والے کو اتنی اجرت ملے گی۔الدر المختار وحاشية ابن عابدين (رد المحتار) (6 / 5):
"وشرطها كون الأجرة والمنفعة معلومتين؛ لأن جهالتهما تفضي إلى المنازعة.
(قوله: وشرطها إلخ) هذا على أنواع: بعضها شرط الانعقاد، وبعضها شرط النفاذ، وبعضها شرط الصحة، وبعضها شرط اللزوم، وتفصيلها مستوفى في البدائع ولخصه ط عن الهندية. (قوله: كون الأجرة والمنفعة معلومتين) أما الأول فكقوله: بكذا دراهم أو دنانير وينصرف إلى غالب نقد البلد، فلو الغلبة مختلفة فسدت الإجارة ما لم يبين نقداً منها فلو كانت كيلياً أو وزنياً أو عددياً متقارباً فالشرط بيان القدر والصفة وكذا مكان الإيفاء لو له حمل ومؤنة عنده، وإلا فلايحتاج إليه كبيان الأجل، ولو كانت ثياباً أو عروضاً فالشرط بيان الأجل والقدر والصفة لو غير مشار إليها، ولو كانت حيوانا فلا يجوز إلا أن يكون معينا بحر ملخصاً".
الدر المختار وحاشية ابن عابدين (رد المحتار) (6 / 45):
"(الفاسد) من العقود (ما كان مشروعاً بأصله دون وصفه، والباطل ما ليس مشروعاً أصلاً) لا بأصله ولا بوصفه (وحكم الأول) وهو الفاسد (وجوب أجر المثل الاستعمال) لو المسمى معلوماً، ابن كمال. (قوله: وجوب أجر المثل) أي أجر شخص مماثل له في ذلك العمل، والاعتبار فيه لزمان الاستئجار ومكانه من جنس الدراهم والدنانير لا من جنس المسمى لو كان غيرهما، ولو اختلف أجر المثل بين الناس فالوسط والأجر يطيب وإن كان السبب حراماً، كما في المنية قهستاني، ونقل في المنح أن شمس الأئمة الحلواني قال: تطيب الأجرة في الأجرة الفاسدة إذا كان أجر المثل، وذكر في المسألة قولين وأحدهما أصح فراجع نسخة صحيحة... (قوله: لو المسمى معلوماً) هذا إنما يصح لو زاد المصنف لايتجاوز به المسمى، كما فعل ابن الكمال تبعاً للهداية والكنز، فكان على الشارح أن يقول: إذا لم يكن مسمى أو لم يكن معلوماً؛ لأن وجوب أجر المثل بالغاً ما بلغ على ما أطلقه المصنف إنما يجب في هذين الصورتين أما لو علمت التسمية فلايزاد على المسمى، كما يأتي". فقط والله أعلم
                                                  
عنوان: پرائز بانڈ خریدنا اور اس پر ملنے والے انعام کا حکم
سوال: پرائز بانڈ کی خرید اور اس پر بذریعہ قرعہ اندازی ملنے والی رقم کا شرعی حکم کیا ہے؟ بعض لوگ اس پر ملنے والی رقم کو سود نہیں قرار دے رہے،براہِ کرم رہنمائی فرمادیں دیں!
جواب: پرائز بانڈ  کی خرید وفروخت اور اس پر ملنے والا انعام ناجائزا ور حرام ہے،  اس میں سود اور جوا پایا جاتا ہے۔پرائز بانڈز میں سود کا وجود تو بالکل ظاہر ہے، کیوں کہ سود کی حقیقت یہ  ہے کہ مال کا مال کے بدلے معاملہ کرتے وقت ایک طرف ایسی زیادتی مشروط ہو جس کے مقابلے میں دوسری طرف کچھ نہ ہو ،بعینہ یہی حقیقت بانڈز کے انعام میں بھی موجود ہے، کیوں کہ ہر آدمی مقررہ رقم دے کر پرائزبانڈز اس لیے حاصل کرتا ہے کہ اس سے قرعہ اندازی میں نام آنے پر اپنی رقم کے علاوہ  زیادہ رقم مل جائے ،اور یہ زائد اور اضافی رقم سود ہے، کیوں کہ شر یعت میں ایک جنس کی رقم  کاتبادلہ اگر  آپس میں  کیا جائے تو برابری کے ساتھ لین دین کرنا ضروری ہوتا ہے، کمی بیشی کے ساتھ لین دین کرنا سود ہے،اسی طرح سود کی ایک اور حقیقت جو قرآن  کریم کے نازل ہونے سے پہلے بھی سمجھی جاتی تھی  وہ یہ تھی کہ قرض دے کر اس پر نفع لیاجائے ،سود کی یہ تعریف ایک حدیث میں ان الفاظ کے ساتھ آئی ہے ”کل قرض جر منفعة فهو ربوا“ یعنی ہر وہ قرض جو نفع کمائے وہ سود ہے،  لہٰذا اس سے ثابت ہوا کہ جو زیادتی قرض کی وجہ سے حاصل ہوئی ہووہ بھی سود میں داخل ہے، اور سود کی یہ حقیقت بانڈز کے انعام پر بھی صادق آتی ہے، کیوں کہ  بانڈز کی حیثیت قرض کی ہوتی ہے،  حکومت اس قرضہ کو استعمال میں لاتی ہے اور قرضہ کے عوض لوگوں سے ایک مقررہ مقدار میں انعام کا وعدہ کرتی ہے اور پھر قرعہ اندازی کے ذریعے انعامی رقم  کے نام سے سود کی رقم لوگوں میں تقسیم کردی جاتی ہے، جو ناجائز اور حرام ہے۔اسی طرح پرائزبانڈ ز  میں ’’جوا‘‘ بھی شامل ہے اور ’’جوا‘‘  ہر وہ معاملہ ہے جو نفع و ضرر کے درمیان دائر ہو، یعنی یہ احتمال بھی ہو کہ معمولی رقم کے عوض میں بہت سارا مال مل جائے اور یہ بھی احتمال ہو کہ کچھ نہ ملے، اور یہ ہی صورتِ حال پرائز بانڈ کی خرید و فروخت میں پائی جاتی ہے، کیوں کہ پرائز بانڈ خریدنے والے کی یہ طمع ہوتی ہے کہ اس کے بدلے ایک خطیر رقم وصول ہو جائے، اب اس میں یہ احتمال بھی ہوتا ہے کہ واقعۃً بڑی رقم حاصل ہو جائے اور یہ بھی احتمال ہوتا ہے کہ اس کے بدلے کوئی اضافی رقم وصول نہ ہو، لہذا جب یہ معاملہ ابتدا میں خطرے میں رہا، اس لیے اس میں جوا پایا گیا جو شرعاً حرام ہے۔أحكام القرآن للجصاص ط العلمية (2/ 582):
"وحقيقته تمليك المال على المخاطرة".واضح ہوا کہ  پرائز بانڈز جوئے اور سود کا مجموعہ ہے ، لہذا پرائز بانڈ ز کی خریدوفروخت کرنااور اس سے ملنے والا انعام حاصل کرنا شریعت کی رو سے  ناجائز اور حرام ہے۔فقط واللہ اعلم
                                                  
عنوان: حادثہ میں فوت ہونے والے شخص کا بدلہ
سوال: روڈ ایکسیڈنٹ یا حادثاتی طور پر شہید ہونے والے کا اسلامی نقطہ نظر سے کیا قصاص ہوتا ہے؟
جواب: ڈرائیور اگر غلطی سے غیر عمدی طور پر ایکسیڈنٹ کے ذریعہ اپنی سواری کے علاوہ کسی دوسرے کو قتل کردے تو یہ قتلِ خطا ہے،قتل خطا میں قصاص نہیں لیاجاتا، بلکہ اس کی وجہ سے کفارہ اور دیت دونوں لازم ہوں گے (بشرط یہ کہ ایکسیڈنٹ ڈرائیور کی غلطی کی وجہ سے ہوا ہو)۔ کفارے  کے طور  پر اس ڈرائیور کو مسلسل ساٹھ  روزے رکھنے پڑیں گے۔البتہ دیت کی ادائیگی اس ڈرائیور کی "عاقلہ" کے ذمہ ہے، عاقلہ سے مراد وہ جماعت، تنظیم یا کمیونٹی ہے جس کے ساتھ اس ڈرائیور کا تناصر (یعنی باہمی تعاون) کا تعلق ہو، یہ دیت تین سال میں ادا کی جائے گی، سونے کی صورت میں اگر دیت ادا کی جائے تو دیت کی مقدار ایک ہزار دینار اور درہم  کے اعتبار سے دس ہزار (۱۰،۰۰۰ ) درھم جس کا اندازہ جدید پیمانے سے 30.618 کلوگرام چاندی یا اس کی قیمت ہے۔فتح القدير للكمال ابن الهمام (10/ 330):"(قال:ومن قاد قطاراً فهو ضامن لما أوطأ)، فإن وطئ بعير إنساناً ضمن به القائد والدية على العاقلة؛ لأن القائد عليه حفظ القطار كالسائق وقد أمكنه ذلك وقد صار متعدياً بالتقصير فيه، والتسبب بوصف التعدي سبب للضمان، إلا أن ضمان النفس على العاقلة فيه وضمان المال في ماله (وإن كان معه سائق فالضمان عليهما) لأن قائد الواحد قائد للكل، وكذا سائقه لاتصال الأزمة، وهذا إذا كان السائق في جانب من الإبل، أما إذا كان توسطها وأخذ بزمام واحد يضمن ما عطب بما هو خلفه، ويضمنان ما تلف بما بين يديه لأن القائد لا يقود ما خلف السائق لانفصام الزمام، والسائق يسوق ما يكون قدامه".تکملة فتح الملهم (۲ ؍ ۵۲۳ ):"ثم لم یذکر الفقهاء حکم السیارة لعدم وجودها في عصرهم. والظاهر أن سائق السیارة ضامن لما أتلفته في الطریق ، سواء أتلفته من القدام أو من الخلف. و وجه الفرق بینها و بین الدابة علی قول الحنفیة أن الدابة متحرکة بإرادتها، فلاتنسب نفحتها إلی راکبها، بخلاف السیارة، فإنها لاتتحرک بإرادتها ، فتنسب جمیع حرکاتها إلی سائقها، فیضمن جمیع ذلک، والله سبحانه و تعالیٰ أعلم".الدر المختار وحاشية ابن عابدين (رد المحتار) (6/ 530):"(و) الثالث (خطأ وهو) نوعان: لأنه إما خطأ في ظن الفاعل ك (أن يرمي شخصا ظنه صيداً أو حربياً) أو مرتداً (فإذا هو مسلم أو) خطأ في نفس الفعل كأن يرمي (غرضاً) أو صيدا (فأصاب آدمياً) أو رمى غرضاً فأصابه ثم رجع عنه أو تجاوز عنه إلى ما وراءه فأصاب رجلاً أو قصد رجلاً فأصاب غيره أو أراد يد رجل فأصاب عنق غيره، ولو عنقه فعمد قطعاً أو أراد رجلاً فأصاب حائطاً ثم رجع السهم فأصاب الرجل فهو خطأ؛ لأنه أخطأ في إصابة الحائط ورجوعه سبب آخر والحكم يضاف لآخر أسبابه، ابن كمال عن المحيط. قال: وكذا لو سقط من يده خشبة أو لبنة فقتل رجلاً يتحقق الخطأ في الفعل ولا قصد فيه، فكلام صدر الشريعة فيه ما فيه. وفي الوهبانية: وقاصد شخص إن أصاب خلافه ... فذا خطأ والقتل فيه معذروقاصد شخص حالة النوم إن يمن ... فيقتص إن أبقى دما منه ينهر(و) الرابع (ما جرى مجراه) مجرى الخطأ (كنائم انقلب على رجل فقتله) ؛ لأنه معذور كالمخطئ (وموجبه) أي موجب هذا النوع من الفعل وهو الخطأ وما جرى مجراه (الكفارة والدية على العاقلة) والإثم دون إثم القاتل إذ الكفارة تؤذن بالإثم لترك العزيمة". فقط والله أعلم
                                                  
عنوان: موٹر سائیکل قسطوں پر لینا
سوال: کیا موٹر سائیکل قسطوں میں لینا جائز ہے؟
جواب: مندرجہ ذیل شرائط کے ساتھ قسطوں پر موٹر سائیکل خریدنا جائز ہے :معاملہ متعین ہو کہ نقد میں چیز خریدی جا رہی ہے یا ادھار یعنی قسطوں پر خریدی جا ررہی ہے۔قسط کی رقم متعین ہو۔مدت متعین ہو۔کسی قسط کی ادائیگی میں تاخیر ہونے کی بنا پر اضافہ (جرمانہ) کی شرط نہ ہو۔وإذا عقد العقد على أنه إلى أجل كذا بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي - صلى الله عليه وسلم - عن شرطين في بيع وهذا هو تفسير الشرطين في بيع ومطلق النهي يوجب الفساد في العقود الشرعية وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد(الكتاب: المبسوط، المؤلف: محمد بن أحمد بن أبي سهل شمس الأئمة السرخسي (المتوفى: 483هـ)، الناشر: دار المعرفة – بيروت، كتاب البيوع، باب البيوع الفاسدة، ۱۳/۷)
                                                  
عنوان: ایک ہزار روپے کی گڈی کے بدلہ 200 روپے زائد دینا
سوال: عید کے موقع پر ایک ہزار کی گڈی پر 2 سو روپیہ اضافی رقم دینا جائز ہے یا نہیں?
جواب: صورتِ مسئولہ میں ایک ہزار روپے کی گڈی پر 2 سو روپے  اضافی رقم دینا  سود ہے جو کہ ناجائز اور حرام ہے۔ بوقتِ ضرورت یہ صورت اختیار کی جاسکتی ہے کہ ہزار روپے کی گڈی کے ساتھ کوئی چیز (خواہ کم قیمت ہو) ساتھ ملاکر بارہ سو روپے میں فروخت کردی جائے، ہزار روپے بمقابلہ ہزار روپے اور دوسو روپے کی وہ چیز شمار ہوجائے گی۔الدر المختار وحاشية ابن عابدين  میں ہے:"أن الربا هو الفضل الخالي عن العوض". (5 / 21، سعید) فقط والله أعلم
                                                  
عنوان: کپڑے کے کاروبار میں نفع کی تحدید
سوال: اگر ہم کپڑے کا کاروبار شروع کریں اور 1000 کا ہم کپڑا لے لیں اور 2000 یا اس سے زیادہ پر بیچیں تو یہ جائز ہے یا زیادتی ہے؟
جواب: شریعت نے اشیاء کی خرید و فروخت میں نفع کی کوئی خاص شرح مقرر نہیں کی، حالات اور مواقع اور تاجر کی محنت  کے اعتبار سے مختلف ہوسکتی ہے۔ "وعن أنس قال: غلا السعر على عهد النبي صلى الله عليه و سلم فقالوا : يا رسول الله! سعّر لنا! فقال النبي صلى الله عليه و سلم : " إن الله هو المسعر القابض الباسط الرازق، وإني لأرجو أن ألقى ربي وليس أحد منكم يطلبني  بمظلة بدم ولا مال" . رواه الترمذي وأبو داود وابن ماجه والدارمي".ترجمہ: اور حضرت انس کہتے ہیں: ایک مرتبہ رسول اللہ کے زمانہ میں غلہ کا نرخ مہنگا ہو گیا تو صحابہ نے عرض کیا: یا رسول اللہ ہمارے لیے نرخ مقرر فرما دیجیے، یعنی تاجروں کو حکم دے دیجیے کہ وہ اس نرخ سے غلہ فروخت کیا کریں ۔ نبی کریم ﷺنے فرمایا: اللہ تعالیٰ ہی نرخ مقرر کرنے والا، اللہ ہی تنگی پیدا کرنے والا، اللہ ہی فراخی دینے والا اور اللہ ہی رزق دینے والا ہے ۔ میں اس بات کا امیدوار اور خواہش مند ہوں کہ میں اللہ تعالیٰ سے اس حال میں ملوں کہ مجھ  پر تم میں سے کسی کے خون اور مال کا کوئی مطالبہ نہ ہو۔البتہ اتنی بات ضروری ہے کہ غذائی بحران کی صورتِ حال میں کھانے کی اشیاءِ ضرورت میں اس قدر نفع نہ رکھا جائے جس سے عام صارف پر نا قابل برداشت بوجھ  پڑے؛ لہٰذا حکومت کے لیے یہ بات جائز ہے کہ وہ  انسانی کی بنیادی ضرورت  کی اشیاء کے بحران میں قیمتوں کے ریٹ طے کرے؛  تاکہ تاجر اس سے زیادہ نفع نہ اٹھاسکیں۔تاہم جب بحرانی کیفیت نہ ہو، اور اَرزاں یا مناسب نرخ پر بیچنے والے افراد بازار میں موجود ہوں، یا غذا کے علاوہ دیگر اشیاء کی فروخت کا معاملہ ہو تو وہاں خریدار اور فروخت کنندہ کی باہمی رضامندی سے کوئی بھی قیمت طے کرکے سودا کرنا اور نفع کمانا جائز ہے، البتہ خریدار کی سادگی یا ضرورت سے فائدہ اٹھاکر بہت زیادہ قیمت پر اشیاء بیچنا شرعاً پسندیدہ نہیں ہے۔ الموسوعة الفقهية الكويتية (11/ 304):
"تقدم أن الأصل منع التسعير، ومنع تدخل ولي الأمر في أسعار السلع، إلا أن هناك حالات يكون للحاكم بمقتضاها حق التدخل بالتسعير".الموسوعة الفقهية الكويتية (11/ 304):
"قال الحنفية: لاينبغي للسلطان أن يسعر على الناس، إلا إذا تعلق به دفع ضرر العامة، كما اشترط المالكية وجود مصلحة فيه، ونسب إلى الشافعي مثل هذا المعنى. وكذا إذا احتاج الناس إلى سلاح للجهاد، فعلى أهل السلاح بيعه بعوض المثل".الموسوعة الفقهية الكويتية (11/ 306):
إذا تواطأ التجار أو أرباب السلع على سعر يحقق لهم ربحا فاحشا، أو تواطأ مشترون على أن يشتركوا فيما يشتريه أحدهم حتى يهضموا سلع الناس يجب التسعير،الموسوعة الفقهية الكويتية (11/ 306):
"ولهذا منع غير واحد من العلماء - كأبي حنيفة وأصحابه - القسام الذين يقسمون بالأجر أن يشتركوا، فإنهم إذا اشتركوا، والناس محتاجون إليهم أغلوا عليهم الأجر".  فقط والله أعلم
                                                  
عنوان: چندہ کے پیسوں سے تنخواہ دینا
سوال: ناچیز  ایک مدرسہ میں معلم ہے اور رمضان میں مدرسہ کے لیے چندہ بھی جمع کرتا ہے، اس سال بھی رمضان میں چندہ جمع کیا گیا. بقایا دو ماہ کی تنخواہ کے مطالبے پر ناظمِ مدرسہ نے کہا کہ وہ اپنی بقایا ماہ کی تنخواہ چندہ کی رقم سے وضع کرلو؛ کیوں کہ مدرسہ کے پاس موجودہ لاک ڈاؤن کی وجہ سے تنخواہ دینے کے لیے کسی طرح کی آمدنی موجود نہیں ہے. کیا معلم اس رقم سے اپنی تنخواہ وضع کرسکتا ہے؟  کیا ناظم کو اس کی اجازت دینے کا اختیار ہے، جب کہ چندہ میں زکوۃ کی بھی رقم ہوتی  ہے؟
جواب: واضح رہے کہ چندہ میں زکاۃ کی مد میں جمع ہونے والی رقم کا مصرف مدرسہ کے مستحقِ زکاۃ طلبہ  ہیں، اس رقم سے مدرسہ کے معلمین کی تنخواہ ادا کرنا درست نہیں۔ تاہم اگر چندہ میں زکوۃ کے علاوہ رقم جمع ہوئی ہو تو اس رقم سے کسی معلم کی تنخواہ دی جاسکتی ہے؛ لہذا صورتِ مسئولہ میں جو چندہ مدرسہ کے لیے جمع کیا گیا ہے، اگر اس میں زکاۃ کے علاوہ رقم جمع ہوئی ہو تو اس رقم سے مدرسہ کی انتظامیہ کی اجازت سے معلم اپنی تنخواہ وصول کرسکتا ہے۔ زکاۃ کی رقم سے معلمین کی تنخواہ ادا کرنا درست نہیں اور نہ ہی اس کا اختیار مدرسہ کے مہتمم کو ہے۔فتاوی محمودیہ میں ہے:’’زکوۃ کے پیسہ سے تنخواہ دینا جائز نہیں، جب مستحق کے پاس بطورِ ملک پہنچ جائےگا  تب زکوۃ ادا ہوگی، پھر وہ بغیر کسی دباؤ کے اپنی طرف سے بطیب خاطر مدرسہ میں دے دے تو تنخواہ میں دینا درست ہوگا‘‘۔(ج۱۵ / ص۵۹۶) فقط واللہ اعلم
                                                  
عنوان: جانور کو آدھ پر دینا
سوال: کیا جانوروں کو آدھ  پر دینا جائز ہے، اس کا طریقہ یہ ہوتا ہے کہ اگر دو بچے  پیدا ہوئے تو ایک مالک کا اور ایک دیکھ  بھال کرنے والے شخص کا، اور اگر ایک بچہ پیدا ہوا تو پہلے سے طے شدہ انداز میں معاہدین  میں سے ایک مرتبہ ایک فریق وصول کرے گا اور دوسری مرتبہ پیدا ہونے والا دوسرا فریق کا ہوگا ؟
جواب: جانوروں کو شرکت پر دینے کی مذکورہ صورت درست نہیں ہے، ایسی صورت میں دودھ اور بچے دونوں مالک کے ہوں گے، اور پالنے والے کو اجرت دی جائے گی، یعنی عام طورپر جانور کے چارہ وغیرہ کے علاوہ جانور پالنے اور رکھنے کی جواجرت بنتی ہے، پالنے والااس اجرت کا مستحق ہوگا۔اس کے متبادل جواز کی ممکنہ صورتیں درج ذیل ہیں:1-   ایک صورت تو  یہی ہے کہ کرایہ پر پالنے کے لیے دے دے، اور پالنے والے کی اجرت طے کرلے، اس صورت میں دودھ، بچے وغیرہ سب مالک کے ہوں گے۔2۔۔ زید (مثلاً)  اپنے پیسوں سے جانور خریدے اور پھر عمرو (مثلًا) کے ہاتھ اس کا آدھا حصہ  آدھی قیمت پر بیچ دے ،پھر زید عمرو کو وہ پیسے معاف کردے،تو  دونوں کے درمیان  وہ جانور مشترک ہوجائے گا،  اس جانورسے  جو بچے   پیدا ہوجائیں،  ہر ہر بچے میں زیداور عمرو برابر شریک ہوں گے اور اس طرح اس جانورکے دودھ  میں بھی دونوں برابر شریک ہوں گے۔ اس صورت میں زید کے لیے عمرو کے حصے کی قیمت معاف کرنا بھی ضروری نہیں ہے، اگر دوسرے شریک (عمرو) کے پاس فی الوقت پیسے نہ ہوں، تو اس کے حصے کی رقم ادھار کرلی جائے، اور جیسے اس کی گنجائش ہو وہ ادا کرتا رہے۔3۔۔  زید اور عمرو   دونوں پیسے ملا کرجانور خریدیں، اس میں ہر ایک اپنی مالیت کے بقدر شریک ہوگا، اوراسی طرح  مالیت کے تناسب سے دونوں اس کے دودھ ، اور ہر ہر بچے میں بھی  شریک ہوں گے، البتہ اس صورت میں اس طرح طے کرنا کہ پہلا بچہ ایک کا ہوگا اور دوسرا بچہ دوسرے کا ہوگا یہ شرعاً غلط ہے، دونوں ہر ہر بچے میں اپنے اپنے حصے کے بقدر شریک ہوں گے ۔واضح رہے کہ حضرت تھانوی رحمۃ اللہ علیہ نے ابتلاءِ شدید  کی صورت میں سوال  میں ذکر کردہ معاملہ میں جواز  کی گنجائش کا قول اختیار کیا ہے۔ (امداد الفتاوی۔3/342) لہذا اگر کسی علاقے میں ابتلاءِ عام کی صورت میں  کسی نے یہ معاملہ کرلیا ہو تو  اس کو ناجائز نہیں کہا جائے گا، البتہ ابتداءً ایسا معاملہ نہیں کیا جائے۔خلاصۃ الفتاوی ہے :"رجل دفع بقرةً إلى رجل بالعلف مناصفةً، وهي التي تسمى بالفارسية "كاونيم سوو" بأن دفع على أن ما يحصل من اللبن والسمن بينهما نصفان، فهذا فاسد، والحادث كله لصاحب البقرة، والإجارة فاسدة". (خلاصة الفتاوی:۳/۱۱4۔کتاب الإجارة، الجنس الثالث في الدواب ... ومایتصل بها، ط/قدیمی)بدائع الصنائع میں ہے:"وَلَا خِلَافَ في شَرِكَةِ الْمِلْكِ أَنَّ الزِّيَادَةَ فيها تَكُونُ على قَدْرِ الْمَالِ حتى لو شَرَطَ الشَّرِيكَانِ في مِلْكِ مَاشِيَةٍ لِأَحَدِهِمَا فَضْلًا من أَوْلَادِهَا وَأَلْبَانِهَا لم تَجُزْ بِالْإِجْمَاعِ". (6/6۲۔کتاب الشرکة، فَصْلٌ وَأَمَّا بَيَانُ شَرَائِطِ جَوَازِ هذه الْأَنْوَاعِ۔ ط/سعید)فتاوی عالمگیریہ میں ہے:"دفع بقرةً إلى رجل على أن يعلفها وما يكون من اللبن والسمن بينهما أنصافًا فالإجارة فاسدة ... والحيلة في جوازه أن يبيع نصف البقرة منه بثمن ويبرئه عنه، ثم يأمر باتخاذ اللبن والمصل فيكون بينهما". (4/۵۰4، کتاب الإجارة، الفصل الثالث في قفيز الطحان وما هو في معناه، ط/رشیديه)المبسوط للسرخسی میں ہے:"بِخِلَافِ الزَّوَائِدِ فَإِنَّهَا تَتَوَلَّدُ مِنْ الْمِلْكِ فَإِنَّمَا تَتَوَلَّدُ بِقَدْرِ الْمِلْكِ". (المبسوط للسرخسي:۱۵/6، کتاب القسمة،  الناشر:دار المعرفة – بيروت ۔تاريخ النشر: 1414هـ = 1993م)  فقط والله أعلم
                                                  
عنوان: وارث کے لیے کی گئی وصیت کا حکم
سوال: بیوہ کو اگر مرحوم شوہر مرنے سے پہلے ایک مکان دینے کا وصیت نامہ لکھ کر دے  جب کہ مرحوم کی کوئی اولاد زندہ نہیں تو اس میں دوسرے ورثاء کا کوئی حق ہے یا نہیں؟
جواب: صورتِ مسئولہ میں  مرحوم شوہر کی اپنی بیوہ کے حق میں کی جانے والی  وصیت دیگر  ورثاء کی اجازت پر موقوف ہوگی۔ اگر دیگر ورثاء سب بالغ ہوں اور انہوں نے اجازت دے دی تو اسے نافذ کیا جائے گا، یا بعض بالغ ہوں، بعض نابالغ اور بالغ اجازت دے دیں تو ان کے حصے کے بقدر نافذ ہوگی، ورنہ اس وصیت پر عمل نہیں کیا جائے گا۔الدر المختار وحاشية ابن عابدين (رد المحتار) (6 / 656):
"(إلا بإجازة ورثته)؛ لقوله عليه الصلاة والسلام: «لا وصية لوارث إلا أن يجيزها الورثة»". فقط والله أعلم
                                                  
عنوان: والد کا اپنی زندگی میں بیٹوں کو محروم کرنا اور ان کے انتقال کے بعد بیٹوں کا ترکہ پر تنہا قبضہ کرلینا
سوال: میرے نانا کے تین بیٹے اور پانچ بیٹیاں تھیں،جب کہ ایک بیٹی کا انتقال نانا کی حیات میں  ہوا تھا، نانا نے اپنی حیات میں100 کنال سے زائد  زمین تین بیٹوں  میں بانٹ لی تھی، کیوں کہ بیٹیاں اپنے اپنے گھروں میں تھیں،  بیٹے سارے زمین(میوہ باغ, جس کا ایک اچھاخاصہ حصہ ناناکےنام پر ہی  تھا دیکھ بال کرتےتھے، بلکہ بہت   محنت مزدوری کرتے تھے).اب نانا کےانتقال کے بعدتین بیٹو ں نے جن کےقبضے میں ساری زمین تھی، اس بچی ہوئی زمین میں بھی پورا حصہ اپنی بہنوں کو نہیں دیا . کیا نانا اور ان کے بیٹوں نے از روئے شریعت گناہ کیا ؟
جواب: واضح رہے کہ  ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد میں حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر صاحبِ جائیداد اپنی  زندگی میں  اپنی جائیداد  خوشی  ورضا سے   اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ...... قال: «فاتقوا الله واعدلوا بين أولادكم»". (مشکوٰۃ  المصابیح، 1/261، باب العطایا، ط؛ قدیمی)ترجمہ: حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔        البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت و دِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے۔لہذا  صورتِ مسئولہ میں آپ کے نانا نے اپنی 100 کنال زمین اپنے بیٹوں کو دے دی اور  اپنی بیٹیوں کو محروم کیا تو  ان کا یہ عمل قطعاً ناجائز  تھا،  شرعی اعتبار سے یہ تقسیم غیر منصفانہ ہے۔لیکن  اس کے باوجود اگر آپ کے نانا  نے  اپنی 100 کنال زمین باقاعدہ تقسیم کرکے ہر ایک بیٹے کو اس کا حصہ  اس کے قبضہ اور تصرف میں دے دیا تھا تو   شرعاً یہ ہبہ(گفٹ) مکمل ہوگیا ، اور بیٹے اس کے مالک بن گئے ہیں، لیکن اگر انہوں زمین باقاعدہ تقسیم کرکے ہر ایک بیٹے کو نہیں دی، بلکہ مشترکہ طور پر ہبہ کی ہے، یا صرف زبانی طور پر دی تھی، عملاً آپ کے نانا ہی قبضہ میں تھی تو  تب یہ زمین بدستور نانا ہی کی ملکیت میں رہے گی، اور ان کے انتقال کے بعد ترکہ میں شمار ہوگی۔بہر صورت نانا کے انتقال کے وقت  ان کی ملکیت کی زمین ہو  یا  100 کنال پر نانا کی زندگی میں ہبہ (گفٹ ) مکمل نہ ہونے کی صورت میں تمام زمینیں ہوں، جو بھی آپ کے نانا کا ترکہ ہے، اس میں جس طرح بیٹوں کا حق ہے، اسی طرح بیٹیاں بھی اپنے حصے کے تناسب سے مکمل حق دار ہیں، اس لیے کہ والدین کے ترکہ میں جس طرح ان کی نرینہ اولاد کا حصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہنوں کو  ان کے شرعی حصے سے محروم کرنا ناجائز اور سخت گناہ ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا  بھائی اس گناہ اور آخرت کی بربادی سے بچنے کے لیے میراث میں سے بہنوں کو حصہ دے دیں اور جو زمین والد نے ان کو دے دی تھی اور بیٹیوں کو محروم کیا تھا اس کی تلافی کے لیے بھی بہنوں کو  اس میں سے بھی کچھ دے کر راضی کرلیں؛ تاکہ ان کے والد کو بھی آخرت میں پریشانی نہ ہو۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (1/266، باب الوصایا، الفصل الثالث،  ط: قدیمی)       شرح المجلۃ میں ہے:"لایجوز لأحد  أن یاخذ  مال أحد  بلا سبب شرعي". (1/264،  مادۃ: 97، ط: رشیدیہ)         فتاوی شامی میں ہے: "وفي الخانية: لا بأس بتفضيل بعض الأولاد في المحبة؛ لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني، وعليه الفتوى". (5/696، کتاب الھبۃ، ط: سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين ". (7/288، کتاب الھبۃ، ط: رشیدیہ)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية". (4/378،  الباب الثانی فیما یجوز من الھبۃ وما لا یجوز، ط: رشیدیہ)۔ فقط واللہ اعلم
                                                  
عنوان: حرام اور حلال مال سے مخلوط سرمایہ والے کو کاروبار میں شریک کرنا
سوال: کسی مشارک (شرکت کرنے والے) کو اپنے شریک سے حرام اور حلال میں مخلوط مال کے سرمایہ کا کیا حکم ہے؟
جواب: صورتِ مسئولہ میں اگر حرام آمدنی والا شخص اپنی حرام رقم سے کاروبار میں سرمایہ لگائے، یا اس کا مال تو حلال و حرام دونوں ہو  لیکن وہ حرام مال سے سرمایہ لگائے، یا حلال وحرام مخلوط مال ہو  اور ان میں تمییز  نہ ہو اور غالب حرام ہو تو ایسے شخص کو کاروبار میں شریک کرنا جائز نہیں ہے۔  اگر حرام اور حلال مال ملا ہوا ہو اور حلال غالب ہو تو شرکت جائز ہے البتہ اجتناب بہتر ہے۔ ہاں اگر حرام آمدن والا کسی حلال آمدن والے سے قرض لے کر سرمایہ لگائے یا حرام آمدن والے کی بعض آمدن حلال ہو اور متعینہ طور پر حلال آمدن سے سرمایہ لگائے تو اس کو  کاروبار میں شریک کرنا جائز ہوگا۔ الأشباہ و النظائر میں ہے:"القاعدة الثانية من النوع الثاني: إذا اجتمع عند أحد مال حرام و حلال فالعبرة للغالب ما لم يتبين". (١/ ١٤٧)فتاوی عالمگیری میں ہے:"آكل الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالاً لا بأس بقبول هديته والأكل منها، كذا في الملتقط".(5 / 343، الباب الثانی  عشر فی الھدایا والضیافات، ط: رشیدیہ)(مجمع الانھر، (2/529) کتاب الکراہیۃ، ط: دار احیاء التراث العربی)  فقط واللہ اعلم
                                                  
عنوان: بینک کا قرض سود لگنے سے پہلے ادا کردے تب بھی بینک سے قرض لینا جائز نہیں
سوال: اگر کسی شخص نے بینک سے قرضہ لیا اور اس پر سود لگنے سے پہلے ہی قرض کی ادائیگی کردیا تو یہ جائز ہے؟
جواب: واضح رہے کہ سودی معاملہ کرنا اور سود پر راضی ہونا الگ گناہ ہے اور سود کی رقم دینا الگ گناہ ہے۔ صورتِ مسئولہ میں مذکورہ شخص پر سود دینے کا گناہ تو نہیں آئے گا، لیکن سودی معاملہ کرنا اور اس پر رضامندی کا اظہار کرنے کا گناہ ضرور آئے گا، اور سودی معاہدہ کرنے والے پر بھی حدیث شریف میں لعنت آئی ہے؛  اس لیے بینک سے قرض لینا اور سودی معاہدہ کرنا ہی ناجائز ہے۔عمدة القاري شرح صحيح البخاري (11 / 200):
"إن آيات الربا التي في آخر سورة البقرة مبينة لأحكامه وذامة لآكليه، فإن قلت: ليس في الحديث شيء يدل على كاتب الربا وشاهده؟ قلت: لما كانا معاونين على الأكل صارا كأنهما قائلان أيضا: إنما البيع مثل الربا، أو كانا راضيين بفعله، والرضى بالحرام حرام". فقط و الله أعلم
                                                  
عنوان: شیئرز کا کاروبار
سوال: شیئرز کا کاروبار کیسا ہے؟
جواب: شیئرز کا کاروبار چند شرائط کے ساتھ جائز ہے:1- جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود ہو، صرف کاغذی طور پر رجسٹرڈ نہ ہو۔2- اس کمپنی کے کل اثاثے نقد کی شکل میں نہ ہوں،  بلکہ اس کمپنی کی ملکیت میں جامد اثاثے بھی موجود ہوں۔3- کمپنی کا کل یا کم از کم اکثر سرمایہ حلال ہو۔4- کمپنی کا اصل کاروبار جائز ہو، حرام اشیاء کے کاروبار پر مشتمل نہ ہو۔5- شیئرز کی خرید و فروخت میں، خرید و فروخت کی تمام شرائط کی پابندی ہو۔6- حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو۔7- شیئرز کی خرید و فروخت کے دوران بالواسطہ یا بلاواسطہ سود اور جوے کے کسی معاہدے کا حصہ بننے سے احتراز کیا جاتا ہو۔اگر شیئرز کے کاروبار میں ان شرائط کی رعایت رکھی جائے تو یہ کاروبار جائز ہے، ورنہ نہیں۔ بہرصورت بہتر یہی ہے کہ اس کاروبار سے اجتناب کیا جائے، اس لیے کہ مارکیٹ میں ان تمام شرائط کے ساتھ شیئرز کا کاروبار بہت مشکل ہے، اس لیے اجتناب کا مشورہ دیا جاتا ہے۔ فقط واللہ اعلم
                                                  
عنوان: ایزی پیسہ اکاؤنٹ کا حکم
سوال: ایزی پیسہ اکاؤنٹ کی ایپلی کیشن استعمال کرنے پر کسٹمرز  کو مفت ایم بی اور منٹ اور رقم دی جاتی ہے، اس میں کس چیز کا استعمال جائز ہے اور کس کا نہیں؟
جواب: ’’ایزی پیسہ اکاؤنٹ‘‘  ایک ایسی سہولت ہے جس میں آپ اپنی جمع کردہ رقوم  سے کئی قسم کی سہولیات حاصل کرسکتے ہیں، مثلاً: بلوں کی ادائیگی، یا رقوم کا تبادلہ، موبائل وغیرہ میں استعمال۔اس کی فقہی حیثیت یہ ہے کہ اس اکاؤنٹ میں جمع کردہ رقم قرض ہے، جس   سے آپ اپنے موبائل وغیرہ میں رقم وصول کرسکتے ہیں۔اور  چوں کہ قرض دے کر اس سے کسی بھی قسم کا نفع اٹھانا جائز نہیں ہے؛ اس لیے اس قرض کے بدلے کمپنی کی طرف سے دیے جانے والے فری منٹس وصول کرنا اور ان کا استعمال کرنا جائز نہیں ہے، اگر کوئی ’’ایزی پیسہ اکاؤنٹ‘‘  کھلواچکاہو تو اس کے لیے یہ حکم ہے کہ وہ صرف اپنی جمع کردہ رقم واپس لے سکتاہے، یا صرف جمع کردہ رقم کے برابر استفادہ کرسکتاہے، اس رقم پر ملنے والے اضافی فوائد حاصل کرنا اس کے لیے جائز نہیں ہوں گے۔اگر کوئی کمپنی اس طرح کا  ’’ایزی پیسہ اکاؤنٹ‘‘  بنائے جس میں صرف اصل جمع کردہ رقم کے برابر ہی استفادہ کیا جاسکتاہو، اضافی کوئی نفع نہ دیا جاتاہو تو  ایسے اکاؤنٹ سے فائدہ اٹھانا جائز ہوگا۔ فقط واللہ اعلم
                                                  
عنوان: والدہ کے انتقال کی صورت میں بیٹے اور بیٹیوں کے درمیان ترکہ کی تقسیم کا طریقہ
سوال: والدہ کے انتقال کے بعد ان کی وراثت کیسے تقسیم ہوگی، یعنی لڑکوں کو لڑکیوں سے ڈبل یا سب کو برابر برابر؟
جواب: والدہ کے انتقال کی صورت میں ان کے ترکہ میں سے ان کے بیٹوں کو بیٹیوں کے مقابلہ میں دوگنا (ڈبل) حصہ ملے گا۔باقی مکمل حکم جاننے کے لیے مرحومہ کے ورثاء کی مکمل تفصیل ارسال کر کے سوال بھیجیے! فقط واللہ اعلم
                                                  
عنوان: ایک بیٹی اور تین بھائیوں میں ترکہ کی تقسیم
سوال: باپ کی وفات پر اولاد میں صرف ایک  بیٹی اور میت کے تین بھائی ہوں تو  زمین کی تقسیم کیسے ہوگی؟
جواب: صورتِ مسئولہ  میں اگر واقعۃً  مرحوم والد کے ورثہ  یہی  ایک بیٹی اور تین بھائی ہیں، اس کے علاوہ مرحوم کی بیوہ اور  والدین کا انتقال بھی اس سے پہلے ہوچکا ہے اور مرحوم کی نرینہ اولاد بھی نہیں ہے  تو مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے اس کے حقوقِ  متقدمہ  یعنی تجہیز و تکفین کے اخراجات نکالنے کے بعد، مرحوم کے ذمہ اگر کوئی قرض ہے تو اسے کل ترکہ  میں سے ادا کرنے کے بعد، مرحوم نے اگر کوئی  جائز وصیت کی ہو تو اسے  ایک تہائی ترکہ میں سے نافذ کرکے  باقی کل منقولہ وغیر منقولہ  ترکہ کو  6 حصوں میں تقسیم کرکے 3 حصے بیٹی کو اور   ایک ایک حصہ ہر ایک بھائی کو ملے گا۔یعنی مثلا 100 روپے میں سے مرحوم کی بیٹی کو 50 روپے، اور مرحوم کے ہر ایک بھائی کو 16/66 روپے ملیں گے، اگر زمین تقسیم کرنی ہو تو بھی اسی فیصد کے حساب سے تقسیم ہوگی۔ فقط واللہ اعلم
                                                  
عنوان: رشوت دے کر نوکری حاصل کرنا
سوال: میرے کزن کا دوست کے الیکٹرک میں ہے، تو میرا کزن مجھے وہاں لگانا چاہ رہا ہے، لیکن کے الیکٹرک والے 250000 مانگ رہے ہیں۔ آپ سے پوچھنا تھا کہ یہ جائز ہے یا نہیں؟آج کل ہر جگہ جہاں جاؤں پیسے مانگتے ہیں۔آپ مجھے بتا دیں تاکہ میں مطمئن ہو جاؤں!
جواب: واضح رے کہ رشوت لینے اور دینے والے پر حدیث میں لعنت وارد ہوئی ہے جیسا کہ سنن ابی داؤد میں ہے:’’عن أبي سلمة، عن عبد الله بن عمرو، قال: «لعن رسول الله صلى الله عليه وسلم الراشي والمرتشي»‘‘.  (3/ 300،کتاب الأقضیة، باب في کراهیة الرشوة، رقم الحدیث: 3580،ط: المکتبة العصریة)لہذا ا گر کسی نوکری کے آپ اہل ہیں اور تمام قانونی تقاضوں کو پورا کرنے کے باوجود آپ کو نوکری نہیں دی جارہی ہو اور رقم کا مطالبہ کیا جا رہا ہو، تو اس صورت میں بھی رشوت دے کر نوکری حاصل کرنے کی شرعاً اجازت نہ ہوگی، کوئی اور متبادل حلال ذریعہ اختیار کرنے کی کوشش کرنی چاہیے۔ ہاں! البتہ اگر آپ مطلوبہ نوکری کے اہل ہوں اور قانونی تقاضے پورے ہوں تو جائز طریقے سے سفارش کے ذریعے ملازمت حاصل کرنا جائز ہوگا۔ فقط واللہ اعلم
                                                  
عنوان: مدت کے مقابلہ میں رقم کم کرنا
سوال: دو آدمیوں کے درمیان سودا ہوا کہ دو مہینے کے بعد میں  آپ کو اتنے پیسے دوں گا، بعد میں اس نے یہ کہا کہ ایک مہینے کے بعد دے دو تو اتنے پیسے کم کروں گا، کیا یہ جائز ہے؟
جواب: صورتِ مسئولہ میں رقم کی کمی مدت کے مقابلہ میں کی جا رہی ہے اور جو کمی مدت کے مقابلہ میں ہو وہ کمی نا جائز ہوتی ہے، لہذا ایسا ڈسکاؤنٹ حاصل کرنا ناجائز ہے، اگر سودے میں ہی یہ شرط رکھی گئی تو معاملہ ہی ناجائز تھا، اسے منسوخ کرکے کسی شرطِ فاسد کے بغیر معاملہ کیا جائے۔ البتہ اگر سودا کرتے وقت یہ شرط نہیں رکھی گئی تھی، بلکہ ادھار کی صورت میں ایک قیمت متعین کرلی گئی تھی تو سابقہ قیمت پر سودا درست ہوگا، لہٰذا جو قیمت طے ہوئی ہے وہی ادا کی جائے۔ نیز سودا درست ہوجانے کے بعد اگر بائع مدت کے ساتھ مشروط کیے بغیر ڈسکاؤنٹ دے تو  اسے قیمت میں کمی کا حق ہوتاہے۔الموسوعة الفقهية الكويتية (27/ 331):
"أما لو صالحه عن ألف مؤجل على خمسمائة معجلة، فقد اختلف الفقهاء في جواز ذلك على قولين:
أحدهما: لجمهور الفقهاء - الحنفية والمالكية والشافعية - والصحيح عند الحنابلة أن ذلك لايجوز  ...  وقد علل الحنفية المنع في غير دين الكتابة: بأن صاحب الدين المؤجل لايستحق المعجل، فلايمكن أن يجعل استيفاء، فصار عوضًا، وبيع خمسمائة بألف لايجوز.
وبيان ذلك: أن المعجل لم يكن مستحقًا بالعقد حتى يكون استيفاؤه استيفاءً لبعض حقه، والتعجيل خير من النسيئة لا محالة، فيكون خمسمائة بمقابلة خمسمائة مثله من  الدين، والتعجيل في مقابلة الباقي، وذلك اعتياض عن الأجل، وهو باطل؛ ألا ترى أنّ الشرع حرم ربا النسيئة، وليس فيه إلا مقابلة المال بالأجل شبهة، فلأنّ تكون مقابلة المال بالأجل حقيقةً حرامًا أولى".الدر المختار وحاشية ابن عابدين (رد المحتار) (5/ 168):
"باب الربا هو لغةً: مطلق الزيادة. وشرعًا: (فضل) ولو حكمًا فدخل ربا النسيئة". فقط و الله أعلم
                                                  
عنوان: رشوت دے کر ملازمت حاصل کرلی، تدارک کی صورت؟
سوال: ایک آدمی نے رشوت دے کر ملازمت حاصل کی، اب نادم ہے،  اس کے تدارک کی کیا صورت ہوگی?
جواب: رشوت لینے اور دینے والے پر حضورِ اکرم ﷺ نے لعنت  فرمائی ہے، چناں چہ رشوت لینا اور دینا دونوں ناجائز ہیں،  اور رشوت کی بنیاد پر ملازمت حاصل کرنا مطلقاً ناجائز ہے، خواہ اس ملازمت کی اہلیت اور کوائف پورے ہوں۔اگر اہلیت و دیانت داری کے باوجود نوکری نہ مل رہی ہو تو  جائز سفارش (سورس)  جائز طریقے سے کروانے کی اجازت ہے،  تاہم حق ثابت ہونے سے پہلے اسے حاصل کرنے کے لیے رشوت دینا بہرحال ناجائز ہے، اس لیے متبادل کوئی حلال ذریعہ آمدن تلاش کرنا چاہیے۔البتہ اگر کسی شخص نے رشوت دے کر ملازمت حاصل کرلی اور اب اسے احساس ہوگیا ہے تو اس شخص کو چاہیے کہ صدقِ دل سے توبہ و استغفار کرے، اور اب اس کی تنخواہ حلال ہونے کا مدار اس بات پر ہوگا کہ اگر وہ اس ملازمت کی شرائط و کوائف پر پورا اترتاہے اور امانت و دیانت کے ساتھ متعلقہ ذمہ داریاں بھی ادا کرے  تو اس کی تنخواہ حلال ہوگی؛ لہذا اب اس کا تدارک اس طرح ہوگا کہ مذکورہ آدمی اپنے متعلقہ تمام امور پوری دیانت داری کے ساتھ  انجام دے  اور توبہ استغفار کرے۔مشكاة المصابيح (2/ 1108):
"عن عبد الله بن عمرو قال: لعن رسول الله صلى الله عليه وسلم الراشي والمرتشي". ترجمہ: حضرت عبداللہ بن عمرو رضی اللہ عنہما سے روایت ہے کہ رسول اللہ ﷺ نے رشوت دینے والے اور رشوت لینے والے پر لعنت فرمائی ہے۔ فقط واللہ اعلم
                                                  
عنوان: آدم جی تکافل میں پیسہ لگانے کا حکم
سوال: آدم جی تکافل میں پیسہ دینا کیساہے؟
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  ”تکافل“ کے نام سے جو نظام  چلارہے ہیں ، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے۔مروجہ    تکافل کے نظام کو جائز قرار دینے والے  اس  کی بنیاد  ’’وقف‘‘ کے قواعد  پر قرار دیتے ہیں ، لیکن  اس نظام میں وقف کے  قواعد کی مکمل رعایت نہیں کی جاتی؛  لہذا کسی بھی مروجہ تکافل کمپنی  کے ساتھ   کسی  بھی  قسم کا معاہدہ کرنا اور پیسے لگا کر  اس کا ممبر بننا شرعاً جائز نہیں ہے۔ فقط واللہ اعلمنوٹ: مدلل تفصیلی فتوی ہماری ویب سائٹ پر موجو دہے مندرجہ ذیل لنک سے آپ حاصل کرسکتے ہیں:( EFU ) ای ایف یو حمایہ تکافل کا شرعی حکم
                                                  
عنوان: سرکاری پائپ بغیر اجازت کے بیچنا
سوال: حکومت نے عوام کے لیے ایک عوامی نمائندے کو پانی کے پائپ دیے کہ ان کو عوام کی سہولت کے لیے استعمال کیا جائے، مگر اس عوامی نمائندے نے ان پائپوں کو مارکیٹ میں فروخت کردیا:1-  اس نمائندے کے لیے ان پائپوں کا بیچنا کیسا ہے؟2-  جس نے اس نمائندے سے وہ پائپ خریدے، اس کو بھی پتا تھا کہ سرکاری پائپ ہے جو یہ بیچ رہا ہے، اس کےلیے ان پائپوں کو خرید کر استعمال کرنا کیسا ہے؟
جواب: صورتِ  مسئولہ میں مذکورہ پائپ عوامی نمائندے کی ملکیت نہیں ہیں؛  اس لیے اس نمائندے کا ان پائپوں کو عوام ہی کی سہولت کے لیے استعمال کرنالازم ہے اور ان کو فروخت کرناشرعاً جائز نہیں ہے اور جس شخص کو معلوم ہو کہ یہ سرکار کی ملکیت ہے، اس کے لیے ان پائپوں کا خریدنا اور اس کا استعمال کرنا جائز نہیں ہے۔اگر اب تک وہ پائپ موجود ہوں تو مذکورہ شخص پر لازم ہے کہ وہ پائپ واپس کرے، اور عوامی نمائندے پر لازم ہے کہ وہ اس کی قیمت واپس کرے؛ کیوں کہ جو چیز اپنی ملکیت نہ ہو، اس کی بیع نافذ نہیں ہوتی، اور اگر وہ پائپ استعمال کرچکا ہے تو ان پائپوں کی قیمت سرکاری کھاتے میں جمع کرانا نمائندے کے ذمے واجب ہوگا۔درر الحكام شرح مجلة الأحكام (1/ 85):
"( لايجوز لأحد التصرف في مال غيره بلا إذنه ولا ولايته)". فقط والله أعلم
                                                  
عنوان: IQ option یا octafx  وغیرہ کے ذریعے آن لائن ٹریڈنگ کرنا
سوال: آج  کل موبائل ایپ کے ذریعے جو کاروبار ہوتا ہے  مثلاً  octafx ,یا IQ optionوغیرہ جس میں کرنسی کی خرید و فروخت اور اس طرح سونا چاندی بھی خریدی بیجی جاتی ہے، کیا یہ کاروبار کرنا درست ہے، اس کے لیے شرائط کیا ہے؟
جواب: IQ option یا octafx  وغیرہ کے ذریعے آن لائن ٹریڈنگ کی جاتی ہے، ان میں ٹریڈنگ کے لیے  اکاؤنٹ میں پیسے جمع کر کے اسے آن لائن کرنسی یا الیکٹرانک منی میں تبدیل کر کے کرنسی کی خرید و فروخت کرتے ہیں،  اور   کرنسی کی خرید و فروخت کا طریقہ کار بھی قرعہ اندازی جیسا ہوتا ہے، ان کے ذریعے پیسے کمانا درج ذیل وجوہات کی بنا پر ناجائز ہے:(1)  کرنسی کی بیع شرعاً "بیعِ صرف" ہے، جس  میں بدلین پر مجلس میں قبضہ ضروری ہے جب کہ دونوں جانب سے یا کسی ایک جانب سے ادھار ناجائز ہے،لہذا اسپاٹ ٹریڈ ہو یا فیوچر ٹریڈ ،ایسے تمام سودے ناجائز ہیں  جن میں کرنسی کی خریدوفروخت ادھار ہوتی ہے، یا نقد ہوتی ہے مگر عقد کے دونوں فریق  یا کوئی ایک فریق اپنے حق پر قبضہ نہیں کرتا ۔حاصل یہ ہے کہ  تقابض نہ پائےجانے کی وجہ سے ایسے سودے فاسد ہوں گے اور نفع حلال نہ ہوگا۔(2) مسلمہ (طے شدہ) اصول ہے کہ بیع شرطِ فاسد  سے فاسد ہو جاتی ہے،ان پلیٹ فارم کے ذریعے بڑے پیمانے پر فاریکس ٹریڈنگ ہوتی ہے "فاریکس" کے کاروبار میں شروطِ فاسدہ بھی لگائی جاتی ہیں، مثلاً swaps( بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا، حال آں کہ بیع تام ہو جانے بعد لازم ہوجاتی ہے اور جانبین کا اختیار ختم ہو جاتا ہے۔ (3) نیز Options میں خریدار کو یہ حق دینا کہ وہ اپنی بیع کو  سامنے والے فریق کی رضا مندی کے بغیر بھی "اقالہ" کرسکتا ہے۔ یہ بھی شرطِ فاسد ہے، کیوں کہ "اقالہ" میں جانبین کی رضامندی شرط  ہوتی ہے۔(4) فیوچر سیل کی جو صورت اوپر بیان ہوئی وہ بیع ناجائز ہے؛ کیوں کہ  بیع  کا فوری ہوناضروری ہے ،مستقبل کی تاریخ پر خریدوفروخت ناجائز ہے۔(5) اس  طریقہ کاروبار میں ایک قباحت "بیع قبل القبض" کی بھی ہے؛ کیوں کہ ستر ،اسی فیصد لوگ اس مارکیٹ میں خریداری محض کرنسی ریٹ کےاتارچڑہاؤ کے ذریعہ نفع حاصل کرنے کےلیے کرتے ہیں، ان کا مقصد کرنسی حاصل کرنا نہیں ہوتا؛ لہذا اکثر خریدارکرنسی کا قبضہ حاصل نہیں کرتے اور آگے بیچ دیتے ہیں۔نیز   (IQ Option) کے طریقہ کار میں قمار (جوئے) کا عنصر بھی غالب ہے، کہ مثلاً ایک ڈالر سے ایک منٹ میں ٹریڈ کی ، ممکن ہے کہ وہ ڈالر بھی ضائع ہوجائے اور اس میں یہ بھی ممکن ہوتا ہے زیادہ بھی مل جائے، اور جوا شریعت میں حرام ہے۔مزید تفصیل کے لیے درج ذیل لنک پر جامعہ کا فتوی ملاحظہ فرمائیں:آئی کیو آپشن (IQ Option) کے ذریعے آن لائن ٹریڈنگ کرنافقط واللہ اعلم
                                                  
عنوان: فلیٹ ادہار بیچ کر پھر خریدار سے اس کا کرایہ لینا
سوال: ہم پراپرٹی کا کام کرتے ہیں، فلیٹ بناتے ہیں اور بیچتے ہیں۔ ہم نے ایک فلیٹ جنوری ؁ ۲۰۱۹ء میں 3 کروڑ میں بیچا، لیکن اس کی صورت باہمی رضامندی سے یہ طے پائی کہ خریدار چار سال کے عرصے میں قسطوں میں یہ رقم ہمیں ادا کریں گے، لیکن ہم اسے شروع ہی سے قبضہ دے دیں گے، اور وہ ہمیں شروع سے اس فلیٹ کا کرایہ دے گا۔ جس کا طریقہ یہ ہوگا کہ جنوری ؁ ۲۰۱۹ ء سے دسمبر ؁ ۲۰۱۹ ء تک ہر ماہ  40 ہزار روپے کرایہ کی مد میں دے گا، اور اس کے بعد جنوری ؁ ۲۰۲۰ء سے لے کر جب تک پوری پیمنٹ نہیں کر دیتا اس وقت تک ہر ماہ 25 ہزار روپے کرایہ کی مد میں دے گا۔ سوال یہ ہے کہ: کیا ہمارا یہ معاملہ اور اس طرح کا سودا شرعاً درست ہے؟ اگر نہیں تو اب تک کے جو پیسے لیے ہیں، اس کا کیا حکم ہے؟
جواب: جب آپ نے یہ فلیٹ بنا کر اس کو بیچ دیا اور قبضہ دے دیا تو یہ اس کی ملکیت ہے،آپ کی نہیں ، لہذا  اس فلیٹ کا کرایہ لینا جائز نہیں۔ البتہ اب تک جو رقم لی ہے آپ اس رقم کو  فلیٹ کی قیمت کی اقساط کی وصولی کے طور پر کاٹ سکتے ہیں۔ فقط واللہ اعلم
                                                  
عنوان: خریدی ہوئی چیز پر قبضہ کے بعد اسے نفع پر فروخت کرنا
سوال: ایک شخص فروٹ کی گاڑی خرید لیتا ہے سبزی منڈی میں، اور پھر صبح کو کسی دوسرے شخص کے ذریعے اپنا منافع رکھ کر فروخت کر دیتا ہے، آیا ایسا معاملہ کرنا جائز ہے یا ناجائز؟
جواب: صورتِ مسئولہ میں مذکورہ شخص اگر فروٹ کی گاڑی خرید کر اس پرخود قبضہ  کرے یا کسی وکیل کے ذریعے قبضہ کرنے کے بعد  کسی دوسرے  شخص کے ذریعے اسے نفع رکھ  کر فروخت کرتا ہے تو یہ نفع اس کے لیے جائز و حلال ہے اور یہ معاملہ درست ہے۔ الدر المختار وحاشية ابن عابدين (رد المحتار) (4/ 505):
"وأما الثاني، وهو شرائط النفاذ فاثنان: الملك أو الولاية، وأن لا يكون في البيع حق لغير البائع فلم ينعقد بيع الفضولي عندنا، أما شراؤه فنافذ.
قلت: أي لم ينعقد إذا باعه لأجل نفسه لا لأجل مالكه لكنه على الرواية الضعيفة. والصحيح انعقاده موقوفا كما سيأتي في بابه. والولاية إما بإنابة المالك كالوكالة، والشارع كولاية الأب ثم وصيه ثم الجد ثم وصيه ثم القاضي ثم وصيه، ولا ينفذ بيع مرهون ومستأجر، وللمشتري فسخه إن لم يعلم لا لمرتهن ومستأجر.وأما الثالث: وهو شرائط الصحة فخمسة وعشرون: منها عامة ومنها خاصة، فالعامة لكل بيع شروط الانعقاد المارة؛ لأن ما لاينعقد لايصح، وعدم التوقيت، ومعلومية المبيع، ومعلومية الثمن بما يرفع المنازعة فلايصح بيع شاة من هذا القطيع وبيع الشيء بقيمته، أو بحكم فلان وخلوه عن شرط مفسد كما سيأتي في البيع الفاسد والرضا والفائدة، ففسد بيع المكره وشراؤه وبيع ما لا فائدة فيه وشراؤه كما مر، والخاصة معلومة الأجل في البيع المؤجل ثمنه، والقبض في بيع المشترى المنقول، وفي الدين، ففسد بيع الدين قبل قبضه كالمسلم فيه، ورأس المال وبيع شيء بدين على غير البائع وكون البدل مسمى في المبادلة القولية، فإن سكت عنه فسد وملك بالقبض، والمماثلة بين البدلين في أموال الربا، والخلو عن شبهة، ووجود شرائط المسلم فيه، والقبض في الصرف قبل الافتراق، وعلم الثمن الأول في مرابحة، وتولية وإشراك ووضيعة". فقط والله أعلم
                                                  
عنوان: بیوہ، والدہ، دوبیٹیوں اوردوبھائیوں میں جائیداد کی تقسیم
سوال: کیا فرماتے ہیں مفتیانِ کرام اس مسئلہ کے بارے میں کہ ایک شخص فوت ہوا، اس کے پس ماندگان میں اس کی بیوی، دو بیٹیاں اور والدہ حیات ہیں،  اس کا مال کس حساب سے تقسیم ہوگا؟ اس کی وراثت کی کل مالیت 1087500ہے۔ اور اس شخص کے انتقال کے وقت 2 سگے بھائی بھی موجود تھے۔ جن میں سے ایک کا اب انتقال ہو چکا ہے اور ایک بھائی ابھی زندہ ہے۔ کیا ان کو بھی حصہ ملے گا ؟
جواب: صورتِ مسئولہ میں مرحوم کی  جائیداد        کی تقسیم کا طریقہ کار یہ ہے کہ سب سے پہلے  مرحوم کے  ترکہ میں سےان  کی تجہیز وتکفین کے اخراجات اور  قرضہ جات کی ادائیگی   کے بعد اگرمرحوم نے   کوئی جائز وصیت کی ہو تو اس کوایک تہائی مال میں سے نافذ کیا جائے، اس کے بعد مرحوم کے باقی کل ترکہ  منقولہ و غیرمنقولہ کو 48حصوں میں تقسیم کرکے  6حصے بیوہ کو ، 8حصے والدہ کو، 16،16 حصے ہر ایک بیٹی کو  اور ایک ،ایک حصہ ہرایک بھائی کو ملے گا۔یعنی1087500روپے میں سے135,937.5روپے بیوہ کو،181,250روپےوالدہ کو ،362,500روپے ہرایک بیٹی کو اور 22,656.25 روپے ہرایک بھائی کو ملیں گے۔ فقط  واللہ اعلم
                                                  
