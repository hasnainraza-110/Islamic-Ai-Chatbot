عنوان: غیر ضامن شخص سے نقصان کا مطالبہ کرنا؟
سوال: میں پراپرٹی ایجنٹ کے طور پر ایک آفس میں کام کرتا تھا، ان کے ساتھ میرا معاہدہ کمیشن کا تھا کہ اگر کوئی ڈیل ہو جاتی ہے تو اس میں آدھا کمیشن ہمیں آفس میں دینا ہوتا تھا،ایک دن ہمارے بوس (بڑے)نے ہمیں کہا کہ ملیر میں ہم ایک نیو پروجیکٹ موبائل مال کے نام سے بنا رہے ہیں، جس کے لیے ہم نے اس جگہ کے مالک سے مکمل ایگریمنٹ وغیرہ کیے ہیں اور بلڈر(بنانے والا) اس جگہ کے مالک کا بیٹا ہے، اور ہمارے بوس پروجیکٹ منیجر تھے، ہمیں کہا کہ آپ کلائنٹ(خریدار) لائیں گے جس میں سے ہم آپ کو معقول رقم کمیشن کے طور پر ادا کریں گے، میں نے وہاں اپنے کلائنٹس(خریدار) کی بکنگ کرائی ہے، اب بلڈر (بنانے والا) نے ہمیں دھوکہ دیا ہے، یعنی وہ اب کام نہیں کررہا ،اور بھاگ گیا ہے ،جب کہ اس کا والد رقم سے انکار کرچکا ہے،میں نے اپنے کلائنٹس کی میٹنگ اپنے بوس جو پروجیکٹ منیجر تھے ان سے بھی کرائی ہے، اور بوس نے ان سے ایگریمنٹ لکھا ہے کہ آپ کی رقم مجھ تک پہنچ گئی ہے ،اور میں اس کا ذمہ دار ہوں،پھر بوس نے وہ رقم بلڈر کودی، اور اب بھی وہ بوس کلائنٹ  کے ساتھ بلڈر کے گھر کے چکر لگا رہا ہے،یعنی رقم کی واپسی کے لیے کوششیں کررہا ہے، اب کلائنٹس مجھے بھی تنگ کررہے ہیں کہ آپ ہماری رقم کے ذمہ دار ہیں،جب کہ رقم کی لین دین کے بارے میں میری اُن سے کوئی بات نہیں ہوئی تھی۔پوچھنا یہ ہے اس صورت میں میں رقم واپسی کا ذمہ دار ہوں؟
جواب: صورتِ مسئولہ میں اگر واقعۃً مذکورہ معاملہ میں سائل کی حیثیت بروکر (دلّال) کی تھی،اورسائل نے  کلائنٹس (خریداروں) سے رقم کی واپسی کی ذمہ داری قبول نہیں کی تھی،تو اِن کلائنٹس (خریداروں) کی رقم کی ذمہ داری سائل پر نہیں ہے۔حدیث شریف میں ہے:"عن أبي حميد الساعدي رضي الله عنه : أن رسول الله صلى الله عليه وسلم قال : لا يحل لامرئ أن يأخذ مال أخيه بغير حقه و ذالك لما حرم الله مال المسلم على المسلم."( مسند أحمد ابن حنبل ،ج: 39، ص: 18، رقم الحديث: 23605 ،ط: مؤسسة الرسالة)فتاوی شامی میں ہے:"لا يجوز لأحد من المسلمين أخذ مال أحد ‌بغير ‌سبب ‌شرعي."(كتاب الحدود ،باب التعزير، ج: 4، ص: 59، ط: سعيد)درر الحکام فی شرح مجلۃ الاحکام میں ہے:"لا يجوز لأحد أن يأخذ مال أحد بلا ‌سبب ‌شرعي."(درر الحكام في شرح مجلة الأحكام ، ج: 1، ص: 98، ط: دار الجيل)العنایۃ شرح الھدایۃ میں ہے:"فإن ‌مطالبة ‌الدين بغير دين غير متصور."(کتاب الکفالة ،الکفالة بالمال،ج: 7،ص: 182، ط: دارالفکر)فتاوی شامی میں ہے:"(قوله ولا يضمن إلخ) اعلم أن الهلاك إما بفعل الأجير أو لا، والأول إما بالتعدي أو لا. والثاني إما أن يمكن الاحتراز عنه أو لا، ففي الأول بقسميه يضمن اتفاقا. وفي ثاني الثاني لا يضمن اتفاقا وفي أوله لا يضمن عند الإمام مطلقا ويضمن عندهما مطلقا. وأفتى المتأخرون بالصلح على نصف القيمة مطلقا، وقيل إن مصلحا لا يضمن وإن غير مصلح ضمن، وإن مستورا فالصلح اهـ ح والمراد بالإطلاق في الموضعين المصلح وغيره....وفي البدائع: لا يضمن عنده ما هلك بغير صنعه قبل العمل أو بعده؛ لأنه أمانة في يده وهو القياس. وقالا يضمن إلا من حرق غالب أو لصوص مكابرين وهو استحسان...وفي الخانية والمحيط والتتمة: الفتوى على قوله."(باب ضمان الأجیر، ج:6، ص: 65، ط: سعید)مجمع الضمانات میں ہے:"الدلال أجير مشترك حتى لو ضاع من يده شيء بلا صنعه لا يضمن عند أبي حنيفة."(مجمع الضمانات، باب مسائل الإجارة، ص: 52، ط: دار الكتاب الإسلامي)فقط والله أعلم
                                                  
عنوان: بلی کی خرید و فروخت کا حکم
سوال: ایک ویب سائٹ پہ یہ حدیث مبارکہ پڑھی ہے کہ بلی اور کتے کی تجارت نہیں کرنی چاہیے۔ اس سلسلے میں کچھ تفصیل سے بیان کردیجیے۔ ہماری ایک بہن نے گھر میں بلی پالی ہوئی ہے جو انہوں نے کسی سے خریدی تھی جو یہی بزنس کرتے ہیں اور وہ خود بھی اگر کسی کو اس بلی کے بچے فروخت کرنا چاہیں تو یہ غلط ہوا۔ ہمیں اس حدیث کے بارے میں کوئی علم نہیں تھا۔حال ہی میں معلوم ہوا۔
جواب: صورت مسئولہ میں بلی پالناجائز ہے اور اس کی خرید و فروخت کرنا بھی جائز ہے اور اس کی رقم استعمال کرنا بھی جائز ہے۔مرقاۃ المفاتیح میں ہے"(وعن جابر أن رسول الله - صلى الله عليه وسلم - نهى عن ثمن الكلب والسنور) : بتشديد السين المكسورة والنون المفتوحة وهو الهر، في شرح السنة: هذا محمول على ما لا ينفع، أو على أنه نهي تنزيه لكي يعتاد الناس هبته وإعارته والسماحة به، كما هو الغالب، فإن كان نافعا وباعه صح البيع وكان ثمنه حلالا، هذا مذهب الجمهور إلا ما حكي عن أبي هريرة وجماعة من التابعين - رضوان الله تعالى عليهم أجمعين، واحتجوا بالحديث، وأما ما ذكره الخطابي وابن عبد البر أن الحديث ضعيف فليس كما قالا، بل هو صحيح (رواه مسلم)."(کتاب البیوع , باب الکسب و طلب الحلال جلد 5 ص: 1897 ط: دارالفکر)فتاوی شامی میں ہے:"لكن في الخانية:بيع الكلب المعلم عندنا جائز، وكذا السنور، وسباع الوحش والطير جائز معلما أو غير معلم."(کتاب البیوع , باب خیار العیب جلد 5 ص: 48 , 49 ط: دارالفکر)فتاوی محمودیہ میں ہے:سوال:" بندر ، بلی ، چوہا وغیرہ جیسے حرام جانوروں کی تجارت کرکے روزی کمانا کیسا ہے؟جواب: اگر ان حرام جانوروں کی کھال ، ہڈی وغیرہ کار آمد ہوں ، یا ان سے دوا بنائی جائے تو ان کی خرید و فروخت کرنا جائز ہے۔"(کتاب البیوع ، باب البیع الصحیح جلد ۱۶ ص:۳۲ ط:دارالافتاء جامعہ فاروقیہ کراچی)فقط واللہ اعلم
                                                  
عنوان: ناجائز دوستی اور تعلق کے لیے ویب سائٹ کی سہولت دینا
سوال: ایک شخص سافٹ وئیر کمپنی میں ملازم ہے ،اس کا کام ویب سائٹیں وغیرہ بنانے کا ہوتا ہے، ایک باہر ملک کی کمپنی کی طرف سے اس شخص کی کمپنی کو ایک ویب سائٹ بنانے کا آرڈر آتا ہے جس میں یہ ہوگا کہ اس ویب سائٹ پر دو فارم بھرے جائیں گے ،ایک لڑکے اور ایک لڑکی کی طرف سے، اور اس ویب سائٹ کا کامدونوں کے درمیان رابطہ کرانا اور ناجائز تعلقات کے لیے بات چیت کرنے کا ہوگا،کہ اس فارم کو بھر کر ایک دوسرے کے بارے میں معلومات حاصل کریں گے تو جو جسے پسند آئے وہ اس کے ساتھ تعلق بنائے گا ،جسے انگریزی میں (dating) کہتے ہیں۔اب کمپنی نے اس شخص کو یہ ویب سائٹ بنانے کا حکم دیا اور وہ ملازم ہونے کی حیثیت سے اس کام کو کرے گاتو ایسی صورت میں ایسے شخص کے لیے کیا حکم ہے کہ اپنے ادارے ( کمپنی) کی بات مانتے ہوئے اس طرح کی ویب سائٹ بنادے؟ اگر مجبورا یہ ویب سائٹ بنادی تو اس کا وبال صرف کمپنی کو ہوگا یا بنانے والا بھی اس گناہ میں شامل ہوگا؟اور انکار کرنے کی صورت میں کام سے فارغ کرنے کا قوی امکان ہے جو کہ آج کل کے دور میں بہت مشکل ہوسکتا ہے۔
جواب: صورتِ مسئولہ میں جب مذکورہ ویب سائٹ  کے بنانے کا مقصد ہی اجنبی مرد اور عورت کے درمیان رابطے کی سہولت فراہم کرنا اور اس بناء پر ان دونوں کا ناجائز تعلق قائم کرنا ہے ، جیساکہ سوال میں مذکورہے کہ اس ویب سائٹ پر دو فارم بھرنے کی سہولت ہوگی جسے اجنبی مرد اور عورت بھریں گے ،جوان دونوں کے درمیان بات چیت اور دوستی کا ذریعہ ہوگا،تو ایسی ویب سائٹ بنانا،ناجائز کام میں معاونت کی وجہ سے جائز نہیں ہے اور اس پر ملنے والی اجرت بھی حلال نہیں۔ایک مسلمان کی ایمانی غیرت کا تقاضہ بھی یہی ہے کہ ایسی ملازمت اور اجرت کی بجائے حلال روزگار تلاش کرے۔ مذکورہ صورت میں ویب سائٹ بنانے  والا اور کمپنی دونوں گناہ گار ہوں گے، بلکہ اس کے ذریعے ناجائز ربط اور تعلق قائم کرنے والوں کا گناہ مسلسل ان دونوں کے سر پر بھی ہوگا، اس لیے ایسی سہولت فراہم کرنا حرام ہے ۔ قرآن کریم میں ہے :﴿ وَلَا تَعَاوَنُوْا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ ﴾ [المائدة: 2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔ (از بیان القرآن)مشکوۃ المصابیح میں ہے :"وعن جرير قال:وذکر الحدیث فقال رسول الله صلى الله عليه وسلم: «من سن في الإسلام سنة حسنة فله أجرها وأجر من عمل بها من بعده من غير أن ينقص من أجورهم شيء ومن سن في الإسلام سنة سيئة كان عليه وزرها ووزر من عمل بها من بعده من غير أن ينقص من أوزارهم شيء» . رواه مسلم."(مشکوۃ المصابیح، کتاب العلم، الفصل الاول، رقم الحدیث:210، ج:1، ص:72، ط:المکتب الاسلامی)ترجمہ:" حضرت جریر رضی اللہ عنہ سے مروی ہےکہ رسول اللہ (صلی اللہ علیہ وآلہ وسلم) نے فرمایا جو آدمی اسلام میں کسی نیک طریقہ کو رائج کرے تو اسے اس کا بھی ثواب ملے گا اور اس کا ثواب بھی جو اس کے بعد اس پر عمل کرے لیکن عمل کرنے والے کے ثواب میں کوئی کمی نہیں ہوگی اور جس آدمی نے اسلام میں کسی برے طریقہ کو رائج کیا تو اسے اس کا بھی گناہ ہوگا اور اس آدمی کا بھی جو اس کے بعد اس پر عمل کرے گا۔ لیکن عمل کرنے والے کے گناہ میں کوئی کمی نہیں ہوگی۔"بدائع الصنائع میں ہے :"ومن استأجر حمالا يحمل له الخمر فله الأجر في قول أبي حنيفة,وعند أبي يوسف ومحمد لا أجر له كذا ذكر في الأصل، وذكر في الجامع الصغير أنه يطيب له الأجر في قول أبي حنيفة، وعندهما يكره لهما أن هذه إجارة على المعصية؛ لأن حمل الخمر معصية لكونه إعانة على المعصية، وقد قال الله عز وجل {ولا تعاونوا على الإثم والعدوان} [المائدة: 2] ولهذا لعن الله تعالى عشرة: منهم حاملها والمحمول إليه …………… وبه نقول: إن ذلك معصية، ويكره أكل أجرته."(فصل فی انواع شرائط رکن الإجارۃ،ج :4،ص:190   ط:سعید)فقط واللہ اعلم
                                                  
عنوان: میزان بینک میں انویسٹمنٹ کرنے کا حکم
سوال: کیاہم  میزان بینک میں انویسٹمنٹ کر سکتےہیں جب کہ میزان بینک کا کہنا ہے کہ یہاں پرسنٹیج(٪) فکس نہیں ہوتی، کم زیادہ ہوسکتی ہے اور آپ جب چاہیں اپنی رقم نکال سکتے ہیں۔
جواب: صورتِ مسئولہ میں مروجہ اسلامی بینکوں کے معاملات مکمل طور  پر شرعی اصولوں کے مطابق نہیں ہیں؛ اس لیےکسی بھی مروجہ اسلامی بینک (میزان بینک یا کسی اور بینک)میں انویسمنٹ کرنا اور کسی بھی قسم کا تمویلی معاملہ کرنا شرعاً جائز نہیں ہے۔اللہ تعالی کا ارشاد ہے:"يَا أَيُّهَا الَّذِينَ آمَنُواْ اتَّقُواْ اللَّهَ وَذَرُواْ مَا بَقِيَ مِنَ الرِّبَا إِن كُنتُم مُّؤْمِنِينَ فإِن لَّمْ تَفْعَلُواْ فَأْذَنُواْ بِحَرْبٍ مِّنَ اللَّهِ وَرَسُولِهِ وَإِن تُبْتُمْ فَلَكُمْ رُؤُوسُ أَمْوَالِكُمْ لاَ تَظْلِمُونَ وَلاَ تُظْلَمُونَ."   (سورة البقرة: 278/ 279)ترجمہ:" اے ایمان والوں، اللہ سے ڈرو اور جو کچھ سود کا بقایا ہے اس کو چھوڑ دو اگر تم ایمان والے ہو۔ پھر اگر تم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے اور اگر تم توبہ کر لو گے تو تم کو تمہارے اصل مل جاویں گے نہ تم کسی پر ظلم کرنے پاؤ گے اور نہ تم پر کوئی ظلم کرنے پائے گا۔" (از بیان القرآن)       سنن ابنِ ماجہ میں ہے:"حدثنا نصر بن علي الجهضمي قال: حدثنا خالد بن الحارث قال: حدثنا سعيد، عن قتادة، عن سعيد بن المسيب، عن عمر بن الخطاب، قال: «إن آخر ما نزلت آية ‌الربا، وإن رسول الله صلى الله عليه وسلم قبض ولم يفسرها لنا، فدعوا ‌الربا والريبة."(باب التغليظ في الربا، ج:2، ص:764، ط:  دار إحياء الكتب العربية)فقط والله أعلم
                                                  
عنوان: گولوٹ لو اور سیویوئرایپ سے ڈسکا ؤنٹ لینے کا حکم
سوال: گولو ٹ لو ایپ،  اور سیویوئر  ایپ سے ڈسکا ؤنٹ لینا کیسا ہے ؟
جواب: سوال  میں ذکر کردہ ایپ  کی ویب سائٹ سے حاصل ہونے   والی معلومات کے مطابق اس سے حاصل ہونےوالے ڈسکاؤنٹ کے جائز اور ناجائز ہونے میں درج ذیل تفصیل ہے:1۔ مذکورہ ایپ کے ذریعہ سے  ادائیگی کی صورت میں کچھ پیسوں کی رعایت (Discount) ملتی ہے  ، اگر یہ رعایت بینک کی طرف سے ملتی ہوتو اس صورت میں اس رعایت کا حاصل کرنا شرعاً ناجائز ہوگا، کیوں کہ یہ رعایت بینک کی طرف سے  اس  کو اپنے بینک اکاؤنٹ کی وجہ سے مل رہی ہے جو شرعاً قرض کے حکم میں ہے اور قرض کے عوض جو نفع حاصل ہوتا ہے وہ سود کے زمرے میں آتا ہے۔2۔ اگر یہ رعایت  اس ادارے کی جانب سے ہو جہاں سے کچھ خریدا گیاہے یاوہاں کھاناکھایاگیاہے تو یہ ان کی طرف سے تبرع واحسان ہونے کی وجہ سے جائز ہوگا۔3۔ اگر رعایت دونوں کی طرف سے ہو تو بینک کی طرف سے دی جانے والی رعایت درست نہ ہوگی۔4۔ رعایت نہ تو بینک کی طرف سے ہو اور نہ ہی جس ادارے سے خریداری ہوئی ہے اس کی طرف سے ہو، بلکہ  ایپ بنانے والے ادارے کی طرف سے رعایت ہو، تو اگر اس ادارے کے تمام یا اکثر معاملات جائز ہوں اور ان کی آمدن کل یا کم از کم اکثر حلال ہو تو اس صورت میں ڈسکاؤنٹ سے مستفید ہونے کی اجازت ہوگی۔5۔ اگر معلوم نہ ہوکہ یہ رعایت کس کی طرف سے ہے تو پھر اجتناب کرنا بہترہے۔ الاشباہ والنظائر میں ہے :"‌‌‌كل ‌قرض جر نفعا حرام".(كتاب المداينات ص: 226 ط: دارالكتب العلمية)فتاوی ہندیہ میں ہے:"آكل الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط".(كتاب الكراهية ، الباب الثاني عشر في الهدايا والضيافات ج: 5 ص: 343 ط: دارالفكر)فقط والله اعلم
                                                  
عنوان: کریڈٹ کارڈ بنوانا ناجائز ہے
سوال: موبائل فون قسطوں پر خریدنا چاہتا ہوں اس کے لیے مجھے کریڈٹ کارڈ کی ضرورت ہے، اور میں موبائل آن لائن ویب سائٹ پر خرید رہا ہوں، وہ ویب سائٹ مجھے ایک بینک کے تعاون سےچھ مہینوں کی قسطوں پر تقریبا 8 پرسنٹ سروس چارجز لے رہی ہے، کیا اس مقصد کے لیے میرا کریڈٹ کارڈ بنانا جائز ہے، اور  بینک کو یہ سروس چارجز دینا بھی جائز ہے ؟ اور مجھے یہ امید بھی ہے کہ میں بینک کو ماہانہ قسط مقررہ تاریخ سے پہلے ادا کروں گا تاکہ وہ مجھ سے سود نہ لےسکے۔
جواب: کسی معاملے کے حلال وحرام ہونے کا مدار درحقیقت وہ معاہدہ ہوتا ہے جو فریقین کے درمیان طے پاتا ہے، کریڈٹ کارڈ لینے والا کریڈٹ کارڈ جاری کرنے والے اداروں کے ساتھ معاہدہ کرتا ہے کہ اگر مقررہ مدت میں لی جانے والی رقم واپس نہ کر سکا تو ایک متعین شرح کے ساتھ  سود ادا کرے گا،جس طرح سود کا لینا حرام ہے اسی طرح اس کا معاہدہ کرنا بھی شرعا ناجائز اور حرام ہے،لہٰذا صورتِ مسئولہ میں سائل کےلیے موبائل فون خریدنے کی خاطرکریڈٹ کارڈ بنواناشرعاًناجائز ہے ،اگربالفرض سائل ماہانہ قسط کی  رقم مقررہ مدت میں واپس بھی کردے تو معاہدہ کے سودی ہونے کی وجہ سے اصولی طور پر کریڈٹ کارڈ کا استعمال نا جائز ہے،لہٰذاسودی رقم لینےاورمعاہدہ کے سودی ہونے کی وجہ سے سائل کےلیےکریڈٹ کارڈ بنوانا ہی ناجائز ہے۔سنن الترمذی میں ہے:"عن ‌ابن مسعود قال: (لعن رسول الله صلى الله عليه وسلم ‌آكل) ‌الربا ‌وموكله وشاهديه وكاتبه."(‌‌أبواب البيوع، باب ما جاء في أكل الربا، ج:2، ص:496، ط: دار الغرب الإسلامي - بيروت)مشکاۃ المصابیح میں ہے:"وعن ‌عمر ‌بن ‌الخطاب رضي الله عنه إن آخر ما نزلت آية الربا وإن رسول الله صلى الله عليه وسلم قبض ولم يفسرها لنا فدعوا الربا والريبة."(‌‌كتاب البيوع، باب الربا، ‌‌الفصل الثالث، ج:2، ص:860، ط: المكتب الإسلامي - بيروت)السنن الکبیر للبھیقی میں ہے:"عن كثير بن عبد الله المزنى، عن أبيه، عن جده قال: قال رسول الله -صلى الله عليه وسلم-المسلمون ‌عند ‌شروطهم، إلا شرطاً حرم حلالاً أو شرطاً أحل حراماً."(كتاب الصداق، باب الشروط في النكاح، 14/ 529، رقم الحديث:14545، ط: مركز هجرللبحوث والدراسات،القاهرة)فقط والله أعلم
                                                  
عنوان: آفس کی چیزوں کو ذاتی استعمال میں لانا
سوال: میں ایک پبلک کمپنی میں ملازم ہوں، دفتر میں کبھی کبھی پین،پیپر یا پرنٹر سے چھوٹا موٹا ذاتی کام بھی لے لیتا ہوں،کیا یہ صحیح ہے یا غلط؟اگر غلط ہے ،تو اس کا  شرعی طور پر کیسے تدارک کیا جاوے؟
جواب: آفس کی چیزیں جو آپ کو آفس کے کام کے لیے دی گئی ہیں ان اشیاء کو مالک کی اجازت کے بغیر اپنے ذاتی استعمال میں لانا آپ کے لیے جائز نہیں ہے، البتہ مالک اجازت دے دے تو پھر آپ ان اشیاء کو اپنے ذاتی استعمال میں بھی لاسکتے ہیں۔اب تک جتنی مرتبہ آپ مالک کی اجازت کے بغیر آفس کی اشیاء اپنے ذاتی استعمال میں لاچکے ہیں وہ جائز نہیں تھا ، آپ پر لازم ہے کہ اس کی وجہ سے اللہ تعالیٰ کے دربار میں توبہ کرنے کے ساتھ ساتھ مالک کو بھی ساری تفصیل بتاکر ان سے معذرت کریں، اور دنیا میں ان کا یہ حق معاف کرالیں،  یا اس کی ادائیگی کی کوئی صورت باہمی رضامندی سے طے کرلیں، ورنہ آخرت میں حساب دینا پڑے گا۔ مرقاۃ المفاتیح شرح مشکاۃ میں ہے:"وعن أبي حرة الرقاشي، عن عمه - رضي الله عنه - قال: قال رسول الله - صلى الله عليه وسلم - " «‌ألا ‌لا ‌تظلموا، ألا لا يحل مال امرئ إلا بطيب نفس منه» . رواه البيهقي في " شعب الإيمان "، والدارقطني(إلا بطيب نفس ) أي: بأمر أو رضا منه."(باب الغصب والعارية، ج:5، ص:1974، ط: دار الفكر)مجلۃ الاحکام العدلیۃ میں ہے:"(المادة 96) : لا يجوز لأحد أن يتصرف في ملك الغير بلا إذنه."(‌‌المقالة الثانية في بيان القواعد الكلية الفقهية، ص27، ط:دار الجیل)فتاوی شامی میں ہے:"لا ‌يجوز ‌لأحد ‌من ‌المسلمين أخذ مال أحد بغير سبب شرعي."(كتاب الحدود، باب التعزير، ج:4، ص:61، ط:سعید)فقط واللہ اعلم
                                                  
عنوان: ادارے کا وقت پورا ہونے سے پہلے چھٹی کرنے کا حکم
سوال: میں سرکاری ملازم ہوں ، گھر دفتر سے 40 سے 45 کلومیٹر دور ہے،گھر کے قریب سے ایپکا (سرکاری)بس شہر آتی ہے، جس میں مختلف سرکاری شعبوں کے  ملازمین آتے ہیں،  بس اور  دفتر کے اوقات  میں فرق ہے، میں بھی اس بس میں آتا جاتا ہوں، دفتر 8:30 پر لگتا ہے، جب کہ بس 9 بجے تک پہنچ جاتی ہے، واپسی میں بس 3 بجے جاتی ہے، جب کہ دفتری وقت 4 بجے ہے،  مجھے دفتر کے امامِ مسجد نے بتا یا کہ آپ کا گھر دور ہے، آپ اگر دفتر کے سیکرٹری سے بات کرو،اگر وہ زبانی بھی آپ کو اجازت دے تو آپ کو شرعًا جواز مل جاتا ہے، سیکرٹری نے مجھے زبانی بتایا ہے  کہ آپ بالکل جا سکتے  ہیں۔  پوچھنا یہ ہے کہ  کیا اس طرح سے  وقت سے پہلے دفتر کے سیکرٹری سے اجازت لے کر گھر جانا جائز ہے؟ جب دفتر میں کام ہو تو میں 4 بجے یا پھر دیر تک بیٹھا رہتا ہوں۔ جب دفتر میں کام نہ ہو تو 3 بجے سرکاری بس میں گھرچلا جاتا ہوں ،کیا ایسا کرنامیرے لیے جائز ہے؟ مجھے سیکرٹری اور برانچ آفیسر دونوں نے اجازت دی ہے۔
جواب: واضح رہے کہ کسی بھی ادارے کے  ملازمین کی حیثیت اجیرِ خاص کی ہوتی ہے،  کیوں کہ وہ وقت کے پابند ہوتے ہیں، اور  اجیرِ  خاص  ملازمت کےمقررہ وقت پر حاضر رہنے سے اجرت (تنخواہ)  کا مستحق ہوتا ہے، اگر وہ ملازم   ڈیوٹی کے اوقات میں  حاضر نہیں  رہتا  تو وہ  اس غیر حاضری کے بقدر تنخواہ  کامستحق نہیں ہوگا۔لہذاصورتِ مسئولہ میں سرکار کی طرف سے مذکورہ  ملازم کی ڈیوٹی 8:30 سے شروع ہو کر 4:00بجے تک کی ہے،تومذکورہ ملازم کو ڈیوٹی کے پورے وقت میں حاضر رہنا ضروری ہے، اگرچہ کوئی کام نہ ہو،البتہ اگر سرکار  کی طرف سےسیکرٹری اور برانچ آفیسرکو یہ اختیار حاصل ہو کہ وہ کام پورا ہونے پر ملازم کو چھٹی دے سکتے  ہیں ،تو پھر اس میں کوئی مضائقہ نہیں،یعنی پھر آپ وقت سے پہلے چھٹی کر سکتے ہیں۔فتح القدير میں ہے :"أن ‌الأجير ‌الخاص هو الذي يستحق الأجر بتسليم نفسه في المدة ، وإن لم يعلم كمن استؤجر شهرا للخدمة أو لرعي الغنم."(كتاب الإجارۃ، باب إجارۃ العبد، ج: 9 ص: 140 ط: دار الفکر)مجلۃ الأ حکام میں ہے:"(المادة 425) : الأجير يستحق الأجرة إذا كان في مدة الإجارة حاضرا للعمل ولا يشرط عمله بالفعل ولكن ليس له أن يمتنع عن العمل وإذا امتنع لا يستحق الأجرة."(الكتاب الثاني: في الإجارات، الباب الأول في بيان الضوابط العمومية، ص: 82 ط: نورمحمد)فتاوی ہندیۃ میں ہے:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها، كذا في شرح الطحاوي."(کتاب الإجارۃ، الباب الثانی متی تجب الأجرۃ، ج: 4 ص: 423 ط: رشیدیة)فقط والله اعلم
                                                  
عنوان: قتلِ خطاء کا حکم
سوال: قتل خطا ء کی سزا کیا ہے ؟صرف دیت یا جو بھی سزا ہے تفصیل سے بتادیں؟
جواب: واضح رہے کہ  شریعتِ مطہرہ نے قتلِ خطاء کی صورت میں قاتل پر کفارہ( یعنی مسلسل ساٹھ روزے) اور دیت( یعنی سونے یا چاندی کی شکل میں رقم) دونوں لازم کرتی ہے،بشرط یہ کہ قتلِ خطاء یعنی غلطی کی وجہ سے قتل ہوا ہو ،نیز دیت کی مقدار یہ ہے کہ دیت اگر  سونے کی صورت میں ادا کی جائے تو اس کی مقدار ایک ہزار (1000) دینار یعنی 375 تولہ سونا جس کا اندازا جدید پیمانے سے 4 کلو 374 گرام سونا یا اس کی قیمت بنتی ہے،  اور اگر دراہم (چاندی) کے اعتبار سے ادا کرنا ہو تو دس ہزار (10000) درہم یعنی 2625 تولہ چاندی جس کا اندازا جدید پیمانے سے 30 کلو 618 گرام چاندی یا اس کی قیمت بنتی ہے، ملحوظ رہے دیت کی ادائیگی قاتل کی "عاقلہ" کے ذمہ ہے، اور عاقلہ سے مراد وہ جماعت، تنظیم یا کمیونٹی ہے جس کے ساتھ اس قاتل  کا تناصر (یعنی باہمی تعاون) کا تعلق ہو، نیز یہ دیت تین سال میں ادا کی جائے گی،  البتہ اگر قاتل اور مقتول کے ورثاء آپس میں اپنے درمیان متعین کردہ رقم پر مصالحت کریں تو وہ بھی درست ہے۔ارشادِ باری تعالیٰ ہے:"وَمَا كَانَ لِمُؤْمِنٍ أَن يَقْتُلَ مُؤْمِنًا إِلَّا خَطَأً ۚ وَمَن قَتَلَ مُؤْمِنًا خَطَأً فَتَحْرِيرُ رَقَبَةٍ مُّؤْمِنَةٍ وَدِيَةٌ مُّسَلَّمَةٌ إِلَىٰ أَهْلِهِ إِلَّا أَن يَصَّدَّقُوا ۚ فَإِن كَانَ مِن قَوْمٍ عَدُوٍّ لَّكُمْ وَهُوَ مُؤْمِنٌ فَتَحْرِيرُ رَقَبَةٍ مُّؤْمِنَةٍ ۖ وَإِن كَانَ مِن قَوْمٍ بَيْنَكُمْ وَبَيْنَهُم مِّيثَاقٌ فَدِيَةٌ مُّسَلَّمَةٌ إِلَىٰ أَهْلِهِ وَتَحْرِيرُ رَقَبَةٍ مُّؤْمِنَةٍ ۖ فَمَن لَّمْ يَجِدْ فَصِيَامُ شَهْرَيْنِ مُتَتَابِعَيْنِ تَوْبَةً مِّنَ اللَّهِ ۗ وَكَانَ اللَّهُ عَلِيمًا حَكِيمًا.  (النساء، الآیۃ: 92) "فتاویٰ شامی میں ہے:"(و) الثالث (خطأ) .... (وموجبه) ..... (الكفارة والدية على العاقلة) والإثم دون إثم القاتل ....."(‌‌كتاب الجنايات، ج:6، ص:531، ط:سعید)" الفتاوى الهندية" میں ہے:"والخطأ على نوعين .... وموجب ذلك الكفارة والدية على العاقلة."(كتاب الجنايات، الباب الثاني فيمن يقتل قصاصا ومن لا يقتل، ج:6، ص:3، ط:رشيدية)فقط والله أعلم
                                                  
عنوان: ایزی پیسہ وغیرہ کے ذریعے رقم کی منتقلی پر کی جانے والی کٹوتی کا حکم
سوال: ایزی پیسہ کے ذریعے رقم کے لین دین پر جو کٹوتی ہوتی ہے وہ کس حکم میں ہے؟ اس بارے میں راہنمائی فرمادیں ۔ کیا ایزی پیسہ اور جاز کیش کا استعمال جائز ہے یا نہیں؟
جواب: واضح رہے کہ ایزی پیسہ،جاز کیش اور دیگر موبائل کمپنیوں کی حیثیت لوگوں  کے لیے اجیر مشترک کی  ہے،جو لوگوں کو ان کی  رقوم  کی بآسانی منتقلی کے لیے اپنی خدمات فراہم کرتی ہیںاور  کام مکمل کرنے کے بعد بصورتِ اجرت  اس پر   مخصوص مقدار میں طے شدہ رقم کی کٹوتی  کرتی ہیں ، یوں کمپنی اور  لوگوں کے درمیان  یہ معاملہ بطورِاجارہ طے ہو جاتا ہے، لہٰذا اس طرح کا کاروبار  کرنااور  اسےاستعمال کر کے فائدہ اٹھانا  شرعاًجائزہے،اس میں کوئی قباحت نہیں ۔لیکن شرط یہ ہے کہ کمپنی   گاہک کی مکمل رقم پہنچادینے کے بعداپنی  اجرت  بھیجی جانے والیرقم  سے وصول نہ کرے ، بلکہ اجرت  الگ  سے طے کرکے وصول کرے،مثلا: ہزار روپے کی ترسیل کے بعد اجرت کے  بیس روپے انہی بھیجے جانے والے ہزار روپے میں سے نہ کاٹے،بلکہ بیس روپے ہزار روپے سے الگ وصول کرے۔الفقہ الاسلامی وادلتہ میں ہے: "ويتم التعبير عن هذا القرض بتسليم المقرض وَصْلاً (وثيقة) يثبت حقه في بدل القرض، ويكون المقترض وهو الصراف أو البنك ضامناً لبدل القرض، ولكنه يأخذ أجراً أو عمولة على تسليم المبلغ في بلد آخر مقابل مصاريف الشيك أوأجرة البريد أو البرقية أو التلكس فقط، لتكليف وكيل الصراف بالوفاء أو السداد... وأما الحوالة البريدية في داخل الدولة بدون صرافة فجائزة بلا خلاف."(‌‌القسم الثالث: العقود أو التصرفات المدنية المالية‌، الفصل الأول: عقد البيع،‌ المبحث السادس: أنواع البيوع، الصرف والتحويل القائم على القرض،3673/5،ط: دارالفکر)فتاوی شامی میں ہے:"(فالأول من يعمل لا لواحد) كالخياط ونحوه (أو يعمل له عملا غير مؤقت) كأن استأجره للخياطة في بيته غير مقيدة بمدة كان أجيرا مشتركا وإن لم يعمل لغيره (أو موقتا بلا تخصيص)۔۔۔ (ولا يستحق المشترك الأجر حتى يعمل)."(کتاب الأجارۃ، باب ضمان الأجیر،64/6،ط:سعيد)بدائع الصنائع میں ہے:"إذا استأجر رجلا ليطحن له قفيزا من حنطة بربع من دقيقها أو ليعصر له قفيزا من سمسم بجزء معلوم من دهنه أنه لا يجوز؛ لأن الأجير ينتفع بعمله من الطحن والعصر فيكون عاملا لنفسه وقد روي عن رسول الله - صلى الله عليه وسلم - أنه «نهى عن قفيز ‌الطحان» ولو دفع إلى حائك غزلا لينسجه بالنصف فالإجارة فاسدة؛ لأن الحائك ينتفع بعمله وهو الحياكة وكذا هو في معنى قفيز ‌الطحان فكان الاستئجار عليه منهيا وإذا حاكه فللحائك أجر مثل عمله لاستيفائه المنفعة بأجرة فاسدة."(‌‌كتاب الإجارة،فصل في أنواع شرائط ركن الإجارة، 192/4،ط: دار الکتب العلمية)فقط والله أعلم
                                                  
عنوان: DSP  فنڈ کا حکم
سوال: میں فوج کی نوکری کررہا ہوں، دوران سروس ہم سے ماہانہ کچھ رقم جمع ہو تی ہے جس کو DSP فنڈ کہتے ہیں، اس رقم پر سالانہ منافع بھی لگتا ہے۔برائے مہربانی راہ نمائی فرمائیں کہ:( 1) کیا یہ منافع سود ہے ؟(2 ) اگر سود میں آ تا ہے تو  کیااس طرح جائز ہے کہ میری لوگوں کے پاس ادھار رقم ہے، میں یہ سود والی رقم ان کو دے کر قرض کی مد میں واپس لے لو ں ، یعنی ان لوگوں کا ادھار ختم ہو جاۓ گا۔
جواب: واضح رہے کہ  فوج کی طرح دیگر  بعض ادارے بھی اپنے ہر ملازم کو جبراً اس فنڈ کا حصہ بناتے ہیں اور ملازم کو عدمِ شمولیت کا اختیار نہیں دیتے، ہر ماہ تنخواہ دینے سے پہلے ہی  ایک طے شدہ مخصوص شرح کے مطابق   ملازم کی تنخواہ سےجبری کٹوتی کرلی جاتی ہے اور بقیہ تنخواہ ملازم کو دے دی جاتی ہے،اور اس  رقم پر ہر ماہ  محکمہ اپنی طرف  اضافہ سے کرتا ہے، پھر مجموعی رقم  پر  ایک مخصوص رقم سالانہ  سود کے نام سے جمع کرتا ہے ،جو ملازمت کےاخیر میں ملازم کو دی  جاتی ہے۔ ایسی صورت( جبری کٹوتی) کا حکم یہ ہے کہ یہ فنڈ کمپنی کی طرف سے ملازمین کے لیے تبرع و انعام ہوتا ہے اور ملازمین کے لیے یہ رقم لینا شرعاً جائز ہوتا ہے ،کیوں کہ  یہ  رقم در حقیقت ملازم کی تنخواہ ہی کا حصہ ہے ،نیزملازم نے اپنی رضامندی سے یہ رقم جمع نہیں کروائی، لہٰذا ملازم کے ليے اس رقم کا لینا اوراسے اپنے استعمال میں لانا جائز ہے، یہ رقم  شرعاً سود نہیں،  اگرچہ سود یا کسی اور نام سے دی جائی ،لہٰذا آپ  DSP فنڈ کی  رقم وصول کرکے اپنےاستعمال میں لاسکتے ہیں۔تبيين الحقائق میں ہے:"(والأجرة لا تملك بالعقد بل بالتعجيل أو بشرطه أو بالاستيفاء أو بالتمكن منه)...أي لا تملك الأجرة بنفس العقد سواء كانت الأجرة عينا أو دينا، وإنما تملك بالتعجيل أو بشرط التعجيل أو باستيفاء المعقود عليه وهي المنفعة أو بالتمكن من استيفائه بتسليم العين المستأجرة في المدة." (كتاب الإجارة،107/5، ط: المطبعة الکبری الأميرية)الجوهرة النيرة میں ہے:"(والأجرة لا تجب بالعقد) أي لا يجب أداؤها؛ لأن العقد ينعقد شيئا فشيئا على حسب حدوث المنافع، والعقد معاوضة، ومن قضية المعاوضة المساواة، وإذا استوفى المنفعة ثبت الملك في الأجرة لتحقق التسوية وكذا إذا شرط التعجيل، أو عجل من غير شرط..." (قوله: ويستحق بأحد معان ثلاثة إما أن يشترط التعجيل، أو بالتعجيل من غير شرط أو باستيفاء المعقود عليه)." (كتاب الإجارة،الأجير المشترك والأجير الخاص،266/1، ط: المطبعة الخیریة)فقط والله أعلم
                                                  
عنوان: کیاکوئی غیر مسلم مسلمانوں کی قبر کھود سکتا ہے؟
سوال: کیاکوئی غیر مسلم مسلمانوں کی قبر کھود سکتا ہے؟
جواب: ضرورت کے وقت غیر مسلم سے مسلمانوں کی  قبر کھدوانا درست ہے۔صحیح بخاری میں ہے: "عن عائشة رضي الله عنها:واستأجر النبي صلى الله عليه وسلم وأبو بكر رجلا من بني الديل، ثم من بني عبد بن عدي، هاديا ‌خريتا - الخريت: الماهر بالهداية - قد غمس يمين حلف في آل العاص بن وائل، وهو على دين كفار قريش، فأمناه فدفعا إليه راحلتيهما، ووعداه غار ثور بعد ثلاث ليال، فأتاهما براحلتيهما صبيحة ليال ثلاث، فارتحلا، وانطلق معهما عامر بن فهيرة، والدليل الديلي، فأخذبهم أسفل مكة، وهو طريق الساحل."(كتاب الإجارة،باب: استئجار المشركين عند الضرورة أو إذا لم يوجد أهل الإسلام،790/2،ط:دارإبن كثير)مبسوطِ سرخسی میں ہے:"وإن استأجر المسلم ذميا، أو مستأمنا لخدمته كان جائزا."(كتاب الإجارات،‌‌باب إجارة الرقيق في الخدمة وغيرها،56/16،ط:مطبعة السعادة)فقط واللہ أعلم
                                                  
عنوان: دورانِ ملازمت کوتاہی کرنا
سوال: میں سرکاری سکول میں مدرس ہوں ،دوران ملازمت مجھ سے جوکوتاہی سرزد ہوجائے،تو میں اس تنخواہ کو سرکاری خزانے میں جمع کرتا ہوں،اور سال کے آخر میں طلبہ سے معافی بھی مانگتا ہوں،آیا میرا ذمہ فارغ ہوجائے گا؟
جواب: واضح رہے کہ کسی بھی ادارے کے  ملازمین کی حیثیت اجیرِ خاص کی ہوتی ہے،  کیوں کہ وہ وقت کے پابند ہوتے ہیں، اور  اجیرِ  خاص  ملازمت کے مقررہ وقت پر حاضر رہنے سے اجرت (تنخواہ)  کا مستحق ہوتا ہے، اگر وہ  ملازمت کے اوقات میں  حاضر نہیں  رہا  تو اس   غیر حاضری کے بقدر تنخواہ  کا وہ مستحق نہیں ہوتا۔ صورتِ مسئولہ میں سائل کی ملازمت میں کوتاہی سے اگر یہ مراد ہے کہ وہ  سرکار کی طرف سے مقررہ اوقات میں   کوتاہی کرتاہے مثلاً یا تو آتا ہی نہیں ہے، یا مقررہ وقت سے پہلے چلے جاتا ہے ، یا تاخیر سے آتا ہے تو اس  صورت میں  سائل کےلیے غیر حاضری والےاوقات کی تنخواہ لینا جائز نہیں ہوگا ،  اگر وصول کر چکا ہو تو اتنی  تنخواہ  سرکاری خزانے میں جمع کروانا ضروری ہے،اور آئندہ ایسی  کوتاہی سے اپنے آپ کو بچائے، اور اگر  یہ مراد ہے کہ پڑھانے میں کوتاہی ہوجاتی ہے تو اس صورت میں اگر ا س کی تلافی ممکن ہو تو وہ کرے، مثلاً طلبہ کو کوئی مضمون اپنی کوتاہی کی بنا پر نہیں پڑھایا تو ا س کی تلافی یہی ہے کہ اس کو پڑھائے، باقی معمولی کوتاہیاں جو ہوں تو ان کے لیے معافی مانگ کر خدا سے توبہ بھی کرے، امید ہے کہ ذمہ ساقط ہوجائے گا۔  فتح القدير للكمال ابن الهمام  میں ہے :"أن ‌الأجير ‌الخاص هو الذي يستحق الأجر بتسليم نفسه في المدة ، وإن لم يعلم كمن استؤجر شهرا للخدمة أو لرعي الغنم."(كتاب الإجارۃ، باب إجارۃ العبد ج:9،ص:140، ط: شركة مكتبة ومطبعة مصفى البابي الحلبي وأولاده بمصر)فتاوی عالمگیری میں ہے:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها، كذا في شرح الطحاوي."(کتاب الإجارۃ، الباب الثانی متی تجب الأجرۃ، ج:4، ص:423، ط:ماجدية)فتاوی شامی میں ہے :"(قوله: و ليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي: و إذا استأجر رجلًا يومًا يعمل كذا فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة وفي فتاوى سمرقند: وقد قال بعض مشايخنا: له أن يؤدي السنة أيضًا. و اتفقوا أنه لايؤدي نفلًا و عليه الفتوى. و في غريب الرواية قال أبو علي الدقاق: لايمنع في المصر من إتيان الجمعة، و يسقط من الأجير بقدر اشتغاله إن كان بعيدًا، و إن قريبًا لم يحط شيء فإن كان بعيدًا و اشتغل قدر ربع النهار يحط عنه ربع الأجرة. (قوله: و لو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم و هو يعلم فهو آثم، و إن لم يعلم فلا شيء عليه و ينقص من أجر النجار بقدر ما عمل في الدواة."(كتاب الإجارة، مبحث الأجير الخاص، ج6، ص70، ط : سعيد)فقط واللہ اعلم
                                                  
عنوان: کھیل میں جوا لگانے والی ٹیم کی جانب سے کھیلنا
سوال: ہم کرکٹ کھیلتے ہیں اور ہماری ٹیم کے کچھ لوگ میچ پر جوا لگا لیتے ہیں اگر ہم یہ پیسے نہ لیں تو ہمارے لیے یہ میچ کھیلنا کیسا ہوگا؟
جواب: صورت مسئولہ میں کرکٹ کے کھیل میں جوا لگانے والی ٹیم کی جانب سے کھیلنا جائز نہیں اگرچہ جوا کے پیسے نہ لیں، کیونکہ جوا شریعت میں حرام ہے اور حرام کام میں معاونت جائز نہیں، لہذا ایسی ٹیم کی جانب سے نہ کھیلے۔قرآن کریم میں اللہ رب العزت فرماتے ہیں:وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ۔ [المائدة: 2]ترجمہ: اور ایک دوسرے کی نیک کام اور پرہیزگاری میں مدد کیا کرو اور گناہ اور زیادتی پر مدد نہ کیا کرو اور اللہ سے ڈرتے رہا کرو، بیشک اللہ کا سخت عذاب ہے۔ اسی سورت میں دوسری جگہ اللہ رب العزت جوئے کی ممانعت سے متعلق فرماتے ہیں:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ۔[المائدة :۹٠]""ترجمہ :اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"فتاوی شامی میں ہے:"(قوله لأنه يصير قمارا) لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(‌‌كتاب الحظر والإباحة‌‌، فصل في البيع: 6/ 403، ط: سعید)فقط واللہ اعلم
                                                  
عنوان: پیمنٹ سروس پرووائڈر  ( PSP ) کی کمائی کا حکم
سوال: کیا فرماتے ہیں علماء Payment Service Provider (PSP) کی کمائی کے متعلق؟PSP رقوم کی منتقلی کا آن لائن ذریعہ ہے۔ جیسا کہ Easy Paisa اور Jazz Cash ۔ ایک PSP کمپنی کے قیام کے لیے لازم ہے کہ کاروبار کے آغاز سے ایک معین سرمایہ (Capital) کا حامل ہو۔ نیز ۱۰/ فیصد بطور Security deposit اسٹیٹ بینک آف پاکستان میں جمع کروائے۔ جو کہ اسٹیٹ بینک آف پاکستان کے لیے ناقابلِ استعمال ہوں گے۔ایک PSP کمپنی اسٹیٹ بینک آف پاکستان سے لائسنس کے حصول کے بعد ممکن ہے۔ PSP د ر اصل فریق ثالث کی حیثیت میں دو فریق کے مابین رقوم کی منتقلی کا کام کرتی ہے۔یہ رقوم فوری منتقل کر دی جاتی ہیں اور PSP ان رقوم کو نہ ذاتی تحویل میں لیتا ہے اور نہ ذاتی استعمال میں۔PSP جس فریق کے لیے رقوم جمع کرتا ہےاس سے transaction fee کی صورت میں معاہدہ کی بنیاد پر اپنی خدمات کا معاوضہ طلب کرتی ہے۔گزارش ہے  کہ شریعت کی رو سے اس کی حلت و حرمت کی وضاحت فرمائیں۔
جواب: ترسیلاتِ زر  کی جدید صورتوں میں سے ایک  پیمنٹ سروس پرووائڈر  ( PSP) کمپنی ہے، جو  رقوم کی منتقلی کی خدمات فراہم کرتی ہے، اور اس پر سروس چارجز وصول کرتی ہے، مذکورہ کمپنی سے رقوم کی منتقلی اور اس پر چارجز ادا کرنا، اور کمپنی کا وصول کرنا دونوں جائز ہیں، بشرطیکہ چارجز الگ سے وصول کیے جاتے ہوں، إرسال کردہ رقم سے کٹوتی نہ کی جاتی ہو۔ رہی بات PSP کمپنی کی تویہ  درحقیقت  مائیکرو فائننسگ  بینک  ہوتا ہے، جس کے قیام کے لیے کل سرمایہ کا 30 فیصد  اسٹیٹ بینک میں زر ضمانت کے طور پر متعین  رقم جمع کرانا لازم ہوتا ہے،جوکہ کیش ریزر ریکوائرمنٹ کہلاتا ہے،  جس پر اسٹیٹ بینک PSP کمپنی کو انٹرسٹ  ( سود )  ادا کرتا ہے، لہذا پی ایس پی کمپنی بنانا جائز نہ ہوگا، اور زر ضمانت پر اسٹیٹ بینک کی جانب سے ملنے والی زائد رقم  سود ہونے کی وجہ سے وصول کرنا  حرام ہوگا۔امداد الفتاوی میں ہے:"الجواب: منی آرڈر مرکب ہے دو معاملوں سے، ایک قرض جو اصل رقم سے متعلق ہے دوسرے اجارہ جو فارم کے لکھنے اور روانہ کرنے پر بنام فیس کے دی جاتی ہے، اور دونوں معاملے جائز ہیں پس دونوں کا مجموعہ بھی جائز ہے اور چونکہ اس میں ابتلائے عام ہے؛ اس لئے یہ تاویل کر کے جواز کا فتویٰ مناسب ہے۔"( کتاب الربوا، تحقیق منی آڈر، ٦ / ٥٩٠، ط: مکتبہ زکریا دیوبند )رد المحتار علی الدر المختارمیں ہے:" (الاجراء على ضربين: مشترك، وخاص. فالاول من يعمل لا لواحد) كالخياط ونحوه (أو يعمل له عملا غير موقت) كأن استأجره للخياطة في بيته غير مقيدة بمدة كان أجيرا مشتركا وإن لم يعمل لغيره (أو موقتا بلا تخصيص) ... (ولا يستحق المشترك الاجر حتى يعمل كالقصار ونحوه) ... الخ"( كتاب الإجارة، باب ضمان الأجير، ٦ / ٦٤، ط: دار الفكر )الفقه الإسلامي و ادلتهمیں ہے:" ويتم التعبير عن هذا القرض بتسليم المقرض وصلا (وثيقة) يثبت حقه في بدل القرض، ويكون المقترض وهو الصراف أو البنك ضامنا لبدل القرض، ولكنه يأخذ أجرا أو عمولة على تسليم المبلغ في بلد آخر مقابل مصاريف الشيك أوأجرة البريد أو البرقية أو التلكس فقط، لتكليف وكيل الصراف بالوفاء أو السداد.وهذان العقدان: الصرف والتحويل القائم على القرض هما الطريقان لتصحيح هذا التعامل، فيما يبدو لي، والله أعلم."( الصرف والتحويل القائم على القرض، ٥ / ٣٦٧٣، ط: دار الفكر )فقه  البیوعمیں ہے:"أن دائرة البرید نتقاضي عمولة من المرسل علي إجراء هذه العملیة فالمدفوع إلي البرید أکثر مما يدفعه البرید إلي المرسل إليه فكان في معني الربا ولهذا أفتي بعض الفقهاء في الماضي القریب بعدم جواز إرسال النقود بهذا ولکن أفتي کثیر من العلماء المعاصرین بجوازها أساس أن العمولة التي یتقاضاها البريد عمولة مقابل الأعمال الإدارية من دفع الاستمارة وتسجیل المبالغ وإرسال الاستمارة أو البرقیة وغيرها إلي مكتب البريد في يد المرسل إليه وعلي هذا الأساس جوز الإمام أشرف علي التهانوی -رحمه اللہ- إرسال المبالغ عن طریق الحوالة البریدیة".(٢ / ٧٥١، ط: بیروت)رد المحتار علی الدر المختارمیں ہے:"[مطلب كل قرض جر نفعا حرام](قوله: كل قرض جر نفعا حرام) أَي إذا كان مشروطا كما علم مما نقله عن الْبحر، وعن الخلاصة وفي الذخيرة وإِن لم يكن النفع مشروطا في الْقرض، فعلي قول الْكرخي لا بأْس به ويأْتي تمامه."(كتاب البيوع، باب المرابحة و التولية، فصل في القرض، ٥ / ١٦٦ ، ط: دار الفكر)فقط واللہ اعلم
                                                  
عنوان: سرکاری ڈاکٹر کا اجازت سے اپنا کلینک چلانا
سوال: کیا فرماتے ہیں علماء دین متین اس مسئلہ کے بارے میں کہ میں ایک ڈاکٹر ہوں، اپنے شہر کے ایف سی ہیڈ کوارٹر ہسپتال میں میری سرکاری ڈیوٹی لگی ہے اور اسی شہر میں میرا ذاتی کلینک بھی ہے جو ہیڈ کوارٹر سے زیادہ دور نہیں ہے۔ ہیڈ کوارٹر کے مقامی افسر نے مجھے اجازت دی ہے کہ آپ اپنے کلینک پر ڈیوٹی کرتے رہو، ہمارے ایف سی والے جو بیمار ہوتے رہیں گے ان کو ہم آپ کے پاس بھیجتے رہیں گے آپ ان سے فیس نہ لواور مقامی افسر کا کہنا ہے کہ میں آپ کو اس بات کی اجازت دینے کا قانوناً مجاز بھی ہوں اور اس میں ان کو فائدہ یہ ہے کہ سرکاری وقت تو مخصوص وقت ہوتا اس میں میں ہسپتال پر ہوتا اور صرف اسی وقت مریض دیکھتا جب کہ کلینک میں وہ ہر وقت مریض بھیج سکیں گے۔اب سوال یہ ہے کہ اگر واقعی وہ افسر قانوناً مجاز ہو تو اس کی اجازت سے میں مذکورہ عمل کرسکتا ہوں؟
جواب: ملحوظ رہے  جب حکومت کی طرف سے عوام الناس کے مفاد  کی خاطر کوئی  پابندی ہو تو عوام الناس کے  لیے  حکومتی احکامات کی پاس داری کرتے ہوئے اس سے اجتناب  ضروری ہے؛  لہذا اگر واقعتًا  یہ  قانون  مطلق ہو کہ سرکاری ڈاکٹر اپنا ذاتی کلینک  پورے دن میں کسی وقت بھی نہیں چلا سکتے ، تو  سرکاری ڈاکٹر کے لیے اس کی خلاف ورزی  کرتے ہوئے ذاتی کلینک کھولنا درست   نہ ہوگا،  البتہ اگر کسی نے کیا تو کمائی کو  حرام نہیں کہا جاسکتا، بشرطیکہ جس وقت سرکاری ڈیوٹی ہو، وقت پورا دے اور کام بھی پوری دیانت اور ذمہ داری سے کرے۔ اور اگر سرکاری ڈیوٹی کے اوقات میں اپنا ذاتی کلینک چلائے گا تو جتنا وقت سرکاری ڈیوٹی کے وقت میں  سے نہیں دے گا اس کی تنخواہ حلال نہیں ہوگی۔اور اگر سرکاری ڈاکٹر کی ملازمت کے اوقات متعین ہیں اور قانون یہ ہے کہ ان اوقات میں دوسری ملازمت کی اجازت نہیں ہے، ہاں اگر کوئی اس وقت کے علاوہ کوئی کام کرتاہے تو اس کی ممانعت نہیں  ہے تو ملازمت کے اوقات کے علاوہ دیگر اوقات میں اپنا کام کرنے کی اجازت ہوگی۔صورت مسئولہ میں اگر سائل کو مقامی افسر نے اس کی اجازت دی ہے اور اس کو بڑے افسران کی طرف سے بھی مذکورہ ترتیب کے مطابق  اجازت ہے تو سائل کا مذکورہ کلینک چلانا جائز ہے، اور بہتر ہے کہ اس بارے میں متعلقہ افسران و حکام سے رابطہ کرکے قانون کی تفصیل معلوم کرلی جائے، اور اس کے مطابق عمل کیا جائے۔بدائع الصنائع میں ہے:"لأنّ طاعة الإمام فيما ليس بمعصية فرض، فكيف فيما هو طاعة؟."(كتاب السير، فصل في أحكام البغاة، ج:9، ص :453، ط:دارالحديث. القاهرة)فقط واللہ اعلم
                                                  
عنوان: ڈیبٹ کارڈ اور اس پر ملنے والے ڈسکاؤنٹس کا حکم
سوال: ۱) کیا ہم ڈیبٹ کارڈ استعمال کر سکتے ہیں؟۲) بعض اوقات بینک ڈیبٹ کارڈ استعمال کرنے پر ڈسکاونٹ دیتا ہے جیسے ریسٹورنٹ یا خریداری پر ۲۰% ۳۰% ڈسکاونٹ ،  کیا اس ڈسکاونٹ کو استعمال کرنا جائز ہے؟ (نوٹ) کہ میرے پاس ۲ اکاؤنٹس ہیں ایک (میزان بینک) میں اور دوسرا (حبیب میٹرو بینک) میں - میرے دونوں ڈیبٹ کارڈز ہیں۔ کسی بھی اکاؤنٹ میں کوئی سودی لین دین نہیں ہے۔ میرا (کرنٹ اکاؤنٹ) دونوں بینکوں میں ہے، کیا کرنٹ اکاؤنٹ قرض کے زمرے میں آتا ہے، کیونکہ میری رائے میں کرنٹ اکاؤنٹ امانت کے زمرے میں آتا ہے، کیونکہ میں سمجھتا ہوں کہ قرض ، کوئی ایسی چیز جس میں آپ کسی کو استعمال کرنے کے لیے رقم دیتے ہیں لیکن کرنٹ اکاؤنٹ میں میں نے بینک کو اپنے اکاؤنٹ سے رقم استعمال کرنے کا اختیار نہیں دیا ہے۔ میرے پیسے صرف بینک میں امانت ہیں۔ جسے میں کسی بھی وقت واپس لے سکتا ہوں۔ میں (سیونگ اکاؤنٹ) میں قرض کے عنصر کو سمجھ سکتا ہوں لیکن (کرنٹ اکاؤنٹ) میں یہ صرف ایک امانت ہے۔جیسے کہ میں اپنے بھائی کو کچھ رقم امانت رکھواؤں تو وہ قرض تو نہیں ہو گا میں اپنے ڈیبٹ کارڈ پر ڈسکاونٹ (کرنٹ اکاؤنٹ سے) استعمال کر سکتا ہوں؟ براہ کرم میری رہنمائی کریں میں غلط ہو سکتا ہوں، اسلام اس کے مطابق کیا کہتا ہے؟
جواب: واضح رہے کہ ڈیبٹ کارڈ  بنوانا اور اس کا استعمال کرنا فی نفسہٖ جائز ہے، کیوں کہ اس کے حصول کے لیے کسی قسم کا سودی معاہدہ نہیں کیا جاتا، بلکہ جتنی رقم اکاؤنٹ ہولڈر کے اکاؤنٹ میں ہوتی ہے ، وہ  اتنی ہی استعمال کرسکتاہے۔ڈیبٹ کارڈ پر ملنے والے ڈسکاؤنٹ کے جواز اور عدم جواز میں کچھ تفصیل ہے:1) اگر ڈسکاؤنٹ اس ادارہ کی طرف سے دیا جارہاہو جس  ادارہ سے خریداری کی جارہی ہے، تو وہ ڈسکاؤنٹ لینا جائز ہے،  اور یہ کمپنی کی طرف سے تبرع اور استحسان ہے۔2) ڈسکانٹ اگر بنک کی جانب سے دیا جارہا ہو تو وہ ناجائز ہے، کیوں کہ وہ اکاؤنٹ میں رکھی رقم(    جو کہ قرض کے حکم ہے )کے بدلہ دیا جاتاہے، اور قرض کے عوض ملنے والا نفع حرام ہوتا ہے۔3) اور اگر معلوم نہ ہو کہ ڈسکانٹ دینے والا بنک ہے یا ادارہ تو اس صورت میں بچنا بہتر ہے۔مزید تففصیل کے لیے درج ذیل لنک  ملاحظہ فرمائیں؛ڈیبٹ کارڈ اور کریڈٹ کارڈ کا حکم!فتاوی ہندیہ میں ہے:"آكل ‌الربا ‌وكاسب ‌الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط."(كتاب الكراهيۃ، الباب الثاني عشر في الهدايا والضيافات، ج:5، ص:343، ط:دار الفکر)الاشباہ و النظائر:"کل قرض جر نفعا حرام."(ج:1، ص:226، ط:دار الکتب العلمیة)فقط واللہ اعلم
                                                  
عنوان: کریڈٹ کارڈ کے معاہدے پر اس نیت سے سائن کرنا کہ وقتِ مقررہ میں رقم ادا کرونگا
سوال: کریڈٹ کارڈ سے متعلق آپ کی ویب سائٹ پر کافی سارے جوابات  دیکھےجن میں استعمال کرنے سے منع فرمایا ہے،اور اس کی وجہ چونکہ معاہدہ میں ہم تسلیم کرتے ہیں کہ اگر مقررہ تاریخ گذر چکی ہو تو ہم سود بھی جمع کرواینگے، اس کے برعکس دارالعلوم دیوبند انڈیا کی سائٹ پر میں نے کئی جوابات  پڑھےاس میں ایک آپ کے ساتھ شیئر کر رہا ہوں ، آپ کے جواب کا منتطر رہونگا، دارالعلوم بیوبند کا فتویٰ درج ذیل ہے۔https://darulifta-deoband.com/home/ur/interest-insurance/27209 جواب نمبر: 27209 بسم الله الرحمن الرحيم فتوی(د): 1781=1338-11/1431 کریڈٹ کارڈ بنواتے وقت انٹریسٹ دینے کا جو آپشن تسلیم کیا جاتا ہے، اس کے فارم پر دستخط کرتے وقت اگر غالب گمان یہ ہو کہ جاری کردہ بلوں کی قیمت مقررہ مدت کے اندر ادا کردی جائے گی اور عقد میں شرط پر دستخط کرنا ایک فرضی صورت ہو تو پھر کریڈٹ کارڈ کا استعمال جائز ہوگا،  اور اس شرط پر دستخط کرنے کی گنجائش بھی ہوگی، شرط تو شریعت کی رو سے باطل ہوجائے گی اور عقد صحیح ہوجائے گا،من اشترط شرطًا لیس في کتاب اللہ فہو باطل وإن کان مائة شرط․ (مسلم شریف: ۱/۴۹۴) واللہ تعالیٰ اعلم.دارالافتاء، دارالعلوم دیوبند
جواب: واضح رہے کہ    کسی معاملے کے حلال وحرام ہونے کا مدار درحقیقت وہ معاہدہ ہوتا ہے جو فریقین کے درمیان طے پاتا ہے، کریڈٹ کارڈ لینے والا کریڈٹ کارڈ جاری کرنے والے اداروں کے ساتھ معاہدہ کرتا ہے کہ اگر مقررہ مدت میں لی جانے والی رقم واپس نہ کر سکا تو ایک متعین شرح کے ساتھ جرمانہ کے نام پر سود ادا کروں گا، جس طرح سود کا لینا حرام ہے اسی طرح اس کا معاہدہ کرنا بھی شرعا ناجائز اور حرام ہے، صورتِ مسئولہ میں اگر ایک   سال کے اندر ہی قرض ادا کردیا جائے  تب بھی گوسود دینے کا گناہ تو نہیں آئے گا، لیکن سودی معاہدے کی صورت میں سودی  معاملےپر  رضامندی کا اظہار کرنے کا گناہ ضرور آئے گا۔ ہمارے نزدیک مقررہ وقت پر قرض واپس کرنے کا غالب گمان ہونے کے باوجود اس ممکنہ سودی معاہدہ پر رضامندی تو بہرحال موجود ہے اور یہ بھی شرعاً  ناجائز ہے۔قرآن کریم میں ہے:{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ کُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}ترجمہ:…’’اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو، اگر تم ایمان والے ہو ، پھر اگر تم اس پر عمل نہیں کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے‘‘۔[البقرۃ:۲۷۸،۲۷۹-بیان القرآن]عمدۃ القاری میں ہے:"إن آيات الربا التي في آخر سورة البقرة مبينة لأحكامه وذامة لآكليه، فإن قلت: ليس في الحديث شيء يدل على كاتب الربا وشاهده؟ قلت: لما كانا معاونين على الأكل صارا كأنهما قائلان أيضا: إنما البيع مثل الربا، أو كانا راضيين بفعله، ‌والرضى ‌بالحرام ‌حرام."(كتاب البيوع، باب آكل الربا وشاهده وكاتبه، ج:11، ص:200، ط:دار إحياء التراث العربي)مشکاۃ المصابیح میں ہے:"وعن النعمان بن بشير قال: قال رسول الله صلى الله عليه وسلم: «الحلال بين والحرام بين ‌وبينهما ‌مشتبهات لا يعلمهن كثير من الناس فمن اتقى الشبهاب استبرأ لدينه وعرضه ومن وقع في الشبهات وقع في الحرام كالراعي يرعى حول الحمى يوشك أن يرتع فيه ألا وإن لكل ملك حمى ألا وإن حمى الله محارمه ألا وإن في الجسد مضغة إذا صلحت صلح الجسد كله وإذا فسدت فسد الجسد كله ألا وهي القلب»."(كتاب البيوع ، باب الكسب وطلب الحلال، ‌‌الفصل الأول، ج:2، ص:843، ط:المكتب الإسلامي)مرقاۃ المفاتیح میں ہے:‌‌"وعن أنس قال: قال رسول الله صلى الله عليه وسلم: «‌إذا ‌أقرض ‌أحدكم ‌قرضا فأهدي إليه أو حمله على الدابة فلا يركبه ولا يقبلها إلا أن يكون جرى بينه وبينه قبل ذلك» . ..(قبل ذلك) أي الإقراض لما ورد " كل قرض جر نفعا فهو ربا ". قال مالك: لا تقبل هدية المديون ما لم يكن مثلها قبل أو حدث موجب لها."(كتاب البيوع، باب الربا، الفصل الثالث، ج:6، ص:69، ط:مكتبة امداديه)وفيه ايضاً:"(عن جابر قال: «لعن رسول الله - صلى الله عليه وسلم - آكل الربا» ) ، أي: آخذه وإن لم يأكل، وإنما خص بالأكل لأنه أعظم أنواع الانتفاع كما قال - تعالى: {إن الذين يأكلون أموال اليتامى ظلما} [النساء: 10] (ومؤكله) : بهمزة ويبدل أي: معطيه لمن يأخذه، وإن لم يأكل منه نظرا إلى أن الأكل هو الأغلب أو الأعظم كما تقدم، قال الخطابي: سوى رسول الله - صلى الله عليه وسلم - بين آكل الربا وموكله، إذ كل لا يتوصل إلى أكله إلا بمعاونته ومشاركته إياه، فهما شريكان في الإثم كما كانا شريكين في الفعل، وإن كان أحدهما مغتبطا بفعله لم يستفضله من البيع، والآخر منهضما لما يلحقه من النقص، ولله عز وجل حدود فلا تتجاوز وقت الوجود من الربح والعدم وعند العسر واليسر، والضرورة لا تلحقه بوجه في أن يوكله الربا، لأنه قد يجد السبيل إلى أن يتوصل إلى حاجة بوجه من وجوه المعاملة والمبايعة ونحوها قال الطيبي - رحمه الله: لعل هذا الاضطرار يلحق بموكل فينبغي أن يحترز عن صريح الربا فيثبت بوجه من وجوه المبايعة لقوله - تعالى: {وأحل الله البيع وحرم الربا} [البقرة: 275] لكن مع وجل وخوف شديد عسى الله أن يتجاوز عنه ولا كذلك الآكل (وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي - صلى الله عليه وسلم - (هم سواء) ، أي: في أصل الإثم، وإن كانوا مختلفين في قدره (رواه مسلم) وأخرجه هو أيضا وأبو داود والترمذي وابن ماجه من حديث ابن مسعود. ولم يذكر مسلم عنه سوى " «آكل الربا وموكله» " وروى الطبراني عنه ولفظه: " «لعن الله الربا وآكله وموكله وكاتبه وشاهده وهم يعلمون»."(كتاب البيوع، باب الربا، الفصل الأول، ج:6، ص:59، ط:مكتبة امداديه)فقط والله أعلم
                                                  
عنوان: بینک کی طرف سے ملنے والے کیش بیک کا حکم
سوال: میں ایک ڈاکٹر ہوں،  اور آجکل جاب کے سلسلے میں سعودی عرب میں ہوں، یہاں تقریباً ہر چیز مثلاً روزمرہ خریداری، میڈیکل، کاروبار، تنخواہ وغیرہ سب( online) ہے، اسی لئے میں نے بھی تنخواہ وغیرہ کیلئے الراجعی بینک میں اکاؤنٹ کھلوایا ہے،  جس سے میں اپنے سارے خرچے مثلاً خریداری یا پاکستان پیسے بھیجنا وغیرہ سب کرتا ہوں، اسی طرح میں نے بینک سے ایک pre-paid online debit card بنوایا ہے،  جس میں میں پہلے سے کچھ پیسے رکھتا ہوں اور پھر اس کے ذریعے روزمرہ کی خریداری جیسے کہ سودا وغیرہ خریدتا ہوں،  اب یہاں  مسئلے ہیں جن کی آپ سے شرعی حیثیت جاننا چاہتا ہوں:1:کچھ دن پہلے میں نے اپنا main اکاؤنٹ دیکھا تو اس میں کچھ ریال زیادہ تھے، تفصیل سے دیکھنے پر پتہ چلا کہ وہ بینک کی طرف سے "کیش بیک" تھے،  یہاں میں یہ بتاتا چلوں کہ میں نے سوائے پاکستان یا سعودیہ میں کچھ لوگوں کو پیسے بھیجنے کے علاوہ اور کوئی کام مثلاً کوئی شاپنگ وغیرہ نہیں کی،  آپ سے ان ریال/کیش بیک کی شرعی حیثیت مطلوب ہے۔2:اسی طرح جو میرا دوسرا آن لائن ڈیبٹ کارڈ ہے، وہ بھی کسی استعمال پر 0.06٪ کیش بیک دیتا ہے چاہے میں چاہوں یا نہ چاہوں، یعنی اگر میں کہیں بھی اس کارڈ کے ذریعے خریداری کرونگا تو ہر ایک ریال پر میرے کارڈ میں 0.06 ریال واپس آ جاتے ہیں، اس چیز کی شرعی حیثیت آپ سے مطلوب ہے.3:اگر یہ دونوں حرام ہیں تو ان کو میں کہاں استعمال کر سکتا ہوں کیونکہ یہ بینک کی پالیسی ہے،  اور ان کو میں بند نہیں کروا سکتا۔
جواب: 1: صورتِ مسئولہ میں بینک کے ذریعےترسیل کی جانے والی رقم شرعاً قرض کے حکم میں ہے   اور  چوں کہ قرض دے کر اس سے کسی بھی قسم کا مشروط نفع لینا جائز نہیں ہے ؛ اس لیے اس قرض کے بدلےبینک کا اپنے اکاؤنٹ ہولڈر کو رقم کی منتقلی وغیرہ  پرکیش بیک کی صورت میں نفع دینا شرعاً سود ہونے کی وجہ سے ناجائز  اور حرام ہے۔2: اگر آن لائن خریداری کی صورت میں کیش بیک بائع(بینک کے علاوہ) کی جانب سے ہو تو شرعا وہ رعایت اور ڈسکاؤنٹ کے حکم میں ہے، جو کہ بائع کی جانب سے تبرع ہے،اس لیےاس کا استعمال کرنا جائز ہے،لیکن اگر معلوم نہ ہو کہ یہ کیش بیک بینک کی جانب سے ہے یا بائع کی جانب سے تو احتیاط ہی بہتر ہے۔3: بینک کی طرف سے ملنے والی کیش بیک سودی رقم ہونے کی وجہ سے حرام ہے، جب اس رقم کو بینک کے حوالے کرنا مشکل ہے تو اس کو بلانیت ثواب مستحقین زکوۃ کو دی جائے۔حدیث شریف میں ہے:"عن جا بر  قال: لعن رسول اللّٰہ  آکلَ الربوا ومؤکلہٗ وکاتبہٗ وشاہدیہ وقال: هم سواء".(صحیح مسلم، کتاب المساقات، باب آکل الربوا ومؤکلہ،ج:3،ص:1219، دار احیاء التراث العربی)ترجمہ:" حضرت جابررضی اللہ عنہ سے روایت ہے کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ کو لکھنے والے اور اس پر گواہ بننے والے پر لعنت فرمائی اور فرمایا کہ: یہ سب (گناہ میں) برابر ہیں۔"فتاویٰ شامی (الدر المختار و رد المحتار) میں ہے:"وفي الأشباه كل قرض جر نفعا حرام فكره للمرتهن سكنى المرهونة بإذن الراهن.(قوله: كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه".(کتاب البیوع، باب المرابحۃ والتولیۃ، مطلب كل قرض جر نفعا حرام، ج:5، ص:162، ط: سعید)بدائع الصنائع فی ترتیب الشرائع   میں ہے:"وأما الذی یرجع إلی نفس القرض فهو أن لایکون فیه جر منفعة، فإن کان لم یجز ، نحو ما إذا أقرضه دراهم غلّة علی أن یرد علیه صِحاحا أو أقرضه وشرط شرطاً له فیه منفعة لما روی عن رسول اللّٰہ  أنه نهي عن قرض جرّ نفعاً".(کتاب القرض، فصل فی شرائط رکن القرض:ج:7،ص:395،دار الکتب العلمیۃ)فقط واللہ اعلم
                                                  
عنوان: گھر کے سامنے والی گلی میں سیڑھیاں نکالنے کا حکم
سوال: اگر گلی کی زمین سرکاری ہو پھر تو اس میں سیڑھیاں بنانا کہ گلی کی حدود کا کچھ حصہ سیڑھیوں کی نظر ہو جائےجائز معلوم نہیں ہوتا،  جب کہ عموماً محلوں کی گلیوں میں دونوں اطراف کے گھر والے نصف نصف زمین گلی کے لیے دیتے ہیں،  تو آیا اپنی ہی زمین میں سیڑھیاں آگے نکالنا بھی قبضہ شمار ہو گا؟
جواب: صورتِ مسئولہ  میں اگر اپنی ذاتی زمین میں کچھ  جگہ گلی  کے لیے دی  ہو  اور یہ عمومی راستہ نہ ہو  تو اس پر اپنی ضرورت کے لیے سیڑھی  بناسکتے  ہیں، لیکن اگر عمومی گزر گاہ ہو اور اس پر سیڑھی نکالنے سے عام لوگوں کو  نقصان  ہوتا ہو  تو  سیڑھیاں آگے نکال کر نہ بنائے، اگرچہ ذاتی زمین ہونے کے باعث قبضہ شمار نہیں ہوگا ۔درر الحكام فی شرح مجلۃ الأحكام ميں ہے:"‌إذا ‌كان ‌لأحد ‌داران على طرفي الطريق أي الطريق العام وأراد إنشاء جسر من واحدة إلى أخرى بدون إذن من ولي الأمر أو إنشاء كنيف أو إخراج ميزاب أو إنشاء حانوت أو بروز أو عتبة للدخول إلى الدار أو مسيل في الطريق العام أو تشبث لإحداث ذلك يمنع سواء كان ذلك مضرا أو غير مضر وإذا كان قبل الإحداث يمانع في إحداثه.مثلا لو أراد أحد إنشاء مسيل في الطريق العام لإسالة الماء إلى الطاحون يمنع (علي أفندي) ؛ لأن هذه الإنشاءات والإحداثات هي انتفاع من الطريق بغير ما وضع له الطريق وهي غير جائزة ولا حكم لرضاء أهل المحلة في مثل هذه الإنشاءات (الأشباه) لأن الطريق العام حق للعامة وليس حق أهل المحلة فقط، لو أحدث أحد كنيفا في الطريق العام برضاء جيرانه فلجيرانه منعه حتى قبل الإتمام ولو لم يكن لهم ضرر في ذلك (أبو السعود والواقعات الأنقروي في الحيطان) . وقد أشارت المجلة بقولها (يمنع) إلى حق كل أحد في المنع من أهل المرور أي ما عدا الصبيان والمحجورين. انظر المادة (1616) .ولكل واحد من المسلمين وغير المسلمين والرجل والمرأة والصبي المأذون حق المنع ولو كان من سكان محلة أخرى (منلا مسكين) لأنه حسب المادتين (926 و 931) للعامة حق المرور في الطريق العام بالذات وبحيواناتهم فلذلك لكل منهم حق المنع والنقض."(الكتاب العاشر في الشركات، ‌‌الفصل الثالث في الطرق أي في أحكام الطريق العام والطريق الخاص،   ج:3، ص:229، المادة:1213،   ط: درالجيل)وفیہ ایضاً:" (يجوز لكل أحد أن ‌يفتح ‌بابا مجددا على الطريق العام) سواء كان له باب أو لم يكن مثلًا: لو كان لأحد دار ولها باب فله أن ‌يفتح ‌بابا ثانيا وثالثا و هلمّ جرًّا، كما أنه إذا لم يكن له دار و أراد إنشاء دار مجددا فله أن يفتح في داره الجديدة بابًا أو أبوابًا متعددةً و له أن ينتفع منه بصورة مختلفة كراجل أو راكب لأن الطريق العام لم يكن ملكًا خاصًّا لأحد بل هو حق العامة."( الكتاب العاشر في الشركات ، ‌‌الفصل الثالث في الطرق أي في أحكام الطريق العام والطريق الخاص، ج:3، ص:234، المادة:1218،  ط: درالجيل)الموسوعۃ الفقہیۃ الکوتیۃ میں ہے:" ‌الطريق ‌العام - وهي النافذة - من المرافق العامة، وللجميع الانتفاع بها بما لا يضر الآخرين باتفاق الفقهاء ومنفعتها الأصلية المرور فيها لأنها وضعت لذلك، فيباح لهم الانتفاع بما وضع له وهو المرور بلا خلاف.أما الطريق غير النافذ فملك لأهله، ولا يجوز لغير أهله التصرف فيه إلا برضاهم وإن لم يضر، لأنه ملكهم فأشبه الدور وأهله من لهم حق المرور فيه إلى ملكهم من دار أو بئر أو فرن أو حانوت لا من لاصق جداره الدرب من غير نفوذ باب فيه، لأن هؤلاء هم المستحقون الارتفاق فيه."(المادة: الطريق، ‌‌‌‌المرور في الطريق العام والخاص، ج:37،  ص:40، ط:وزارة الأوقاف والشئون الإسلامية)فقط والله أعلم
                                                  
عنوان: سیکیورٹی ڈپازٹ کاحکم
سوال: ہم پٹرول ڈیزل ماہانہ ادھار پر دیتے ہیں ، اس ادھار مال دینے کی شرائط میں شامل ہے: نمبر1: سیکیورٹی ڈپازٹ نمبر2 :ایک فیصد یا دو فیصد بلنگ چارجز۔ ڈپازٹ اس لئے کہ ادھار مال لینے والا ، ادھار لےکر غائب نہ ہوجائے۔ بلنگ چارجز اسلئے کہ بعض اخراجات ہوتے ہیں ادھار اکاؤنٹ ہولڈر کو سروس دینے میں - سلپ بک ، روزانہ کی بنیاد پر ادھار اکاؤنٹ والوں کا حساب مینٹین رکھنا ، ماہانہ بلنگ ، بل کو بذریعہ کورئیر کمپنی اکاؤنٹ ہولڈر کے ایڈریس پر پہنچانا۔ سوال یہ ہے کہ کیا ہماری طرف سے سیکیورٹی ڈپازٹ رکھنا اور ایک یا دو فیصد بلنگ چارجز چارج کرنا جائز ہے یا نہیں ؟
جواب: صورت مسؤلہ میں سیکورٹی ڈپازٹ رہن  کےحکم میں ہے، اس لیے یہ  جائزہے،  اسی طرح ایک دوفیصد بلنگ چارجز جو کہ  سائل بیان کردہ ا خراجات کی وجہ سے لیتاہے وہ بھی  جائزہے ۔فتاوی ہندیہ میں ہے:ّ"(الباب السابع في تسليم الرهن عند قبض المال) قال محمد - رحمه الله تعالى - في الزيادات: رجل رهن من آخر جارية تساوي ألف درهم بألف درهم فجاء المرتهن يطلب دينه فأبى الراهن ذلك حتى يحضر المرتهن الجارية، والراهن والمرتهن في مصرهما أنه يؤمر المرتهن بإحضار الجارية أولا، ولو لقيه في غير المصر الذي رهنه فيه، وطالب بقضاء الدين، وأبى الراهن ذلك حتى يحضر الرهن أجبر الراهن على قضاء الدين، ولا يؤمر المرتهن بإحضار الرهن سواء كان الرهن شيئا له حمل ومؤنة أو لا."(كتاب الرهن ،الباب السابع في تسليم الرهن عند قبض المال ،ج،5،ص،460،ط،دارالفکربیروت)شرح المجلة لرستم بازمیں ہے:"الغرم بالغنم،یعنی ان من ینال نفع شئی یتحمل ضررہ."(المقالة الثانية في بياان قواعد الكلية،المادة ٨٧،ج،١،ص48،ط،فاروقیة)فقط واللہ اعلم
                                                  
عنوان: حرام آمدنی سے کمائی ہوئی رقم اجرت میں دینا
سوال: بندہ  بارڈر پر  ملازم ہے،وہاں پر روزانہ جانبین سے دسیوں افراد غیر قانونی طور پر بارڈر کراس کرتے ہیں، جن سے افسران بالا فی فرد کے حساب سے پیسہ لیتے ہیں ۔پوچھنا یہ ہے کہ بندہ سے اوقات ڈیوٹی کے علاوہ مزید ڈیوٹی بھی لی جاتی ہے، اور پھر ہمیں یہی پیسہ ملتا ہے، کیا اس کا لینا جائز ہے؟وضاحت: مزید ڈیوٹی حکومت کی طرف سے نہیں، بلکہ یہاں  بارڈر پر موجود  افسران بالا کی طرف سے لی جاتی ہے ،  اور بالکل وقفہ نہیں دیا جاتا ، کیوں کہ ایک مخصوص کام انہوں نے ایک دن میں سرانجام دینا ہوتا ہے ۔اور جو   اضافی رقم انہیں  غیر قانونی طور پر بارڈر کراس کرنے والے افراد اور دیگر اشیاء کی مد میں  آتی  ہے ،وہ رینک وائز شام کو تقسیم کی جاتی ہے۔
جواب: غیر قانونی طور پر افراد کو بارڈر پار    کرانا قانونا جرم ہے  تو شرعا بھی جرم ہے لہذا اور اس کے نتیجہ میں جو رقم ملے وہ رشوت ہے ،لہذا   اس رقم کا لینا دینا دونوں جائز نہیں ،چاہے یہ رقم براہ راست حاصل  ہو یا بالواسطہ ملے۔سنن ترمذی میں ہے:"عن ‌عبد الله بن عمرو قال: «لعن رسول الله صلى الله عليه وسلم ‌الراشي والمرتشي."(باب ما جاء في الراشي والمرتشي في الحكم، ج:3، ص:16، ط:دار الغرب الإسلامي)فتاوی شامی میں ہے:"وفي القنية الرشوة يجب ردها ولا تملك."(كتاب القضاء، مطلب في الكلام على الرشوة والهدية، ج:5، ص:362،  ط:سعید)فقط واللہ اعلم
                                                  
عنوان: والد کا بیٹے کے لیے سود کی رقم سے کاروبار شروع کرانے کا حکم
سوال: میرے پاس نقد سرمایہ ہے اور کچھ سود کی رقم جو کہ مجھے جنرلپراویڈنٹ فنڈ ،سیونگ اکاؤنٹ اور انشورنس کے توسط سے حاصل ہوئی ہے ، میرا بیٹا اپنی پڑھائی ختم کر چکا ہے اور اس کے پاس اس کا اپناکوئی سرمایہ نہیں جس سے وہ کاروبار کر سکے۔ میرے پاس موجود اصل سرمایہ سے آج کے مہنگائی کے دور میں دوکان کی تعمیر یا خرید ممکن نہیں اور اہم بات یہ کہ بچہ بےروزگار اور مفلس ہے اور باپ کے سہارے اپنی ضروریاتِ زندگی پوری کرتا ہے ، تو کیا میں اپنے اصل سرمایہ اور سود سے اس کے لئے ایک دوکان تعمیر کرواکر اسے کاروبار لگوا سکتا ہوں یا نہیں؟
جواب: صورتِ مسئولہ میں سائل کے لیے اپنی سودی رقم کو اپنے بیٹے کے لیے کاروبار میں لگانا جائز نہیں ، اگر چہ وہ مفلس ہو بلکہ اسے جلد از جلد ثواب کی نیت کے بغیر مستحق زکوٰۃ افراد کو دینا ضروری ہے۔ جس طرح سائل اپنی زکوٰۃ اپنے مفلس اور مستحق بیٹے کو نہیں دے سکتا ، اسی طرح مذکورہ حرام رقم بھی اپنے بیٹے کو دینا جائز نہیں۔ ارشادِ باری تعالی ہے :﴿ أَحَلَّ اللَّهُ الْبَيْعَ وَحَرَّمَ الرِّبَا﴾ (البقرة:275)ترجمہ:” حالانکہ اللہ  تعالیٰ نے بیع کو حلال فرمایا ہے اور سود کو حرام کردیا ہے ۔“﴿فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ﴾ (البقرة:278)ترجمہ:”پھر اگر تم نہ کروگے تو اشتہار سن لو جنگ کا اللہ کی طرف سے اور اس کے رسول کی طرف سے ۔“﴿يَمْحَقُ اللَّهُ الرِّبَا وَيُرْبِي الصَّدَقَاتِ﴾ (البقرة:276)ترجمہ: ” اللہ تعالیٰ سود کو مٹاتے ہیں اور صدقات کو بڑھاتے ہیں۔“صحیح مسلم  میں ہے:"عن جابر بن عبدالله رضی الله تعالیٰ عنه قال: لعن رسول الله صلی الله علیه وسلم آکل الرّبا وموکله وکاتبه وشاهدیه، وقال: هم سواء."(كتاب البیوع، باب لعن آکل الرّبا وموکله، رقم الحدیث:1598، ج:5، ص:50، ط:دارالمنھاج)"عمدة القاري شرح صحيح البخاري" میں ہے:"مطابقته للآية التي هي مثل الترجمة من حيث إن آيات الربا التي في آخر سورة البقرة مبينة لأحكامه وذامة لآكليه، فإن قلت: ليس في الحديث شيء يدل على كاتب الربا وشاهده؟ قلت: لما كانا معاونين على الأكل صارا كأنهما قائلان أيضا: إنما البيع مثل الربا، أو كانا راضيين بفعله، والرضى بالحرام حرام."(كتاب البيوع، باب آكل الربا وشاهده وكاتبه، رقم الحديث:4802، ج:11، ص:200، ط:دار إحياء التراث العربي)فتاوی شامیٰ میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(كتاب البيوع، باب البيع الفاسد، ج:5، ص:99، ط:سعید)"الفتاوى الهندية" میں ہے:"ولايدفع إلى أصله، وإن علا، وفرعه، وإن سفل كذا في الكافي."(كتاب الزكاة، الباب السابع في المصارف، ج:1، ص:188، ط:رشيدية)فتاوی شامیٰ میں ہے:"(قوله: وإلى من بينهما ولاد) أي بينه وبين المدفوع إليه؛ لأن منافع الأملاك بينهم متصلة فلايتحقق التمليك على الكمال هداية والولاد بالكسر مصدر ولدت المرأة ولادةً وولادًا مغرب أي أصله وإن علا كأبويه وأجداده وجداته من قبلهما وفرعه وإن سفل بفتح الفاء من باب طلب والضم خطأ؛ لأنه من السفالة وهي الخساسة مغرب كأولاد الأولاد."(‌‌كتاب الزكاة، باب مصرف الزكاة والعشر، ج:2، ص:346، ط:سعید)وفيه أيضا:"مطلب فيمن ورث مالا حراما ... لكن إذا علم المالك بعينه فلا شك في حرمته ووجوب رده عليه."(کتاب البیوع، مطلب فيمن ورث مالا حراما، ج:5، ص:99، ط:سعید)وفيه أيضا:"في المجتبى: ‌مات ‌وكسبه ‌حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل." (‌‌كتاب البيوع، باب البيع الفاسد، مطلب رد المشترى فاسدا إلى بائعه فلم يقبله، ج:5، ص:99، ط:سعيد)فقط والله أعلم
                                                  
عنوان: ایک طلاق دینے کےبعد عدت کے دوران شوہر کے وفات سے بیوی کےمیراث میں حقدار ہونے کا حکم
سوال: اگر ایک شخص اپنی بیوی کو ایک طلاق دے اور ابھی اس پر تین طہر نہ گزرے ہوں اور خاوند فوت ہو جائے، تو کیا اس عورت کو  شوہر کی وراثت میں حصہ ملے گا؟
جواب: صورتِ مسئولہ میں اگر سوال میں ذکر کردہ طلاق سے مراد طلاقِ رجعی ہے تو اگر شوہر نے حالتِ صحت یا حالتِ مرض میں بیوی کے مطالبہ کے بغیر طلاقِ رجعی دی ہو تو  عدت میں شوہر کے انتقال کی صورت میں  بیوی  شوہر  کی میراث میں سے حصہ دار ہوگی، اور اگر طلاق سے مراد طلاقِ بائن ہےتو شوہر نے اگر حالتِ مرض میں طلاق دی ہے، اور پھر اسی عدت میں اسی مرض کی وجہ سےشوہر کا انتقال ہوگیا تو  بھی بیوی میراث کی حق دار ہوگی، تاہم اگر شوہرنے  حالتِ صحت میں طلاقِ بائن دی ہے تو  بیوی میراث کی حق دار نہیں ہوگی۔البحر الرائق شرح كنز الدقائق میں ہے:"(قوله طلقها رجعيا أو بائنا في مرض موته، ومات في عدتها ورثت وبعدها لا) لأن الزوجية سبب إرثها في مرض موته، والزوج قصد إبطاله فيرد عليه قصده بتأخير عمله إلى زمن انقضاء العدة دفعا للضرر عنها، وقد أمكن لأن النكاح في العدة يبقى في حق بعض الآثار فجاز أن يبقى في حق إرثها عنه بخلاف ما بعد الانقضاء لأنه لا مكان، والزوجية في هذه الحالة ليست بسبب لإرثه عنها فيبطل في حقه خصوصا إذا رضي به..ـ.أطلق الرجعي ليفيد أنها ترث، وإن طلق في الصحة ما دامت في العدة لبقاء الزوجية بينهما حقيقة حتى حل الوطء، وورثها إذا ماتت فيها.(قوله أطلق الرجعي ليفيد إلخ) قال في النهر، وعندي أنه كان ينبغي حذف الرجعي من هذا الباب لأنها فيه ترث، ولو طلقها في الصحة ما بقيت العدة بخلاف البائن فإنها لا ترثه إلا إذا كان في المرض، وقد أحسن القدوري في اقتصاره على البائن، ولم أر من نبه على هذا."(کتاب الطلاق، باب طلاق المریض، ج:4، ص:46، ط:دارالکتاب الاسلامی)فقط واللہ اعلم
                                                  
عنوان: یوٹیوب کے ذریعہ پیسے کمانا
سوال: یوٹیوب سے پیسے کمانا ویڈیوز بناکر جائز ہے یا نہیں، شارٹ ویڈیوز کے ذریعے یا لانگ ویڈیوز کے ذریعے؟
جواب: یوٹیوب سے پیسے کمانے میں شرعًا بہت سے مفاسد ہیں، اس کی تفصیل یہ ہے کہ :یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالوورز زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈور ٹائزمنٹ اور مارکیٹنگ کرنے پر ویڈو اَپ لوڈ کرنے والے کو بھی پیسے دیتا ہے۔ اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:1۔ جان د ار کی تصویر والی ویڈیو اپ لوڈ کرے، یا اس ویڈیو میں جان دار کی تصویر ہو۔2۔ یا اس ویڈیو میں میوزک اور موسیقی ہو۔3۔ یا اشتہار غیر شرعی ہو ۔4۔ یا کسی بھی غیر شرعی شے کا اشتہار ہو۔5۔ یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے، نیز عام طور پر اگر ویڈیو میں مذکورہ خرابیاں نہ بھی ہوں تب بھی یوٹیوب کی طرف سے لگائے جانے والے اشتہار میں یہ خرابیاں پائی جاتی ہیں، اور ہماری معلومات کے مطابق یوٹیوب کو  اگر  کمرشل بنیاد پر استعمال کیا جائے تو یوٹیوب انتظامیہ اس پر  اشتہار چلاتی ہے، اور یہ اشتہار  ملکوں کے  حساب سے مختلف ہوتے ہیں، بلکہ سرچنگ کی لوکیشن اور ڈیوائس کی سرچ بیس پر یہ مختلف ہوتے ہیں،  مثلاً اگر پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں، جس میں بسااوقات حرام اور ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔لہذا صورت مسئولہ میں یوٹیوب کے ذریعہ پیسہ کمانا شرعا جائز نہیں ہے۔مزید تفصیل کے لیے درج ذیل لنک ملاحظہ کیجیے:یوٹیوب کے ذریعہ پیسے کمانااحکام القرآن للجصاص میں ہے:"وقوله تعالى وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(المائدۃ : 2 جلد 3 ص: 296 ط: دار احیاء التراث العربي ۔ بیروت)فتاوی عالمگیری  میں ہے:"ومنها أن يكون مقدور الاستيفاء  حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا.......ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها."کتاب الاجارۃ , الباب الأول فی تفسیر الاجارۃ و رکنها و الفاظها و شرائطها جلد 4 ص: 411 ط: دارالفکر)در المختار میں ہےـ:"قال ابن مسعود: صوت اللهو والغناء ينبت النفاق في القلب كما ينبت الماء النبات. قلت: وفي البزازية استماع صوت الملاهي كضرب قصب ونحوه حرام لقوله - عليه الصلاة والسلام - «استماع الملاهي معصية والجلوس عليها فسق والتلذذ بها كفر» أي بالنعمة."(کتاب الحظر و الإباحة جلد 6 ص: 348  , 349 ط: دارالفکر)فقط واللہ اعلم
                                                  
عنوان: کسی کمپنی کو اپنا رجسٹریشن نمبر دے کر اس کے عوض پیسے لینا جائز نہیں
سوال: ایک کمپنی ہے جس کو آگے حکومت کے ایک ادارے کو یہ دیکھانا ہے کہ اس نے انجینیئر کو ملازمت دی ہوئی ہے،میں ایک انجنیئر ہوں،   وہ کمپنی  میرا  رجسٹریشن نمبر مانگ رہے ہیں اور وہ مجھے اس کے بدلے پیسے دے رہے ہیں،  جب کہ میں ان کے پاس ملازمت نہیں کرتا ،  کیا یہ پیسے جائز ہیں؟
جواب: صورتِ مسئولہ میں کسی کمپنی کو اپنا رجسٹریشن نمبر فراہم کر کے اس کے عوض پیسے لینا جائز نہیں ہے۔حدیث شریف میں ہے:"عن أبي هريرة؛ أن رسول الله صلى الله عليه وسلم مر على صبرة طعام. فأدخل يده فيها. فنالت أصابعه بللا. فقال "ما هذا يا صاحب الطعام؟ " قال: أصابته السماء. يا رسول الله! قال " أفلا جعلته فوق الطعام كي يراه الناس؟‌من ‌غش فليس مني." (صحيح مسلم، كتاب الإيمان، ‌‌ باب قول النبي صلى الله تعالى عليه وسلم " من غشنا فليس منا، ج:1، ص:99،رقم:101،   ط:دار إحياء التراث العربي)فتاوی شامی میں ہے:"وفي الأشباه ‌لا ‌يجوز ‌الاعتياض عن الحقوق المجردة كحق الشفعة وعلى هذا ‌لا ‌يجوز ‌الاعتياض عن الوظائف بالأوقاف، وفيها في آخر بحث تعارض العرف مع اللغة. المذهب عدم اعتبار العرف الخاص لكن أفتى كثير باعتباره۔۔۔ مطلب: ‌لا ‌يجوز ‌الاعتياض عن الحقوق المجردة (قوله: ‌لا ‌يجوز ‌الاعتياض عن الحقوق المجردة عن الملك) قال: في البدائع: الحقوق المفردة لا تحتمل التمليك ولا يجوز الصلح عنها."(كتاب البيوع،مطلب لا يجوز الاعتياض عن الحقوقالمجردة،ج:4،ص:518،ط:سعيد)وفیہ ایضا:‌‌"[فرع] هل ينتقل الرد بالتغرير إلى الوارث استظهر المصنف لا لتصريحهم بأن ‌الحقوق ‌المجردة لا تورث. قلت: وفي حاشية الأشباه لابن المصنف وبه أفتى شيخنا العلامة علي المقدسي مفتي مصر".(كتاب البيوع، باب المرابحة و التولىة، ج:5،ص:145،ط:سعيد)فتح القدیر میں ہے:"لأن البيع كما يرد على ما يبقى من الأعيان كذلك يرد على ما لا يبقى وإن أشبه المنافع، ولذا صحح الفقيه أبو الليث رواية الزيادات المانعة من جواز بيعه؛ لأن بيع ‌الحقوق ‌المجردة لا يجوز كالتسييل وحق المرور".(كتاب  البيوع، باب البيع الفاسد، ج:6،ص:430، ط:دار الفكر بيروت)دررالحكام میں ہے:"إذا مات من غرر بغبن فاحش لا تنتقل دعوى التغرير لوارثه؛ لأن خيار الغبن والتغرير لا يورث سواء كان المغبون البائع وسواء كان المشتري؛ لأن خيار الغبن والتغرير هو من ‌الحقوق ‌المجردة التي تثبت للبائع وللمشتري؛ ولذلك لا تورث ولا تنتقل."(كتاب ،مادة 358، ج:1،ص:370، ط:دارالجيل)الموسوعة الفقهية الكويتية"میں ہے:"وحق التملك والحق المباح كلاهما من الحقوق المجردة الضعيفة، التي لا تترقى ولا تنتقل إلى غيرها من الحقوق بالقول الصادر من صاحبه تعبيرا عن إرادته وحده." (باب اقسام الحقوق،صل حق التملك والحق المباح،ج:18، ص:41،ط:وزارة الأوقاف والشئون الإسلامية)بدائع الصنائع میں ہے:" الحقوق المفردة لا تحتمل التمليك. ولا يجوز الصلح عنها." (كتاب الشرب، ج:6، ص:196، ط:دارالكتب العلمية)فقط والله أعلم
                                                  
عنوان: گاڑی لینے کے لیے بینک سے لون لینے کا حکم
سوال: میں اس وقت سعودی عرب میں ہوں کام نہیں ہے بنک سے گاڑی قسطوں میں مل سکتی ہے پر بہت مہنگی ہے اور اس وقت کوئی پیسے نہیں ہیں اور بینک سے پیسے مل سکتے ہیں مناسب اور مجبوری یہ ہے اضافی پیسے واپس کرنے ہیں اور اس پیسے سے گاڑی لینے کا ارادہ ہے اور اس گاڑی سے پیسے کما کر واپس کرنے ہیں مجبوری ہے قرض کوئی نہیں دے رہا پاکستان میں زمین اور جائیداد ہے اور اگر فروخت کرتا ہوں وہ واپس نہیں ملے گا۔
جواب: واضح رہے کہ سود لینا اور سود دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے، اور بینک  سے   ملنے والا قرض سراسر سود پر مشتمل ہوتا ہے، اور بینک سے قرض لینا سودی معاملہ ہے،  اور سودی قرض لینا جائز نہیں  ؛ اس لیے  شدید مجبوری کی بغیر بینک سے قرض  لینا شرعًا جائز نہیں ہوگا۔ صورتِ مسئولہ میں گاڑی کا لینا کوئی ایسی شدید مجبوری نہیں ہے جس کے لیے بینک سے سودی قرض لیا جائے، کسی  رشتہ دار  سے قرض لیں، اگر نہ ملے تو گاڑی ہی نہ لیں، یا جائز طریقہ سے قسطوں پر ہی لے لیں، بصورت دیگر  کوئی جائز حلال روزگار تلاش کریں۔ ارشادِ باری تعالیٰ ہے:"{وَمَنْ يَتَّقِ اللَّهَ يَجْعَلْ لَهُ مَخْرَجًا ، وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرًا } ."[الطلاق: 2، 3]ترجمہ:"  اور جو کوئی ڈرتا ہے اللہ سےوہ کردے اس کا گزارہ، اور روزی دے اس کو جہاں سے اس کو خیال بھی نہ ہو، اور جو کوئی بھروسہ رکھے اللہ پرتو وہ اس کو کافی ہے،  تحقیق اللہ پورا کر لیتا ہے اپنا کام ، اللہ نے رکھا ہے ہر چیز کا اندازہ۔"فائدہ (تفسیر)نمبر۸: یعنی: اللہ سے ڈر کر اس کےاحکام کی بہرحال تعمیل کرو، خواہ کتنی ہی مشکلات وشدائد کا سامنا کرنا پڑے، حق تعالیٰ تمام مشکلات سے نکلنے کا راستہ بنادے گا اور سختیوں مین بھی گزارہ کا سامان کردے گا۔"(ترجمہ وتفسیر ماخوذ از  تفسیر عثمانی، ص: ۷۴۰)حدیث مبارک میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»".( کتاب المساقات،ج: ۳، صفحہ: ۱۲۱۹، ط: دار احیاء التراث ، بیروت۔مشکاۃ المصابیح،  باب الربوا، ص: 243، قدیمی)      مشكاة المصابيح  میں ہے:"وعن أبي هريرة قال: قال رسول الله صلى الله عليه وسلم: «الربا سبعون جزءا أيسرها أن ینکح الرجل أمه».( باب الربوا ،صفحہ: ۲۴۶، ط:  قدیمی)فقط واللہ اعلم
                                                  
عنوان: من گندم میں ایک کلو کی کٹوتی کا حکم
سوال: 1- ہمارے ہاں زرعی اجناس کی خرید وفروخت کی جاتی ہے گندم، جو، مونگ، کپاس،سرسوں، تل وغیرہ ،ان اجناس کی خرید کرتے وقت ہم اُن سے ایک من پر ایک کلو کاٹ لیتے ہیں اور اگر مال میں مٹی وغیرہ ہو یا انیس/ بیس ہو تو زیادہ کاٹ لیتے ہیں، وہ اس لیے کہ جب ہم وہ مال منڈی میں یا مِلز وغیرہ میں لے جاتے ہیں، تو وہ بھی ہم سے کبھی زیادہ کبھی کم کاٹ لیتے ہیں، ہمارے پورے ضلع و تحصیل میں یہی طریقہ رائج (کاٹ والا) ہے،جب تاجر یا ملز والوں کے علاوہ عام آدمی دکاندار سے لے کر جاۓ تو دوکان والا فروخت کرتے وقت اس کو کاٹ نہیں دیتا،دکاندار خریدتے وقت عام آدمی سے کاٹ لیتا ہے لیکن عام آدمی کو بیچتے وقت کاٹ نہیں دیتا۔2-ہم گاہک سے یہ بھی کہتے کہ ہم کاٹ نہیں لیتے جیسا آپ کا مال  اچھا ہے تو اچھا ریٹ، اگر اچھا نہیں تو کم ریٹ لگا دیتے ہیں  ،لیکن گاہک اس طرح مال دینے پر تیار نہیں ہوتے، وہ کہتے ہیں جو ریٹ مارکیٹ کا ہے وہ دو، چاہے کاٹ لے لو لیکن کم ریٹ پر نہیں دو، ہم ان سے کہتے ہیں کہ ہم کاٹ نہیں لیتے ایک کلو کاٹ کی جگہ ایک کلو کا ریٹ کم کر دیں تو وہ ایسا کرنے پر تیار نہیں ہوتے کیا ہمارا اس طرح خرید وفروخت پر کاٹ مال کے اعتبار سے کم یا زیادہ لے سکتے ہیں، اور اگر مال صاف ستھرا ہو تب بھی کاٹ لے سکتے ہیں؟3-اگر گورنمنٹ کو مال دیں وہ بھی کاٹ لیتے ہیں شاید اس وجہ سے کہ مال میں مٹی وغیرہ ہو سکتی ہے اگر صاف ہو تب بھی کاٹ لیتے ہیں اسی بناپر ،لیکن وہ ڈھائی من یعنی 100 کلو پر 1 کلو کاٹ لیتے ہیں باقی تاجر (بیوپاری) ایک من یعنی 40 کلو پر ایک کلو کاٹ لیتے ہیں ۔ 4-ہمارے ہاں 40 کلو کو ایک من کہا جاتا ہے کیا ہم اس طرح کر سکتے ہیں کہ ہم 41 کلو کا من لگائیں اپنے حساب سے۔ اور کاٹ نہ لیں اور ان کو چالیس کلو کے حساب سے پیسے دیں آپ رہنمائی فرمائیں کہ ہم کس طرح معاملہ کریں جو بھی جائز طریقہ ہو اس معاملے میں رہنمائی فرمائیں۔
جواب: واضح رہے کہ بیع اور شراء کے معاملے میں اگر بائع یا مشتری رضامندی اور خوشی سے مبیع میں زیادتی یا ثمن میں کمی کرلیں تو یہ  عمل جائز اور   درست ہے۔صورت مسئولہ میں سائل نے  شق 1،2،3 میں جو صورتیں  بیان کی ہیں کہ  ہر ایک من میں  ایک کلو گندم وغیرہ  میں  کاٹنے کی یا  زیادہ لینے کی شرط  رکھی جائے ،چاہے گورنمنٹ کی طرف سے ہوں   یا مطلق بائع کی طرف سے ہوں اور بیچنے والا خوشی سے راضی ہو تو گنجائش ہوگی اور اگر بیچنے والا مذکورہ معاملے پر راضی نہ ہو تو  ایک کلو من سے کاٹنا یا زیادہ لینا جائز نہیں ہوگا  ۔ہر صورت میں  بائع (بیچنے والا)اور مشتری (خریدنے والا)کی رضا مندی شرط اور ضروری ہے ۔4،(نوٹ 'من کو 40کلو کے بجائے 41 کلو مقرر کرناتعامل اور عرف  کی مخالفت ہے )باقی اگر بیچنے والا کہے کہ ہم ایک من میں ایک کلو اضافہ دیں گے تو یہ صحیح ہے۔قران مجید میں باری تعالی ٰ کا ارشاد ہے ۔"يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ." ﴿النساء: ٢٩﴾فتاوی ہندیہ میں ہے ۔"اما تعریفه :فمبادلةالمال بالمال بالتراضی."(الھندیه، کتاب البیوع، الباب الاول فی تعریف البیع، ج:3، ص:2،ط: رشیدیہ)شرح ملتقى الأبحرمجمع الأنهر میں ہے۔" وكذا) صح (الزيادة ‌في المبيع) أو لزم البائع دفعها إن قبل المشتري ذلك لأنه تصرف ‌في حقه وملكه ويلتحق بالعقد فيصير حصته من ‌الثمن حتى لو هلكت الزيادة قبل القبض تسقط حصتها من ‌الثمن بخلاف الزيادة المتولدة من المبيع حيث لا يسقط شيء بعد هلاكها قبل القبض وكذا إذا زاد ‌في ‌الثمن عرضا كما لو اشتراه بمائة وتقابضا ثم زاد المشتري عرضا قيمته خمسون وهلك العرض قبل التسليم ينفسخ العقد ‌في ثلاثة ولا يشترط للزيادة هنا قيام المبيع فتصح بعد هلاكه بخلاف الزيادة ‌في ‌الثمن كما ‌في البحر."(مجمع الأنهر في شرح ملتقى الأبحر، کتاب البيوع، باب المرابحة والتولية، فصل في بيان البيع قبل قبض المبيع، ج:2، ص:81، ط: العامرة)فتاوى شامى ميں هے۔"(قوله: وصح الحط منه) أي من ‌الثمن وكذا من رأس مال السلم والمسلم فيه كما هو صريح كلامهم رملي على المنح. (قوله: وقبض ‌الثمن) بالجر عطفا على هلاك، وسيأتي بيان الحط بعد قبض ‌الثمن عند قوله: ويصح الحط من المبيع إلخ. (قوله: يلتحقان بأصل العقد)."(‌‌كتاب البيوع، باب المرابحة والتولية، مطلب في بيان الثمن والمبيع والدين، ج:5، ص:153، ط:سعيد)الجامع الصغير کی شرح النافع الكبير میں ہے۔ ‌("حط من ‌الثمن شيئا يحط التجار مثله ‌في العيب فهو جائز")"قوله شيئا يحط التجار يعني إن كان يحط عن عيب وقد ‌حط ما يحط التجار مثله ‌في العيب فهو جائز لأن هذا من فعل التجارة وإن كان من غير عيب لا يجوز لأنه متبرع لا يحتاج إليه التجار."(الجامع الصغير وشرحه النافع الكبير لمن يطالع الجامع الصغير، كتاب المأذون، ص:464، ط:عالَم الكتب بيروت) ہدایہ میں ہے۔"قال ويجوز للمشتري أن يزيد للبائع في الثمن ويجوز للبائع أن يزيد للمشتري في المبيع ويجوز أن يحط من الثمن ويتعلق الاستحقاق بجميع ذلك فالزيادة والحط يلتحقان بأصل العقد عندنا."(الهداية شرح البداية،‌‌ كتاب البيوع باب المرابحة والتولية، ج3، ص60، ط:دار احياء التراث العربي)وفيه أيضا:"قال: وله أن يحط من ‌الثمن بالعيب مثل ما يحط التجار"لأنه من صنيعهم، وربما يكون الحط أنظر له من قبول المعيب ابتداء، بخلاف ما إذاحط من غير عيب؛ لأنه تبرع محض بعد تمام العقد فليس من صنيع التجار."(كتاب المأذون، مدخل، ج:4، ص:289، ط: داراحياء التراث العربي) ہدایہ کی شرح عنایہ  میں ہے۔"مثلا أو باع عينا بمائة ثم زاد على المبيع شيئا أو ‌حط بعض ‌الثمن جاز، والاستحقاق يتعلق بكل ذلك فيملك البائع حبس المبيع حتى يستوفي الأصل والزيادة، ولا يملك المشتري مطالبة المبيع من البائع حتى يدفعهما إليه. ويستحق المشتري مطالبة المبيع كله بتسليم ما بقي بعد الحط ويتعلق الاستحقاق بجميع ذلك يعني الأصل والزيادة. فإذا استحق المبيع يرجع المشتري على البائع بهما، وإذا جاز ذلك فالزيادة والحط يلتحقان بأصل العقد عندنا."(العناية شرح الهداية‌‌،كتاب البيوع، باب المرابحة والتولية، فصل فيمن اشترى شيئا مما ينقل ويحول، ج:6، ص:520، ط:دار الفكر)البحر الرائق میں ہے۔"لو باع باثني عشر وحط عنه درهمين ثم عقدا بعشرة لا ينفسخ الأول لأنه مثله إذ الحط يلتحق بأصل العقد."(البحر الرائق، کتاب البیع، باب الإقالة، ج:6، ص:114، ط:دارالفکر)فقط واللہ اعلم
                                                  
عنوان: مہتمم کا طلبہ کی فیس استعمال کرنے کاحکم
سوال: مدرسہ کا قیام بلڈنگ تعمیرات سب زکوۃ اورصدقات سے ہوئی ، اب ایک شعبہ ہے، جس میں  دو سوطلبہ رہائشی ہیں، ان کے اِخراجات زکوٰۃ اورصدقات کی رقم سےپورے کیے جاتے ہیں،بقیہ سب طلبہ فیس دیتے ہیں کیایہ فیس مہتمم ذاتی طور پر استعمال کرسکتا ہے یا یہ رقم مدرسہ پر ہی صرف ہوسکتی ہے؟
جواب: واضح رہےکہ  زکات اور صدقاتِ واجبہ (مثلاً: نذر، کفارہ، فدیہ اور صدقہ فطر) ادا ہونے کے لیے یہ ضروری ہے کہ  اسے کسی مستحقِ زکاۃ شخص کو بغیر عوض کے مالک بناکر دیا جائے ؛ اس لیے  مدارس ومساجد کی تعمیر  وغیرہ پر زکاۃ کی رقم نہیں لگائی جاسکتی ؛ کیوں کہ اس میں تملیک نہیں پائی جاتی، باقی نفلی صدقات وعطیات تعمیراتی کاموں میں استعمال کیے جاسکتے ہیں،لہٰذا صورت مسئولہ میں مدرسہ کاقیام بلڈنگ تعمیرات سب زکوٰۃ اور صدقات سے ہوئی ہیں،جو شرعاًجائزنہیں ہے۔مدرسے کے طلبہ سےجو ماہانہ فیس وصول کی جارہی ہےیعنی ہر ماہ طالب علم کی پڑھائی کی مقررہ فیس ہے یہ بھی شرعاًدرست ہے،باقی مہتمم کےلیے فیس ذاتی طور پراستعمال کرنےکاحکم یہ ہےکہ  اگرادارہ مہتمم کا نجی اور شخصی  ہو تو فیس کی رقم مہتمم کی ملکیت ہو گی ،وہ اسے ذاتی خرچ میں استعمال کر سکے گا، بصورتِ دیگر مہتمم کے لیے یہ رقم استعمال کرنا جائز نہیں ہے،بلکہ مدرسےپر ہی صرف کی جائے۔فتاویٰ ہندیہ  میں ہے:"لا يجوز أن يبني بالزكاة المسجد، وكذا القناطر والسقايات، وإصلاح الطرقات، وكري الأنهار والحج والجهاد، وكل ما لا تمليك فيه، ولا يجوز أن يكفن بها ميت، ولا يقضى بها دين الميت كذا في التبيين."(كتاب الزكاة، الباب السابع في المصارف، ج:1، ص:188، ط: دارالفكر بيروت)فتاویٰ شامی میں ہے:"ويشترط أن يكون الصرف (تمليكا) لا إباحة كما مر (لا) يصرف (إلى بناء) نحو (مسجد و) لا إلى (كفن ميت وقضاء دينه) أما دين الحي الفقير فيجوز لو بأمره، ولو أذن فمات فإطلاق الكتاب يفيد عدم الجواز وهو الوجه نهر (و) لا إلى (ثمن ما) أي قن (يعتق) لعدم التمليك وهو الركن."(کتاب الزکوٰۃ، باب مصرف الزکوٰۃ و العشر، ج:2، ص:345، ط: سعید)فتاویٰ شامی میں ہے:"(يستحق القاضي الأجر على كتب الوثائق) والمحاضر والسجلات (قدر ما يجوز لغيره كالمفتي) فإنه يستحق أجر المثل على كتابة الفتوى."(كتاب الإجارة، باب فسخ الإجارة، مطلب في إجارة المستأجر للمؤجر ولغيره، ج:6، ص:92، ط: سعيد)فتاویٰ ہندیہ میں ہے:"(وأما بيان) (أنواعها) فنقول إنها نوعان: نوع يرد على منافع الأعيان كاستئجار الدور والأراضي والدواب والثياب وما أشبه ذلك ونوع يرد على العمل كاستئجار المحترفين للأعمال كالقصارة والخياطة والكتابة وما أشبه ذلك، كذا في المحيط."(كتاب الإجارة، الباب الأول تفسير الإجارة وركنها وألفاظها وشرائطها، ج:4، ص:411، ط: دار الفكر بيروت)وفیہ ایضاً:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها، كذا في شرح الطحاوي. وكما يجب الأجر باستيفاء المنافع يجب بالتمكن من استيفاء المنافع إذا كانت الإجارة صحيحة حتى إن المستأجر دارا أو حانوتا مدة معلومة ولم يسكن فيها في تلك المدة مع تمكنه من ذلك تجب الأجرة، كذا في المحيط."(كتاب الإجارة، الباب الثاني متى تجب الأجرة وما يتعلق به من الملك وغيره، ج:4، ص:413، ط:  دار الفكر بيروت)کفایت المفتی میں ہے:(سوال):ایک اسلامی مدرسہ کی مالی حالت نہایت خراب ہے، یہاں کے مسلمان اس قدر بے حس ہیں کہ باوجود خدمات کے اعتراف کے مالی امداد کی طرف راغب نہیں ہوتے اس مدرسہ میں نہ گورنمنٹ سے کوئی مالی امداد لی جاتی ہے نہ کسی بورڈ وغیرہ سے اندریں صورت  اگر بچوں کے داخلہ کے وقت کوئی رقم داخلہ فیس کے طور پر لی جائے تو جائز ہے یانہیں ؟  درجہ قرآن یا حفظ و ناظرہ ارد و یا فارسی یا عربی ان میں سے کسی درجہ کے لڑکوں پر ماہواری فیس شرعاً مقرر کرنا درست ہے یا نہیں؟(جواب ۱۹) :داخلہ کی فیس تو کوئی معقول نہیں،  ماہوار فیس لی جاسکتی ہے۔(کتاب العلم، دوسراباب:تعلیم کےاحکام وآداب، فصل اول تعلیم کامعاوضہ لینا،ج:2، ص:45،زیرعنوان: ماہوار فیس لی جاسکتی ہے، طبع:درالاشاعت اُردو بازار کراچی)فقط واللہ اعلم
                                                  
عنوان: بٹ کوائن پر ٹریڈنگ کرنے کا حکم
سوال: بٹ کوائن پرٹریڈنگ کرنےسےجورقم موصول ہوگی وہ حلال ہے یا حرام؟بٹ کوائن پر ٹریڈنگ جائز ہے یا نہیں؟ برائےمہربانی راہ نمائی فرمائیں ۔
جواب: واضح رہے کہ آج کل جو عالمی مارکیٹ میں کرپٹو کرنسی رائج ہے وہ ایک فرضی کرنسی ہے ،اس میں حقیقی کرنسی کے بنیادی اوصاف اور شرائط بالکل موجود نہیں ہیں؛  لہذا کرپٹو کرنسی  کی خرید و فروخت کے نام سے جو الیکٹرونک  مارکیٹ میں کاروبار چل رہا ہے وہ  حلال اور جائز  نہیں ہے،اس کرنسی میں حقیقت میں کوئی مبیع یعنی مادی چیز نہیں ہوتی اور  اس میں قبضہ بھی نہیں ہوتا صرف اکاونٹ  میں کچھ  حساب کتا ب کے  عدد آجاتے ہیں؛  لہذا کرپٹو کرنسی کے لین دین سے کلی طور  پر اجتناب سے  کیا جائےلہذا صورت مسئولہ میں بٹ  کے ذریعہ جو رقم حاصل ہوئی ہے  اس کو بغیر ثواب کی نیت کے صدقہ کرنا ضروری ہے۔فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لا يكون مالا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم........وفي التلويح أيضا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك.......وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لا يجوز قتله وإهلاكه."(کتاب البیوع جلد 4 ص: 501 , 502 ط: دارالفکر)وفیہ ایضا:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(کتاب البیوع , باب البیع الفاسد جلد 5 ص: 99 ط: دارالفکر)فقط و اللہ اعلم
                                                  
عنوان: دوکان کی خیر وبرکت کےلیے تلاوت کرنے پر اجرت لینے کاحکم
سوال: اگردوکان و مکان کی خیر وبرکت کے لیےسورۃالبقرۃ کی تلاوت کی جائے ،کیا اس پر اجرت لیناجائز ہےیانہیں؟
جواب: دکان یا مکان پر خیر وبرکت کے لیے  قرآن پڑھوانا جائز ہے، اور اس کے عوض لینے دینے کی بھی گنجائش ہے، جیسا کہ احادیث سے ثابت ہے کہ صحابہ کرام رضی اللہ تعالیٰ عنہم اجمعین نے بیمار کو دم کرنے پر تیس بکریوں کا ریوڑ مقرر کیا تھا، اور حضور ﷺ نے  اس سے انکار نہیں فرمایا،لیکن اس میں یہ خیال کیا جائے کہ قرآنِ کریم کی تلاوت صحیح کی جائے، غلط سلط نہ پڑھا جائے، ورنہ اس حدیث کا مصداق ہوگا کہ:بہت سے قرآن پڑھنے والے ایسے ہیں کہ قرآن ان پر لعنت کرتا ہے۔صحيح البخاری میں ہے:"عن ابن عباس: أن نفراً من أصحاب النبي صلى الله عليه وسلم مروا بماء، فيهم لديغ أو سليم، فعرض لهم رجل من أهل الماء، فقال: هل فيكم من راق، إن في الماء رجلا لديغاً أو سليماً، فانطلق رجل منهم، فقرأ بفاتحة الكتاب على شاء، فبرأ، فجاء بالشاء إلى أصحابه، فكرهوا ذلك وقالوا: أخذت على كتاب الله أجراً، حتى قدموا المدينة، فقالوا: يا رسول الله! أخذ على كتاب الله أجراً، فقال رسول الله صلى الله عليه وسلم: (إن أحق ما أخذتم عليه أجراً كتاب الله)."(كتاب الطب، باب الشرط في الرقية بقطيع من الغنم، ج:5، ص:2166، ط: دار ابن كثير، دار اليمامة) - دمشق)احیاء علوم الدین میں ہے:"قال أنس بن مالك: ‌رب ‌تال ‌للقرآن والقرآن يلعنه." (کتاب آداب تلاوة القرآن، الباب الأول في فضل القرآن وأهله، وذم المقصّرین في تلاوته، 274/1، ط: دارالمعرفة)فقط والله أعلم
                                                  
عنوان: بہنوں کو حصوں سے محروم رکھنا گناہ ہے
سوال: میرے دادا کا انتقال میرے والد صاحب کے بچپن میں ہی ہو گیا تھا جبکہ والد صاحب کی عمر تقریبا 14 یا 15 سال تھی ، دادا کی وفات کے بعد کے سب کام اور ذمہ داری میری پھوپھو پرآ گئی تھی،  میرے والد صاحب کا  کوئی  اور بھائی نہیں تھا،  اور نہ میرے دادا کا  کوئی بھائی تھا، میرے والد صاحب نے  اپنی تین بہنوں کی شادی کرائی۔میرے دادا نے 42 بیگہ زمین چھوڑی، اس زمین میں سے میری پھوپھیوں کو کوئی حصہ نہیں دیا گیا،  اور نہ میری پھو پھیوں نے مطالبہ کیا،  ایسے ہی  میرے دادا اور میرے پر دادانے بھی  اپنی بہنوں کواس زمین میں سے کوئی حصہ نہیں دیا  تھا۔سوال یہ ہے کہ میرے والد صاحب کی جو کمائی ہے وہ صرف اسی زمین سے ہے اس کے علاوہ کچھ بھی نہیں ہے،  میرے والد صاحب حیات ہیں میری عمر 18 سال ہے  تو میرے لئے، میری امی اور بہنوں کے لئے  اس  زمین سے کھانا جائز ہے یا نہیں ؟اگر جائز نہیں ہے تو پھر ہم اس زمین کے اندر کس کس کو  حصہ دیں؟اس لیے کہ میرے دادا کی بہنیں اور پردادا کی بہنیں وفات پا چکی ہیں،  ایسے ہی میری پھوپھیوں  میں سے ایک پھوپھی بھی دنیا سے جا چکی  ہے البتہ ان کے ورثاء موجود ہیں تو مجھے اس سلسلے میں کیا کرنا چاہیے ؟اپنے والدین کے ساتھ رہوں اور اسی زمین سے کھاتا رہوں یا کوئی کاروبار الگ کروں؟جب کہ میں فی الحال طالب علم ہوں ۔
جواب: واضح رہے کہ میت کے انتقال کے وقت جو کچھ اس کی ملکیت میں ہو وہ اس کا ترکہ شمار ہوتا ہے اور میت کے انتقال کے بعد اس کے تمام شرعی ورثاء کا حق اس ترکہ سے وابستہ ہوجاتا ہے۔کسی کا حق دبانے یا غصب کرنے پر احادیثِ مبارکہ میں  بڑی سخت  وعیدات وارد ہوئی ہیں، چنانچہ  حضرت سعید  بن زید رضی اللہ تعالیٰ عنہ فرماتے ہیں رسول اللہ صلی اللہ علیہ وسلم  نے فرمایا:"جو شخص( کسی کی ) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی"۔ ایک اور حدیث میں ہے:"حضرت انس رضی اللہ تعالیٰ عنہ فرماتے ہیں:  رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"نیز  یہ بھی یاد رہے کہ اگر بھائی بہنوں سے جائیداد کی تقسیم سے قبل دست بردار ہونے کا کہیں تو یہ بھی درست نہیں ہے،تقسیمِ جائیداد سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے،  البتہ ترکہ تقسیم ہوجانے،اور  ہر ایک وارث کا  اپنے حصے پر قبضہ کرنے  کے بعد اپنا حصہ خوشی سے  جس کو دینا چاہے دے سکتا ہے ،  لیکن اگر بھائیوں ، یا خاندانی  یا معاشرتی دباؤ کی وجہ سے بہنوں سے ان کا حصہ معاف کرالیا جائے، یا بہنیں حصہ نہ ملنے پر خاندانی رواج یا بھائیوں کے دباؤ کی وجہ سے خاموش رہیں تو  ان کی یہ خاموشی اس نا انصافی پر راضی ہونے کی علامت نہیں، اور نہ ہی اس خاموشی کی وجہ سے  بھائیوں کے لیے ان کا حصہ  لینا اور انہیں محروم رکھنا حلال نہیں ہوگا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»."(باب الغصب والعاریة، ١ / ٢٥٤،  ط: قدیمی)وفیه أیضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."( باب الوصایا، الفصل الثالث،  ١ / ٢٦٦، ط: قدیمی)تکملۃ رد المحتار علی الدر المختار میں ہے: "الإرث جبري لَايسْقط بالإسقاط".( کتاب الدعوی، ٧ / ٥٠٥ ، ط :دار الفكر)الأشباہ والنظائر لابن نجیم  میں ہے:   "لو قال الوارث: تركت حقي لم يبطل حقه؛ إذ الملْك لا يبطل بالترك".(ما یقبل الاسقاط من الحقوق وما لا یقبله، ص: ٣٠٩/ط: قدیمی)صورت مسئولہ میں چونکہ تاحال میت کا ترکہ تقسیم نہیں ہوا اور سائل کے پر دادا کے  ترکہ  کی زمین  کو ہی  ان کے اکلوتے بیٹے یعنی سائل کے داد  انے پھر ان کے بیٹے یعنی سائل کے والد نے   ذریعہ معاش بنا رکھا ہے، اور  اس سے جتنا پیسہ و جائیداد بنائی وہ سب پر دادا کا  ترکہ شمار  ہوگی، اورپر دادا سے لے کر اب تک جن   وارث بیٹیوں کو  نسل در نسل ان کا حصہ نہیں دیا  گیا  وہ اسی متروکہ جائیداد سے دینا واجب ہوگا۔اور  مذکورہ ترکہ سے نسل در نسل بیٹوں نے جو  ذاتی ضروریات کے لئے رقم خرچ کی اگر  وارث بیٹیوں  کی  صریح رضامندی سے کی تھی  تو اس کا  ضمان نسل در نسل وارث بیٹوں پر   لازم نہ ہوگا،  البتہ اگر وارث بیٹیوں کی  اجازت کے بغیر رقم  اپنے ذاتی استعمال میں لائی ہو ، تو استعمال شدہ رقم واپس کی جائے گی  اس کے بعد کل ترکہ کو پر دادا کے بیٹے بیٹیوں میں  حصص شرعیہ کے تناسب سے   تقسیم کی جائے گی،  اور جو وارث وفات پاچکے ہوں تو ان کے شرعی وارثوں میں حصص شرعیہ کے تناسب سے تقسیم کیا جائے گا،   البتہ  ترکہ سے فائدہ اٹھانے والے افراد کے پاس اگر نقدی نہ ہو تو ایسی صورت میں ترکہ کی 42 بیگہ زمین اور جو کچھ اس زمین سے مزید بنایا ہو اس  کی موجودہ قیمت کو تمام ورثاء میں نسل در نسل حصص شرعیہ کے تناسب سے  تقسیم  کرنے کے بعد استعمال شدہ رقم  خرچ کرنے والے وارث  کے حصہ سے منہا کر دی جائے۔پس اگر ہر ایک کا حصہ معلوم کرنا مقصود ہو تو پر دادا کی تمام اولاد کی تفصیل  مع ان کی وفات کی ترتیب  اور ہر فوت شدہ وارث کے ورثاء کی تفصیل اور اگر ان میں بھی کوئی وفات پاچکا ہو، تو اس کی وفات کی ترتیب مع ورثاء کی تفصیل لکھ کر سوال دوبارہ ارسال کردیا جائے۔مذکورہ 42 بیگہ زمین میں چونکہ سائل کے والد کا بھی حق ہے، لہذا اگر وہ اپنے حق سے کھانے پینے کا انتظام کرتے ہوں ، تو  سائل و دیگر بھائی بہنوں اور والدہ کے لئے اس میں سے کھانا جائز ہوگا، البتہ  بصورت دیگر سائل کے پاس اگر کوئی آمدنی کا ذریعہ ہو تو اس میں سے اپنے اخراجات کا انتظام کر لیا جائے،توبهتر هو گا۔البحر الرائق شرح كنز الدقائق میں ہے:"الوقت الذي يجري فيه الإرث... وقال مشايخ بلخ الإرث يثبت بعد موت المورث... ما يستحق به الإرث وما يحرم به : وأما ما يستحق به الإرث وما يحرم به فنقول ما يستحق به الإرث شيئان النسب والسبب فالنسب على ثلاثة أنواع المنتسبون إليه وهم الأولاد والمنتسب هو إليهم وهم الآباء والأمهات والسبب وهم الأخوات والأعمام والعمات وغير ذلك والسبب ضربان زوجية وولاء والولاء نوعان ولاء عتاقة وولاء الموالاة وفي النوعين من الولاء يرث الأعلى من الأسفل ولا يرث الأسفل من الأعلى هذا بيان جملة ما يستحق به الإرث."( كتاب الفرائض، ٨ / ٥٥٧، ط: دار الكتاب الإسلامي)بدائع الصنائع في ترتيب الشرائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)درر الحكام في شرح مجلة الأحكام میں ہے:"(المادة : ١٠٧٣ ) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسب."( الكتاب العاشر الشركات، الباب الأول في بيان شركة الملك، الفصل الثاني في بيان كيفية التصرف في الأعيان المشتركة، ٣ / ٢٦ ، ط: دار الجيل)درر الحكام في شرح مجلة الأحكام میں ہے:"[ (المادة ٩٧) لا يجوز لأحد أن يأخذ مال أحد بلا سبب شرعي]لا يجوز لأحد أن يأخذ مال أحد بلا سبب شرعي هذه القاعدة مأخوذة من المجامع وقد ورد في الحديث الشريف «لا يحل لأحد أن يأخذ متاع أخيه لاعبا ولا جادا فإن أخذه فليرده» فإذا أخذ أحد مال الآخر بدون قصد السرقة هازلا معه أو مختبرا مبلغ غضبه فيكون قد ارتكب الفعل المحرم شرعا؛ لأن اللعب في السرقة جد فعلى ذلك يجب أن ترد اللقطة التي تؤخذ بقصد امتلاكها أو المال الذي يؤخذ رشوة أو سرقة أو غصبا لصاحبها عينا إذا كانت موجودة وبدلا فيما إذا استهلكت."( المقالة الثانية في بيان القواعد الكلية الفقهية، ١ / ٩٨، ط: دار الجيل)فقط واللہ اعلم
                                                  
عنوان: انشورنس کا حکم
سوال: انشورنس اسلام میں حلال ہے یا حرام ؟ نیزجو لوگ دوسرے لوگوں کی انشورنس کرتے ہیں اس کے متعلق کیا حکم ہے؟
جواب: واضح رہے کہ زمانے کی جدت  کے  ساتھ ساتھ  ہر چیز کے اندر جدت اور تبدیلی آرہی ہے،  اسی حقیقت کے پیشِ نظر  سودی کاروبار اور جوئے کی شکلوں میں بھی خاصی تبدیلی آگئی ہے، لیکن ان شکلوں کے بنیادی عناصر کو دیکھا جائے  تو ان کی اصلیت  کھل کر سامنے آجاتی ہے۔مروجہ انشورنس  کی تمام کمپنیوں کا معاملہ بھی  بینک کے کاروبار کی طرح ایک سودی معاملہ ہے،  دونوں میں صرف شکل وصورت کا فرق ہے، نیز انشورنس کے اندر  "سود" کے ساتھ " جوا" بھی پایا جاتا ہے، اور اسلام میں یہ دونوں چیزیں  حرام ہیں، ان کی حرمت قرآنِ کریم کی واضح اور قطعی نصوص سے ثابت ہے، کسی زمانے کی کوئی مصلحت اس حرام کو حلال نہیں کرسکتی۔انشورنس میں   "سود" اس اعتبار سے ہے کہ حادثہ کی صورت میں جمع شدہ رقم سے زائد  رقم ملتی ہے اور زائد رقم سود ہے،  اور "جوا" اس اعتبار سے ہے کہ بعض صورتوں  میں اگر حادثہ وغیرہ نہ ہوتو  جمع شدہ رقم بھی واپس نہیں ملتی، انشورنس کمپنی اس رقم کی مالک بن جاتی ہے۔اسی طرح اس میں  جہالت اور غرر ( دھوکا) بھی  پایا جاتا ہے،  اور جہالت اور غرر والے معاملے  کو شریعت نے  فاسد قرار دیا ہے، لہذا کسی بھی قسم کی  انشورنس کرنا  اور کرانا اور انشورنس کمپنی کا ممبر بننا شرعاً ناجائز  اور حرام ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]صحیح مسلم  میں ہے:"عن جابر، قال: «لعن رسول الله صَلّى الله عليه وسلّم اكل الرّبا، ومؤكله، وكاتبه، وشاهديه»، وقال: «هم سواء»".( کتاب المساقات، ج: 3، ص: 1219، دار احیاء الترا، بیروت)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".( کتاب البیوع  والأقضیة، ج: 4، ص: 483، ط: مکتبة رشد، ریاض)فتاوی شامی میں ہے:"‌وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".( کتاب الحظر والاباحة،‌‌ فصل في البيع، ج: 6، ص: 403، ط: سعید)فقط واللہ أعلم
                                                  
عنوان: اجیر خاص کا اپنا کام کرنا
سوال: ہمارے مدرسے کا خادم ہے جس نے مدرسے کے ساتھ والی زمین کسی سے اجرت پر لے کر اس میں جو وغیرہ کاشت کی ہےتو کیا یہ خادم مدرسے کے اوقات میں اس زمین کو سیراب کر سکتاہے جو کہ  اجیر خاص ہے ؟
جواب: صورت مسئولہ میں مدرسے  کے خادم  کیلئے مدرسے کےاوقات میں  ذاتی  زمین کو سیراب کرنا شریعت کی رو سے نا جائز ہے ۔فتح القدير للكمال ابن الهمام  میں ہے :"أن ‌الأجير ‌الخاص هو الذي يستحق الأجر بتسليم نفسه في المدة ، وإن لم يعلم كمن استؤجر شهرا للخدمة أو لرعي الغنم."(كتاب الإجارۃ، باب إجارۃ العبد ج:9،ص:140، ط: شركة مكتبة ومطبعة مصفى البابي الحلبي وأولاده بمصر) فتاوی شامی میں ہے:"(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلا يوما يعمل كذا فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة وفي فتاوى سمرقند: وقد قال بعض مشايخنا له أن يؤدي السنة أيضا..... (قوله: ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه وينقص من أجر النجار بقدر ما عمل في الدواة."(كتاب الإجارة،مطلب ليس للأجير الخاص أن يصلي النافلة،6/ 69،ط:سعيد)وفیہ ایضاً:"والخاص لا يمكنه أن يعمل لغيره؛ لأن منافعه في المدة صارت مستحقة للمستأجر والأجر مقابل بالمنافع ولهذا يبقى الأجر مستحقا وإن نقض العمل ،قال أبو السعود: يعني وإن نقض عمل الأجير رجل، بخلاف ما لو كان النقض منه فإنه يضمن كما سيأتي(قوله حتى يعمل)  لأن الإجارة عقد معاوضة فتقتضي المساواة بينهما، فما لم يسلم المعقود عليه للمستأجر لا يسلم له العوض والمعقود عليه هو العمل أو أثره على ما بينا فلا بد من العمل زيلعي والمراد لا يستحق الأجر مع قطع النظر عن أمور خارجية."(کتاب الاجارۃ،باب ضمان الاجارۃ،ج:6،ص:64،ط:سعید)فقط واللہ اعلم
                                                  
عنوان: اولڈ بینیفیٹ کا حکم
سوال: اولڈ بینیفیٹ کب جائز ہے اور اس کے جائز اور ناجائز ہونے کی وجہ کیا ہے؟ نیز اگر کمپنی اپنے طرف سے ادا کرتی ہے تو اس کا کیا حکم ہے؟
جواب: اولڈ  بینیفٹ  اکاؤنٹ میں  چوں کہ ملازم کی تنخواہ کی رقم جمع ہوتی ہے  جو کہ قرض ہےاور اس  رقم پر اسے نفع  ملتا ہے ، اس لیے یہ اکاؤنٹ  کھلواناجائز نہیں ہے۔ اب اگر ملازم نے یہ اکاؤنٹ خود کھلوایا ہے تو  ملازم نے  جس قدر  رقم اس اکاؤنٹ میں جمع کروائی تھی اسی قدر رقم  واپس لے سکتاہے ، اس  رقم  پر اضافی سود نہیں لے سکتا  اور اگر ملازم نے یہ اکاؤنٹ خود نہیں کھلوایا،بلکہ ملازمت کے دوران کمپنی  کی طرف سے  خود  کھولا گیا ہے  تو اس میں تفصیل یہ ہے کہ اگر  ملازم  کی تنخواہ میں سے اس مد کی کٹوتی ملازم  کی رضامندی سے ہوتی ہے، تب تو جس قدر رقم اس مد میں جمع ہوئی تھی، حساب لگا کر صرف اسی قدر رقم  ملازم  کے لیے لینا  درست ہوگا، اس سے زیادہ نہیں، اور اگر کٹوتی جبری ہے،  ملازم  کی رضامندی اس میں شامل نہیں ہے، تب  اضافی رقم لینا ملازم کے لیے جائز  ہے، یہ اکاؤنٹ کھلوانے کا گناہ ادارے  والوں کو ہوگا۔حدیث شریف میں ہے:"لَعَنَ رَسُولَ اللَّهِ صَلَّى اللَّهُ عَلَيْهِ وَسَلَّمَ أَكَلَ الرِّبَا وَمُوَكِلَهُ وَكَاتِبَهُ وَشَاهِدَيْهِ وَقَالَ: «هُمْ سَوَاءٌ»."(مشكاة المصابيح ص 244، قديمي) وفي الأشباه:"كل قرض جر نفعًا فهو حرام."(5/ 166 ط:سعید)وفي المجلة:"مادة 837: تنعقد  الهبة  بالإيجاب و القبول و تتم بالقبض."(ص: 162ط:كارخانه تجارت كتب)فقط والله اعلم
                                                  
عنوان: نیٹ ور مار کیٹنگ کرنا
سوال: نیٹ  ورک مارکیٹ میں کون سی کمپنی حلال ہے ؟
جواب: واضح رہے کہ نیٹ ور ک مارکٹنگ  میں مصنوعات  بیچنا اصل مقصد نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے جو  کہ جوئے کی ایک نئی شکل ہے، اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت سارے پیسے مل جائیں، اسی  طرح یہ بھی ممکن ہے کہ نیٹورک مار کیٹنگ سے منسلک ہونے کے بعد کام کرنے میں منسلک ہونے والے کو  کچھ نہ ملے (انفرادی طور پر مطلوبہ پوائنٹس تک نہ پہنچنے کی وجہ سے) اور یہ امکان بھی ہے کہ اسے بہت سے پوائنٹس مل جائیں(انفرادی طور پر اور ٹیم کی شکل میں مطلوبہ پوائنٹس تک پہنچنے کی وجہ سے) شرعی طور پر دلال (ایجنٹ) کو اپنی دلالی کی اجرت (کمیشن)  یعنی بالائی  ممبر  ممبر اول کو کمیشن ملتا رہتا ہے اس میں اس کی کوئی محنت شامل نہیں ہو تی اور وہ قانونا اور اصولا  محنت سے خالی ہو تا ہے،لہذا یہ سود کی تعریف میں بھی داخل ہو کر حرام ہےجو کہ  شرعاً درست نہیں،    لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا ناجائز ہے۔لہذا صورت مسئولہ  میں نیٹورک مار کیٹنگ میں شامل ہو نا  اور کسی کمپنی سے منسلک ہونا جائز نہیں ہے۔الموسوعة الفقهیة   میں ہے :"وقال المحلي: صورة القمار المحرم التردد بين أن يغنم وأن يغرم". (۳۹/۴۰۴، طبع الوزارة)مسند أحمد میں ہے:"عن عبد الرحمن بن عبد الله بن مسعود،، عن أبيه، قال: " نهى رسول الله صلى الله عليه وسلم عن صفقتين في صفقة واحدة".(6 / 324، موسسة الرسالة)فقط واللہ اعلم
                                                  
عنوان: اکاونٹ کھلوانےکے سبب  ملنے والی بینک انشورنس کا حکم
سوال: میں نے بینک اکاونٹ کھلوایا ہے،جس کی وجہ سے    مجھے طبعی موت یا  حادثاتی موت  کی صورت پربینک  دس لاکھ روپے کی انشورنس اور موبائل کے  چوری یا چھن جانےکی صورت میں  پچیس ہزار  روپے کی انشورنس دے گا، جب کہ اس انشورنس کے  مد میں مجھ سے کوئی ماہانہ یا سالانہ رقم نہیں لی جائے گی،یہ انشورنس صرف اکاونٹ کھلوانے پر مل رہی ہے، کیا یہ انشورنس کی رقم لینا جائز ہوگا؟برائے مہربانی راہ نمائی فرمادیں۔
جواب: واضح رہے کہ بینک کی اپنی آمدن  ہی حلال نہیں ہے، کیوں کہ بینک  آمدن کا ذریعہ بنیادی طور پر سودی معاملات ہیں،لہذا بینک  کی رقم لے کر خرچ کرنا جائز نہیں ہے،  نیز بینک یہ سہولت صرف اس شخص کو دیتا ہے جو شخص مذکورہ  بینک میں اکاؤنٹ کھلوا کر رقم رکھواتا ہے، اور اکاؤنٹ میں جو رقم ڈپازٹ کی جاتی ہے اس کی حیثیت قرضے کی ہوتی ہے،اور قرضے سے نفع لینا بھی  حرام ہے،اور مذکورہ انشورنس اکاؤنٹ میں رقم رکھوانے(قرضے ) کے سبب ہی ملتی ہے، نیز انشورنس  بھی سود اور جوا کے سبب ناجائزہے۔لہذا صورت مسئولہ میں مذکورہ انشورنس، بینک کی آمدن کے حرام ہونے ، نیز قرضہ دے کر نفع لینےاور انشورنس میں پاۓ جانے والے جوا اور سود کے سبب حرام ہے، لہذا مذکورہ انشورنس کی رقم  بینک سے وصول کرنا اور استعمال کرنا دونوں ہی ناجائز ہے۔قرآنِ کریم میں ہے:"﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾."[المائدة: 90]ترجمہ:’’ اے ایمان والو! بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں اور شیطانی کام ہیں، سو ان سے بالکل الگ ہوجاؤ، تاکہ تم کو فلاح ہو۔‘‘ (بیان القرآن)بدائع الصنائع میں ہے:"(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض ‌جر ‌نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب."(كتاب القرض،فصل في شرائط ركن القرض،395/7،ط:سعيد)احکام القرآن میں ہے:"ولا خلاف بین أهل العلم في تحریم القمار".( البقرة: ٢١٩، باب تحريم الميسر،398/1، ط:دار الكتب العلمية بيروت - لبنان)فتاوی شامی میں ہے:"وسمي القمار قمارًا؛ لأنّ كل واحد من المقامرين ممن يجوز أن يذهب ماله إلى صاحبه، و يجوز أن يستفيد مال صاحبه وهو حرام بالنص."(کتاب الحظر و الإباحة، فصل في البیع،403/6،ط:سعید)فتاوی شامی میں ہے:"کل ما یؤدي إلی ما لایجوز لایجوز".(کتاب الحظر و الإباحة، فصل في اللبس،360/6،ط:سعید)فتاوی شامی میں ہے:‌‌[مطلب إذا ‌اكتسب ‌حراما ‌ثم ‌اشترى فهو على خمسة أوجه]"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ وعلى هذا مشى المصنف في كتاب الغصب تبعا للدرر وغيرها"(كتاب البيوع،‌‌باب المتفرقات،235/5،ط:سعید)فقط والله اعلم
                                                  
عنوان: بینک میں سکیورٹی  گارڈ کی ملازمت کرنا
سوال: 1۔کیا بینک میں سیکیورٹی گارڈ کی نوکری جائز ہے ؟2۔کیا جس بنک کا منافع ہر مہینے کی آمدن کے مطابق کسٹمر کو دیئے جائیں، اور فکس منافع نہ ہو، تو کیا یہ جائز ہے؟
جواب: 1۔صورتِ مسئولہ میں بنک میں سکیورٹی گارڈ کی ملازمت کرنا جائز نہیں ہے ،اس لیے کوئی اور جائز ملازمت اختیار کریں۔2۔کسی بھی شخص کی طرف سے بینک میں رکھی گئی رقم پر  اس کو  جو منافع یا رقم  ملتی ہے (چاہے وہ ہر ماہ کی آمدن کے اعتبار سے ہو ،یا فکس ہو)وہ سود کے حکم میں ہے ،جو کہ حرام اور ناجائز ہے ۔قرآنِ کریم میں ہے :"{وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}." [المائدة: 2]ترجمہ:" اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔"(از بیان القرآن)فتاوی شامی میں ہے:"(قوله ‌كل ‌قرض ‌جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(كتاب البيوع، باب المرابحة والتولية، ج:5، ص:166، ط:سعيد)تفسیرِ قرطبی میں ہے :"والربا الذي عليه عرف الشرع شيئان: تحريم النساء، والتفاضل في العقود وفي المطعومات على ما نبينه. وغالبه ما كانت العرب تفعله، من قولها للغريم: أتقضي أم تربي؟ فكان الغريم يزيد في عدد المال ويصبر الطالب عليه. وهذا كله محرم باتفاق الأمة. الثانية- أكثر البيوع الممنوعة إنما تجد منعها لمعنى زيادة إما في عين مال، وإما في منفعة لأحدهما من تأخير ونحوه. ومن البيوع ما ليس فيه معنى الزيادة، كبيع الثمرة قبل بدو صلاحها، وكالبيع ساعة النداء يوم الجمعة، فإن قيل لفاعلها، آكل الربا فتجوز وتشبيه."(سورۃ البقرۃ،ج:۳،ص:۳۴۸،دارالکتب المصریة)فقط والله أعلم
                                                  
عنوان: قسطوں پر کاروبار کرنا
سوال: کیا قسطوں پر چیزوں کی خرید وفروخت جائز ہے؟
جواب: قسطوں پر اشیاء کی خرید و فروخت  کے صحیح ہونے کے لیے درج ذیل شرائط کا لحاظ اور رعایت کرنا ضروری ہے :قسط کی رقم متعین ہو، مدت متعین ہو، معاملہ متعین ہو کہ نقد کا معاملہ کیا جارہا ہے یا ادھار، اور ایک شرط یہ بھی ہے کہ کسی قسط کی ادائیگی میں تاخیر کی صورت میں کسی بھی عنوان سے اس میں اضافہ وصول نہ کیا جائے ، اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔لہذا صورتِ مسئولہ میں اگر قسطوں پر اشیاء کی خریدو فروخت میں  مذکورہ شرائط کا لحاظ رکھا جائے تو یہ بیع درست ہو گی ،اور اگر ان شرائط کی رعایت نہ رکھی جائے، تو  اس طرح خرید وفروخت  کرنا درست نہیں ہو گا۔"مجمع الأنهر شرح ملتقي الأبهر "میں ہے :"ویصح البیع بثمن مال مؤجل لإطلاق قوله تعالیٰ: ﴿وَاَحَلَّ اللّٰہُ الْبَیْعَ وَحَرَّمَ الرِّبٰوا﴾."(كتاب البيوع ،ج:3 ،ص:13، ط:دار الکتب العلمیة بیروت)مجلۃ  الأحكام العدليه ميں هے :"البیع مع تأجیل الثمن وتقسیطہ صحیح…… یلزم أن تکون المدة معلومة في البیع بالتأجیل والتقسیط."(كتاب البيوع،ج:1،ص:127، رقم المادة: ۲۴۵، ط: مکتبة الإتحاد دیوبند)مبسوط للسرخسی میں ہے :"وإذا عقد العقد علی أنہ إلی أجل کذا بکذا، وبالنقدکذا، أو قال إلی شھر بکذا أو إلی شھرین بکذا فہو فاسدٌ … وہٰذا إذا افترقا علی ہٰذا، فإن کان یتراضیان بینہما ولم یتفرّقا حتّٰی قاطعہ علیٰ ثمن معلوم وأتما العقد علیہ فہو جائز الخ."(كتاب البيوع،۱۳:۷، ۸، ط: دار المعرفة بیروت)بدائع الصنائع میں ہے :"أن رسول الله - صلى الله عليه وسلم - «نهى عن بيعين في بيع» وكذا إذا قال: بعتك هذا العبد بألف درهم إلى سنة أو بألف وخمسمائة إلى سنتين؛ لأن الثمن مجهول،.....وجهالة الثمن تمنع صحة البيع فإذا علم ورضي به جاز البيع؛ لأن المانع من الجواز هو الجهالة عند العقد وقد ‌زالت في المجلس وله حكم حالة العقد فصار كأنه كان معلوما عند العقد وإن لم يعلم به حتى إذا افترقا تقرر الفساد."(كتاب البيوع ،باب شرائط الصحة في البيوع ،ج:5 ،ص:158 ،ط:رشيدية)بحوث قضایا فقہیہ میں ہے :"حقيقة البيع بالتقسيط:"البيع بالتقسيط بيع بثمن مؤجل يدفع إلى البائع في أقساط متفق عليها، فيدفع البائع البضاعة المبيعة إلى المشتري حالّة، ويدفع المشتري الثمن في أقساط مؤجلة، وإن اسم (البيع بالتقسيط) يشمل كل بيع بهذه الصفة سواء كان الثمن المتفق عليه مساويا لسعر السوق، أو أكثر منه، أو أقل، ولكن المعمول به في الغالب ‌أن ‌الثمن ‌في (‌البيع بالتقسيط) يكون أكثر من سعر تلك البضاعة في السوق."(کتاب البیوع ،احکام البیع بالتقسیط ،ص:11 ،ط:دارالقلم ،بدمشق)وفیہ ایضاً:"ومما يجب التنبيه عليه هنا: أن ما ذكر من جواز هذا البيع إنما هو منصرف إلى زيادة في الثمن نفسه، أما ما يفعله بعض الناس من تحديد ثمن البضاعة على أساس سعر النقد، وذكر القدر الزائد على أساس أنه جزء من فوائد التأخير في الأداء، فإنه ربا صراح، وهذا مثل أن يقول البائع: بعتك هذه البضاعة بثماني ربيات نقدا، فإن تأخرت في الأداء إلى مدة شهر، فعليك ربيتان علاوة على الثمانية، سواء ‌سماها \"‌فائدة \" (Interest) أو لا، فإنه لا شك في كونه معاملة ربوية، لأن ثمن البضاعة إنما تقرر كونه ثمانية، وصارت هذه الثمانية دينا في ذمة المشتري، فما يتقاضى عليه البائع من الزيادة فإنه ربا لا غير."(کتاب البیوع ،احکام البیع بالتقسیط ،ص:14 ،ط:دارالقلم ،بدمشق)فقط والله أعلم
                                                  
عنوان: کیا بینک کو اپنا گھر یا پلاٹ کرائے کے لیے دیا جاسکتا ہے؟
سوال: کیا بینک کو اپنا گھر یا پلاٹ کرائے کے لیے دیا جاسکتا ہے؟
جواب: بینک ایک سودی ادارہ ہے جو سودی لین دین کرتا ہے، لہٰذاایسے ادارے کے لیے اپنی جگہ کو کرائے پر دینا گناہ پر معاونت کے زمرے میں آئے گا، جو کہ ناجائز  ہےاور اس کی آمدنی بھی مکروہ ہے۔قرآن کریم میں ہے:"وَلَا تَعَاوَنُواْ عَلَى ٱلۡإِثۡمِ وَٱلۡعُدۡوَٰنِۚ وَٱتَّقُواْ ٱللَّهَۖ إِنَّ ٱللَّهَ شَدِيدُ ٱلۡعِقَابِ." (المائدة: 2)ترجمہ: ’’اور گناہ اور زیادتی میں ایک دوسرے کی اعانت مت کرو اور اللہ سے ڈرا کرو بلاشبہ اللہ سخت سزا دینے والے ہیں۔‘‘ (بیان القرآن)احکام القرآن للجصاص میں ہے:"{‌ولا ‌تعاونوا على الأثم والعدوان} نهي عن معاونة غيرنا على معاصي الله تعالى."(سورة النساء، مطلب البيان من الله تعالى على وجهين، ج: 2، ص: 381، ط: دار الكتب العلمية بيروت)فقط والله أعلم
                                                  
عنوان: پراویڈنٹ فنڈ (پی ایف) کو قبل از وقت نکالنا
سوال: بھائیوں اور بہنوں کا پیسہ میرے ذمہ ہے، جس کو ادا کرنا ضروری ہے، مگر میرے پاس اتنی رقم نہیں ہے، کہ میں قرض ادا کر سکوں، میرے پراویڈنٹ فنڈ  (پی ایف) میں اتنی رقم ہے، کہ میں اس کے ذریعہ قرض کی ادائیگی کرسکتا ہوں ،لیکن قبل از وقت پی ایف صرف علاج کے لیے ہی نکالا جا سکتا ہے ،تو کیا میرا قرض کی ادائیگی کے لیے پی ایف کی رقم علاج کے لیے بول کر نکالنا جائز ہے؟اگر نہیں تو قرض کی ادائیگی کی اور کیا صورت ہو سکتی ہے؟
جواب: صورتِ مسئولہ میں  سائل  علاج کا بول کر قرض کے ادائیگی کے لیے پراوڈنٹ فنڈ (پی ایف)  نکالنا  جھوٹ اوردھوکا دہی کے بنا  پرشرعاً درست نہیں ہے،تا ہم اگر علاج کا بول کر فنڈ نکال کر قرض ادا کیا،تو قرض ادا ہو جائے گا، قرض کی ادائیگی کے لیے اللہ تعالیٰ سے  دعا مانگے  اور  گناہوں سے توبہ کرے، اور  جس ملازمت سے وابستہ ہے اس کے علاوہ بھی  حسبِ استطاعت کوئی جائز ذریعہ آمدن تلاش کرے،  نیز پانچ وقت نماز کا  اہتمام کرے ،استغفار کی کثرت کرے،اور چلتے پھرتے درج ذیل دعا کا اہتمام کرے:"أَللّهمَّ اكْفِنِيْ بِحَلاَلِكَ عَنْ حَرَامِكَ وَ أَغْنِنِيْ بِفَضْلِكَ عَنْ مَنْ سِوَاكَ ."اور جب بھی وضو کیا کریں دورانِ وضو درج ذیل دعا کا اہتمام کیا کریں:"أللهُمَّ اغْفِرْلِيْ ذَنْبِيْ وَ وَسِّعْ لِيْ فِيْ دَارِيْ وَ بَارِكْ لِيْ فِيْ رِزْقِيْ ."مجمع الزوائد میں ہے:"وعن عبد اللہ بن مسعود قال: قال رسول اللہ صلی اللہ علیہ وسلم: من غشنا فلیس منا والمکر والخداع في النّار."(کتاب البیوع، باب الغش، ج:4، ص:139، ط: دار الفکر، بیروت)مشکاۃ المصابیح میں ہے:"عن أبي أمامة قال: قال رسول الله صلى الله عليه وسلم: " ‌يطبع ‌المؤمن على الخلال كلها إلا الخيانة والكذب " .‌‌(كتاب الآداب‌‌، باب حفظ اللسان، الفصل الثالث، ج:6، ص:364، ط:المكتب الإسلامي - بيروت)فقط واللہ اعلم
                                                  
عنوان: یوٹیوب پر ڈاکومینٹری ویڈیو اپ لوڈ کرکے پیسے کمانا
سوال: میرا ایک یوٹیوب چینل ہے جس پر ڈکومینٹری ویڈیو اپلوڈ کرتا ہوں، ویڈیو میں سین کے مطابق جان ڈالنے اور اثر بڑھانے کے لیے میوزک بھی لگانا پڑتا ہے،تاہم یہ میوزک نہ تو فحش ہوتا ہے اور نہ ہی منفی جذبات کو برانگیختہ کرتا ہے،اس کا واحد مقصد تجسس اور دلچسپی کو برقرار رکھنا ہوتا ہے ۔برائے مہربانی شریعت کی روشنی میں مسائل کی رہنمائی فرمائیں کہ کیا ایسی ویڈیوز سے ہونے والی کمائی حلال ہے یا نہیں؟
جواب: واضح رہے کہ یوٹیوب پر چینل بنانے کا مقصد آمدنی ہو تو  اس میں شرعًا بہت سے مفاسد ہیں، اس کی تفصیل یہ ہے کہ :یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالوورز  زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈیو اَپ لوڈ کرنے والے کو بھی پیسے دیتا ہے۔ اس کا شرعی حکم یہ ہے کہ اگر چینل پر ویڈیو اپ لوڈ کرنے والا:۱۔ویڈیو میں کسی جان دار کی  تصویر اپ لوڈ کرے۔۲۔ویڈیو میں کسی غیر شرعی اور ناجائز امر کی ترویج    کی گئی ہو۔۳۔ویڈیو میں موسیقی  ہو۔۴۔پیسوں کی وصولی یا ادائیگی  کرنے میں  کوئی سودی معاملہ  یا فاسد عقد کرنا پڑتا ہو۔۵۔جان دار کی تصاویر والے یا کسی طور پر بھی غیر شرعی اشتہارات اس چینل پر  چلتے ہوں۔تو اس کے ذریعہ پیسے کمانا جائز نہیں ہے۔عام طور پر اگر ویڈیو میں مذکورہ خرابیاں  نہ بھی ہوں تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور ہماری معلومات کے مطابق یوٹیوب پر چینل بناتے وقت یہ معاہدہ کیا جاتا ہےکہ جب چینل کے سبسکرائبرز اور ویورز مخصوص تعداد تک پہنچ جائیں گے تو یوٹیوب انتظامیہ اس چینل پر مختلف لوگوں کے اشتہارات چلانے کی مجاز ہوگی اور چینل  بنانے والا اس معاہدے کو تسلیم کرنے پر مجبور ہوتاہے، الا یہ کہ اشتہارات بند کرنے کے لیے وہ باقاعدہ فیس ادا کرے اور چینل کو کمرشل بنیاد پر استعمال نہ کرےاور یوٹیوب انتظامیہ    یوزر کی سرچنگ بیس یا لوکیشن یا مختلف لوگوں کے اعتبار سے یا مختلف ملکوں کے اعتبار سے مختلف ایڈ چلاتے ہیں، مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں اسی طرح ایک شخص کی ڈیوائس پر الگ اشتہار چلتا ہے تو دوسرے شخص کی ڈوائس پر دوسرا اشتہار چلتا ہے ، جس  میں بسااوقات حرام اور ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔اس کے علاوہ یوٹیوب چینل کے ذریعہ پیسے کمانے کے سلسلے میں انتظامیہ سے اجارے کا جو معاہدہ کیا جاتا ہے وہ بھی شرعی تقاضوں کے مطابق نہیں ہے ۔یوٹیوب پر  چینل بنانے کے بعد ویڈیو ز اپ لوڈ کرکے پیسے کمانے کی مختلف صورتیں ہیں :ایک صورت تو یہ ہے کہ یوٹیوب پر جب کوئی چینل کھولتا ہے اور اس پر مواد ڈالتا ہے تو چینل کھولنے والا گوگل کو اس بات کی اجازت دیتا ہے کہ گوگل مختلف قسم کے  ایڈز اس کے چینل  پر چلائے، گوگل ان ایڈز سے جو کماتا ہے  45  فیصد خود رکھتا ہے اور  55  فیصد یوٹیوب چینل والے کو دیتا ہے۔گوگل   اشتہارات دینے والوں  سے لوگوں کے ہر کلک کے حساب سے رقم وصول کرتا ہے۔اور یہ صورت شرعا اجارہ کی ہے جو یوٹیوب چینل کے مالک اور گوگل کےدرمیان ہوتا ہے گوگل چینل کے مالک کو چینل کے استعمال پر ایڈ نشر کرنے کی صورت میں اجرت دیتا ہے اوریہ صورت   مندرجہ ذیل خرابیوں کی وجہ سے حلال نہیں ہے:پہلی خرابی تو یہ ہے کہ گوگل کو اختیار ہوتا ہے کہ وہ کسی قسم كا بھی ایڈ چلائے، ان میں جائز ،ناجائز ہرقسم کی چیزوں کی تشہیر کی جاتی ہے ،نیز  اکثر ایڈ  ذی روح کی تصاویر پر مبنی ہوتے ہیں اور یوٹیوب چینل کے مالک کو انہیں ایڈز کی اجرت ملتی ہےلہذا یہ اجرت کا معاہدہ گناہ میں تعاون کرنے کی وجہ سے  جائز نہیں ہے اور کمائی بھی حلال نہیں ہے۔دوسری خرابی یہ ہے کہ اس معاملہ میں اجرت مجہول ہوتی ہے کیوں کہ  گوگل ایک متعین اجرت نہیں طے کرتا،  بلکہ اپنی کمائی کا  55 فیصد اجرت طے کرتا ہے اور گوگل کی کل اجرت مجہول ہوتی ہے تو  اس کا  55فیصد بھی مجہول ہوتا ہے۔ چینل کے استعمال کی اجرت کا تعلق وقت کے ساتھ ہونا چاہیے یعنی جتنی دیر اس پر ایڈ چلے اس حساب سے اجرت ملے لہذا اگر چینل پر چلنے والے ایڈز اگر سب کے سب  شرعی دائرہ کے اندر بھی ہوں تب بھی یہ معاملہ شرعًا اجارہ فاسد ہوگا اور اجرت حلال نہیں ہوگی۔دوسری صورت یہ ہے کہ  یوٹیوب کے جو  پریمیم کسٹمرز ہیں  یوٹیوب ان سے بعض سہولیات (جو ویڈیوز دیکھنے اور ڈاون لوڈ کرنے سے متعلق ہوتی ہیں)کے بدلہ  سبسکرپشن فیس لیتا ہے اور جب وہ لوگ کسی چینل کو دیکھتے ہیں تو  یوٹیوب اس چینل والے کو اس سبسکرپشن فیس میں سے کچھ دیتا ہے۔اب یہ رقم جو چینل کے مالک کو ملتی ہے یہ چینل استعمال کرنے کی اجرت ہے اور یہ مندرجہ ذیل  خرابیوں کی وجہ سے شرعا جائز نہیں ہے:چینل پر موجود ویڈیوز اگر  جاندار  کی تصاویر پر مشتمل ہیں تو یہ  گناہ کے کام پر اجرت لینے   کی وجہ سے حرام ہوگی۔ اگر ویڈیو شرعی دائرہ کے مطابق ہو تب بھی اجرت مجہول ہونے کی وجہ سے ناجائز اور حرام ہوگی؛ کیوں کہ چینل کے استعمال کی اجرت وقت کے ساتھ متعین ہونی چاہیے کہ اتنے وقت کی اتنی اجرت ہے یا پھر مکمل مہینہ یا سال کی اتنی اجرت ہے جب کہ مذکورہ صورت میں ہماری معلومات کے مطابق اس طرح چینل والے کی اجرت متعین نہیں ہوتی۔لہذا بہر صورت یوٹیوب پر چینل بنانا اور اس کے ذریعہ پیسے کمانا جائز نہیں ہے۔احکام القرآن للجصاص میں ہے:"وقوله تعالى وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(المائدۃ : 2 جلد 3 ص : 296 ط: داراحیاء التراث العربي ۔ بیروت)فتاوی عالمگیری  میں ہے:"ومنها أن يكون مقدور الاستيفاء  حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا..........ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها."کتاب الاجارۃ , الباب الاول فی تفسیر الاجارۃ و رکنها و الفاظها و شرائطها جلد 4 ص: 411 ط: دارالفکر)در المختار میں ہےـ:"قال ابن مسعود صوت اللهو والغناء ينبت النفاق في القلب كما ينبت الماء النبات. قلت: وفي البزازية استماع صوت الملاهي كضرب قصب ونحوه حرام لقوله - عليه الصلاة والسلام - «استماع الملاهي معصية والجلوس عليها فسق والتلذذ بها كفر» أي بالنعمة."(کتاب الحظر و الاباحة جلد 6 ص: 348  , 349 ط: دارالفکر)فقط و اللہ اعلم
                                                  
عنوان: انشورنس کمپنی کی طرف سے ملنے والی رقم کا حکم
سوال: اے ٹی ایم سے پچاس ہزار روپے گن پوائنٹ پر چھین لیا تھا، حبیب بینک انشورنس اور جیوبلی انشورنس سے مجھ کو واپس ملےگا، یہ پیسہ میرے لیے جائز ہے یا ناجائز ؟
جواب: واضح رہے ازروئے شرع انشورنس کے پیسوں میں سود اور قمار (جوا) پائےجانےکی وجہ سے انشورنس کی رقم حرام ہے۔صورتِ مسئولہ میں انشورنس کے نام پر  ملنے والی ساری رقم حلال وجائز نہ ہوگی، بلکہ انشورنس ہولڈر  نے مختلف اقساط میں جو اصل رقم جمع کی تھی،صرف وہی رقم (یعنی  قسطوں کی شکل میں جمع شدہ رقم) لینا حلال ہے، اصل جمع شدہ رقم کے علاوہ باقی ماندہ انشورنس کمپنی کی طرف سے مزید ملنے والی رقم بلانیتِ ثواب فقراء و مساکین کو دینا ضروری ہوگا۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]ترجمہ: اے ایمان والوں! شراب، اور جوا اور بت اور فال کے تیرسب شیطان کے گندے  کام ہیں،سو بچتے رہو تاکہ تم نجات پاؤ۔(سورۃ المائدۃ، رقم الآیۃ:90، ترجمہ:بیان القرآن)صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»."(صحیح مسلم، کتاب لمساقات، ج:3، ص:1219، ط:داراحیاءالتراث العرب)ترجمہ: حضرت جابر رضی اللہ عنہ سے مروی ہے کہ حضوراکرم صلی اللہ علیہ وسلم نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔الجامع لاحکام القرآن (تفسير القرطبي) میں ہے:" {وَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِنْ أَمْوَالِ النَّاسِ بِالْإِثْمِ وَأَنْتُمْ تَعْلَمُونَ} (188) الْخِطَابُ بِهَذِهِ الْآيَةِ يَتَضَمَّنُ جَمِيعَ أُمَّةِ مُحَمَّدٍ صَلَّى اللَّهُ عَلَيْهِ وَسَلَّمَ، وَالْمَعْنَى: لَا يَأْكُلُ بَعْضكُمْ مَالَ بَعْضٍ بِغَيْرِ حَقٍّ. فَيَدْخُلُ فِي هَذَا: الْقِمَارُ وَالْخِدَاعُ وَالْغُصُوبُ وَجَحْدُ الْحُقُوقِ، وَمَا لَاتَطِيبُ بِهِ نَفْسُ مَالِكِهِ، أَوْ حَرَّمَتْهُ الشَّرِيعَةُ وَإِنْ طَابَتْ به نفس مالكه، كهر الْبَغِيِّ وَحُلْوَانِ الْكَاهِنِ وَأَثْمَانِ الْخُمُورِ وَالْخَنَازِيرِ وَغَيْرِ ذَلِكَ...وَأُضِيفَتِ الْأَمْوَالُ إِلَى ضَمِيرِ المنتهى لَمَّا كَانَ كُلُّ وَاحِدٌ مِنْهُمَا مَنْهِيًّا وَمَنْهِيًّا عنه، كما قال:" تَقْتُلُونَ أَنْفُسَكُمْ ". وَقَالَ قَوْمٌ: الْمُرَادُ بِالْآيَةِ" وَلا تَأْكُلُوا أَمْوالَكُمْ بَيْنَكُمْ بِالْباطِلِ «3» " أَيْ فِي الْمَلَاهِي وَالْقِيَانُ وَالشُّرْبُ وَالْبَطَالَةُ، فَيَجِيءُ عَلَى هَذَا إِضَافَةُ الْمَالِ إِلَى ضَمِيرِ الْمَالِكِينَ. الثَّالِثَةُ- مَنْ أَخَذَ مَالَ غَيْرِهِ لَا عَلَى وَجْهِ إِذْنِ الشَّرْعِ فَقَدْ أكله بالباطل، ومن الأكل بالباطل أن يقتضى الْقَاضِي لَكَ وَأَنْتَ تَعْلَمُ أَنَّكَ مُبْطِلٌ، فَالْحَرَامُ لَا يَصِيرُ حَلَالًا بِقَضَاءِ الْقَاضِي، لِأَنَّهُ إِنَّمَا يَقْضِي بِالظَّاهِرِ. وَهَذَا إِجْمَاعٌ فِي الْأَمْوَالِ."(سورة البقرة، رقم الآية:188، ج:2، ص:338، ط:دارالكتب المصرية)فقط والله اعلم
                                                  
عنوان: بھائیوں کو میراث میں سے مکمل حصہ نہ دینا
سوال: سوال : کیا فرماتے ہیں مفتیان کرام اس مسئلہ کے بارے میں:ہمارے والد صاحب کے انتقال کے بعد ایک مشترکہ گھر اور دو پلاٹ تھے، بڑے بھائی صاحب کہتے ہیں کہ میں نے ایک پلاٹ فروخت کر کے رقم والدہ کی زندگی میں ان کے حوالے کر دی تھی ، جب کہ دوسرے پلاٹ کو آپ سب سے دستخط کروا کر اپنے نام کروا لیا تھا اور اس پر بینک سے لون لے کر اسی مشترکہ گھر کی تعمیرات پر خرچ کیا تھا، جب کہ اب کوئی بہن یا بھائی اس بات سے متفق نہیں ہے کہ ہم نے اس بات پر دستخط کیے ہیں یا اگر کیے تھے ہمیں درست طور پر اس وقت یہ نہیں بتایا گیا تھا کہ یہ دستخط اس لیے کروائے جارہے ہیں، جب کہ اس وقت دو  یا تیں بھائی و بہن نابالغ بھی تھے تو آیا یہ کام ان کے لیے جائز تھا کہ وہ اس طرح کر سکیں تو کیا اب ہم سب اس پلاٹ کا وراثت میں تقسیم کا دعویٰ نہیں کر سکتے ہیں؟ براہِ کرم راہ نمائی فرمائیں۔
جواب: صورتِ مسئولہ میں والد مرحوم کے انتقال کے بھائی بشمول بڑے بھائی کے سب کی ذمہ داری تھی کہ والد کا ترکہ تمام ورثاء میں ان کے شرعی حصص کے اعتبار سے تقسیم کرتے، تاکہ ورثاء کے درمیان اختلاف کی نوبت ہی نہ آتی، باقی بڑے بھائی کا کہنا کہ میں نے پلاٹ فروخت کرکے رقم والدہ کے حوالے کی تو اس پر اس کے ذمہ شرعی گواہ پیش کرنا لازم ہے، اگر وہ اس بات گوہ پیش نہ کرسکے تو فروخت شدہ پلاٹ کی رقم  تمام ورثاء میں شرعی حصص کے اعتبار سے تقسیم کرنا ضروری ہے، ورنہ عنداللہ ماخوذ ہوگا۔دوسرے پلاٹ کے بارے میں بڑے بھائی کا کہنا کہ تمام بھائیوں سے دستخط کرواکے اپنے نام کروالیا تو ملحوظ رہے کہ مذکورہ معاہدہ  چوں کہ کچھ ورثاء کے علم میں لائے بغیر اسی طرح مذکورہ معاہدہ میں چھوٹے بھائیوں کو شامل کرکے ان سے پڑھے بنا محض بڑے کے حکم کی بناء پردستخط کرائے گئے ہیں،  جب کہ وہ بھی راضی نہیں تھے، تو اس  معاہدہ کی شرعی طور پر کوئی حیثیت نہیں ہے، لہذا دوسرا پلاٹ بھی تمام ورثاء میں ان کے شرعی حصص کے اعتبار سے تقسیم کرنا لازم ہے۔باقی بڑے بھائی نے مشترکہ گھر میں جو خرچہ کیا ہے اگر وہ قرض کی صراحت کے ساتھ کیا ہے تو وہ دیگر ورثاء سے کئے گئے خرچہ وصول کرسکتا ہے، اور اگر وہ تعمیراتی خرچہ قرض کی صراحت کے ساتھ نہیں کیا ہے تو یہ ان کی طرف سے تبرع واحسان ہے، دیگر ورثاء سے وصول کرنے کا شرعی حق نہیں ہے۔لہذا والد صاحب کی متروکہ گھر اور پلاٹ  میں تمام اولاد اپنے شرعی حصص کے اعتبار سے شریک ہوں گے، اور ان کے حصص کے اعتبار سے ان میں تقسیم کرنا ضروری ہے، اور ان کو اپنے حصے کے مطالبہ کا مکمل حق حاصل ہے۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح، 1/254، باب الغصب والعاریة، ط: قدیمی)"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه". (باب الوصایا، الفصل الثالث،1/ 266 ط: قدیمی)فتاوی عالمگیری (الفتاوى الهندية ) میں ہے:"ثم بالدين و أنه لايخلو إما أن يكون الكل ديون الصحة أو ديون المرض، أو كان البعض دين الصحة والبعض دين المرض، فإن كان الكل ديون الصحة أو ديون المرض فالكل سواء لايقدم البعض على البعض، و إن كان البعض دين الصحة و البعض دين المرض يقدم دين الصحة إذا كان دين المرض ثبت بإقرار المريض، وأما ما ثبت بالبينة أو بالمعاينة فهو و دين الصحة سواء، كذا في المحيط." (كتاب الفرائض، ج:6، ص:447، ط:مكتبه رشيديه)فقط واللہ اعلم
                                                  
عنوان: دودھ میں پانی ملا کر بیچنے کاحکم
سوال: ہمارے  ہاں ایک جناب جو تبلیغ کر تے ہیں اور مسجد میں اللہ کی بات اور تعلیم  وغیر ہ کر تے ہیں ، ان کا دودھ کا کاروبار ہے  اور وہ دودھ ویسے ہی  پانی ملاکر بیچتے ہیں جیسے  سب پانی ملا کر  بیچتے ہیں ،تو کیا یہ چیز درست ہے ؟ انسان نماز  ،قرآن  ، تبلیغ   بھی کرے اور ملاوٹ والا کام  کر کے روزی کمائے ، پوچھنے کا مقصد یہ ہے کہ دودھ میں پانی  کیو ں ملا تے ہیں  خالص کیوں نہیں بیچتے  ،سو روپے میں دودھ خریدا جائے تو اس میں بیس کا دودھ   اور اسی روپے کا پانی   ہو تا ہے ؟
جواب: واضح  رہے کہ دودھ میں پانی ملانے سے متعلق اصولی بات یہ ہے کی: دودھ میں پانی ملاکر بیچنے کی ممانعت اُس وقت ہے جب کہ پانی ملے ہوئے دودھ کو خالص دودھ کہہ کر بیچا جائے اَگر گاہک کو پہلے ہی بتادیا جائے کہ اس میں پانی ملا ہوا ہے اور اُس کی اتنی قیمت ہے، اور گاہک اس کو بخوشی خریدے، تو شرعاً اس میں کوئی ممانعت نہیں ہے، اور اس طرح کے کاروبار میں کوئی حرج نہیں ہے۔ صورتِ  مسئولہ میں مذکورہ شخص کے بارے میں اگر معلوم ہے کہ وہ دودھ میں  پانی ملا  کر بیچتے ہیں  اور خالص کہہ کر نہیں بیچتے بلکہ پانی ملانے کی وضاحت کر کے فروخت کرتے ہیں،تو  اس صورت میں دھوکا دہی نہیں ہے لیکن اگر پانی ملے ہو ئے دودھ کو  خالص کہہ کر بیچتے ہیں تو اس صورت  میں   یہ جھوٹ اور دھوکا ہے اور دھوکا دینا جائز نہیں،  اسی طرح ملاوٹ کی وضاحت  کیے بغیر خاموشی سے فروخت کرنا بھی دھوکا  سے خالی نہیں،اور  دھو کا  دینے والے کے بارے میں نبی ﷺ نے فرمایا کہ  ہم میں سے نہیں ہے جو دھوکا  دے۔    بذل المجهود ميں هے :"عَنْ أَبِى هُرَيْرَةَ: أَنَّ رَسُولَ اللهِ صلى الله عليه وسلم مَرَّ بِرَجُلٍ يَبِيعُ طَعَامًا، فَسَأَلَهُ: "كَيْفَ تَبِيعُ؟، فَأَخْبَرَهُ، فَأُوحِىَ إِلَيْهِ: أَنْ أَدْخِلْ يَدَكَ فِيهِ، فَأَدْخَلَ يَدَهُ فِيهِ فَإِذَا هُوَ مَبْلُولٌ، فَقَالَ رَسُولُ اللهِ صلى الله عليه وسلم: لَيْسَ مِنَّا مَنْ غَشَّ".(کتاب البیوع،باب فی النھی عن الغش،166/11،دراسات الإسلامية)فقط واللہ اعلم
                                                  
عنوان: بینک میں جاب کا حکم
سوال: بینک کی جاب کرنا کیسا ہے ؟
جواب: قرآنِ کریم اور احادیثِ مبارکہ میں سود کی حرمت اور مذمت بڑی سختی سے بیان کی گئی ہے، قرآن و حدیث کی رو سے سود لینا، دینا، سودی معاملہ لکھنا یا اس میں گواہ بننا اور تعاون کرنا سب ناجائز اور حرام ہے، مروجہ تمام بینکوں کا مدار سودی نظام پر ہی ہے اور وہ اپنے ملازمین کو تنخواہ بھی سود کے پیسوں سے دیتے ہیں؛  لہٰذا بینک میں کسی بھی قسم کی نوکری کرنا جائز نہیں ہے اور اس سے حاصل ہونے والی تنخواہ بھی حرام ہے۔حدیثِ مبارک  میں ہے:"عن جابر رضي الله عنه، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»."(صحیح مسلم ،باب لعن آکل الربا،ج:2،ص:1219،داراحیاء التراث العربی)فقط واللہ اعلم
                                                  
عنوان: لکی ڈرا کی شرعی حیثیت
سوال: سٹی  میں جگہ جگہ لکی ڈرا کے  بکس  رکھے گئے  ہیں،جن میں لوگ  20  یا  50  روپے  کا ٹوکن ڈالتے  ہیں، پھر ایک تاریخ کو قرعہ اندازی ہوتی ہے،جس میں واشنگ مشین، کار وغیرہ نکلتے  ہیں۔اس کی شرعی حیثیت کیا ہے،کیا یہ جوا ہے؟ راہ نمائی فرمائیں۔
جواب: صورتِ مسئولہ میں  ذکر کردہ صورت شرعاً درست نہیں ہے،اس میں مختلف لوگ انعامات کے حصول کے لیے رقم جمع کراتے ہیں، کسی کو جمع شدہ رقم سے زیادہ انعام ملتا ہے،اور کسی کی جمع شدہ رقم ضائع ہو جاتی ہے،اور اس طرح کا معاملہ  شرعاً قمار(جوا) کہلا تا ہے،جو شرعاً نا جائز ہے، لہذا ایسی کسی بھی سکیم/لکی ڈرا میں حصہ لینے سے اجتناب کریں۔قرآن مجید میں ہے:" يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ."[المائدة ]ترجمہ :"اے ایمان والو بات یہی ہے، کہ شراب اور جوا اور بت وغیرہ اور قرعہ کے تیر یہ سب گندی باتیں ہیں، شیطانی کام ہیں،سو ان سے بالکل الگ رہو تاکہ تم کو فلاح ہو۔"( سورۃ المائدۃ،آیت :90،از بیان القرآن )      مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر."(‌‌كتاب البيوع والأقضية، ج:12، ص:336، ط: دار كنوز إشبيليا الرياض - السعودية)فتاوی شامی میں ہے:"لأن ‌القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص، ولا كذلك إذا شرط من جانب واحد لأن الزيادة والنقصان لا تمكن فيهما بل في أحدهما تمكن الزيادة، وفي الآخر الانتقاص فقط فلا تكون مقامرة لأنها مفاعلة منه زيلعي."(‌‌كتاب الحظر والإباحة، ‌‌فصل في البيع، ج:6، ص:403، ط: سعید)وفیه ایضاً:"وشرعا (فضل) ولو حكما فدخل ربا النسيئة۔۔۔(خال عن عوض بمعيار شرعي) مشروط لأحد المتعاقدين) أي بائع أو مشتر فلو شرط لغيرهما فليس بربا بل بيعا فاسدا (في المعاوضة)."(کتاب البیوع ،باب الربا ج:5، ص :168، ط:سعید) فقط واللہ اعلم
                                                  
عنوان: زنا بالجبر کا حکم
سوال: اگر کوئی عورت یا لڑکی مجھے اس بات پر مجبور کرے کہ تم مجھ سے زنا کرو ،ورنہ میں تمہیں قتل کر دوں گی اور وہ عورت اس پر قادر بھی ہے ، اب ایسی صورت میں وہ شخص اگر اس کی بات مان لے تو کیا حکم ہوگا ؟
جواب: اگر کوئی عورت مرد کو زنا  پر مجبور کرے اور قتل کی دھمکی دے تو اس صورت میں بھی مرد کے لیے جائز نہیں ہوگا کہ وہ اس عورت کے ساتھ زنا کرے ، اگر وہ زنا کرے تو مرد بھی گناہ گار ہوگا ، البتہ اس صورت میں مرد پر شرعی حد جاری نہیں ہوگی ،بلکہ جبر کرنے والی عورت پر حد جاری ہوگی ۔مرقاة المفاتيح شرح مشكاة المصابيح میں ہے:"عن ابن عباس ولفظه ( ادرءوا ‌الحدود ‌بالشبهات)."(کتاب الحدود، رقم الحدیث: 3569، ج: 6، ص:  2343، ط: دار الفكر)فتاویٰ شامی میں ہے:"(ولو أكره على الزنا لا يرخص له) لأن فيه قتل النفس بضياعها لكنه لا يحد استحسانا، بل يغرم المهر - ولو طائعة - لأنهما لا يسقطان جميعا. شرح وهبانية (وفي جانب المرأة يرخص) لها ‌الزنا (‌بالإكراه الملجئ) لأن نسب الولد لا ينقطع فلم يكن في معنى القتل من جانبها بخلاف الرجل (لا بغيره لكنه يسقط الحد في زناها لا زناه) لأنه لما لم يكن الملجئ رخصة له لم يكن غير الملجئ شبهة له."(کتاب الاکراہ، ج: 6، ص: 137، ط: سعید)موسوعۃ الفقہ الاسلامی میں ہے:"لو أكره الشخص بملجئ على الزنا لم يرخص له لأن فى الزنا قتل أنفس بضياعها اذ ولد الزنا هالك حكما لعدم من يربيه فلا يستباح بضرورة ما كالقتل. ولا يحد المكره عليه استحسانا. بل يغرم المهر ولو كان المزنى بها طائعة لأن المهر والحد لا يسقطان جميعا فى دار الاسلام. ولا يرجع على المكره بشئ لأن منفعة الوط‍ ء حصلت للزانى كما لو أكره على أكل طعام نفسه جائعا.أما المرأة فيرخص لها ‌الزنا ‌بالاكراه الملجئ لأن نسب الولد لا ينقطع فلم يكن فى معنى القتل من جانبها بخلاف الرجل. ولا يرخص لها بغير الملجئ لكنه أى غير الملجئ يسقط‍ الحد فى زناها لأنه لما كان الملجئ رخصة لها كان غيره شبهة لها."(‌‌الاكراه فى الزنا، مذهب الحنفية، ج: 23، ص: 114، ط: وزارة الأوقاف والشؤون الإسلامية)مجموعہ تعزیراتِ پاکستان میں  ہے:"جنسی زیادتی یا آبروریزیآرٹیکل 367 کے تحت جنسی تشدد کو بڑا جرم قرار دیا گیا ہے اور اس کی دو طرح کی سزا تجویز کی گئی ہے۔ قانون کے مطابق زیادتی کا ارتکاب کرنے والے مجرم کو سزائے موت یا کم سے کم دس سال اور زیادہ سے زیادہ 25 سال قید کی سزا دی جاسکتی ہے۔ سزا کی میعاد کا تعین کیس کی نوعیت پر ہوتا ہے اور مجرم پر بھاری جرمانہ بھی عائد کیا جاتا ہے۔ اجتماعی زیادتی کی صورت میں ملوث تمام تر افراد کو سزائے موت یا عمرقید کی سزا دی جاسکتی ہے۔"فقط واللہ اعلم
                                                  
عنوان: قسطوں کی ادائیگی نہ کرسکنے کی صورت میں نئے سرے سے نئی قیمت و مدت اور قسط کا معاہدہ کرنے کا حکم
سوال: اس سال فروری میں میں فریج خریدنے گیا ، فریج والے سے قسطوں پر معاملہ طے ہوا ، انہوں نے کہا کہ " اس فریج کی کل قیمت اٹھہتر ہزار (78000) روپے ہے ، ایڈوانس آپ ستائیس ہزار (27000) روپے دے دیں ، پھر تین مہینے میں باقی اکیاون ہزار (51000) روپے پورے کریں ، اس طرح کہ ہر مہینہ سترہ ہزار (17000) روپے قسطوں کی مد میں دیں گے اور ہر مہینہ کے پندرہ تا بیس تاریخ تک یہ قسط اس مہینے کی ادا کریں گے "، پہلی قسط اپریل کی تھی ، دوسری قسط مئی کی اور تیسری قسط جون کی بیس تاریخ تک پوری ہونی تھی ، میں نے ستائیس ہزار (27000) ایڈوانس دے دیے ، اپریل کا مہینہ آیا اور گزر گیا ، میں اپریل کی قسطیں ادا نہیں کرسکا ، مئی کی دو تاریخ کو میں نے فریج والے کو اپریل کی قسط کی مد میں پانچ ہزار (5000) روپے دے دیے اور کہا کہ دس تاریخ تک اپریل کی قسط کے باقی بارہ ہزار (12000) دے دوں گا ، اس پر انہوں نے کہا کہ اس مہینے آپ کو دو قسطیں دینی ہیں ، ایک تو اپریل کی اور ایک مئی کی یاد دلانے کے لیے انہوں نے یہ بات کی، یہ بات واضح رہے کہ جس وقت ہمارا معاہدہ ہوا تھا اس وقت انہوں نے کسی بھی قسم کا جرمانہ طے نہیں کیا تھا(یعنی کہ اگر کسی مہینے کی قسطیں لیٹ ہوگئیں ، تو اس پر اتنا جرمانہ ہوگا) پھر مئی کی دس تاریخ بھی گزر گئی اور میں ان کے اپریل کی قسطوں کے جو بارہ ہزار باقی تھے وہ نہ دے سکا ، گزشتہ اتوار کو وہ میرے گھر آئے تھے تو انہیں میں نے کہا کہ میں کل آپ لوگوں کی دوکان آؤں گا ، کل منگل میں ان کی دوکان گیا اور ان سے یہ بات کی کہ میں فریج استعمال کرنا چاہتا ہوں لیکن میں جو قسط وار معاہدہ ہوا تھا کہ ہر مہینہ سترہ ہزار دینے ہیں ، یہ معاہدہ جاری نہیں رکھ سکتا ، میں نیا معاہدہ کرنا چاہتا ہوں(یعنی کم قسطوں پر چاہے دس مہینے ہو یا سال ہو) ، اس پر انہوں نے جواب دیا کہ پہلے اپریل کی قسط کے جو دو ہزار ہیں وہ ادا کرو ، اس کے بعد ہم نیا معاہدہ کریں گے اور نئے معاہدہ میں قیمت نئی طے ہوگی اور وقت بھی نیا طے ہوگا اور قسط بھی نئی طے کریں گے ، میں نے کہا ٹھیک ہے میں کوشش کرتا ہوں ، واضح رہے کہ انہوں اپنے بارہ ہزار کا تقاضہ کیا تھا ، لیکن کوئی جرمانہ نہیں لیا ۔سوال یہ ہے کہ میں جو نیا معاہدہ کروں گا ، اور فریج کی نئی قیمت جو طے ہوگی ، وہ اٹھہتر ہزار(78000) سے زائد ان کے لیے سود ہوگی یا نفع ؟نوٹ: واضح رہے کہ میں یہ فریج اب واپس نہیں کرسکتا ، استعمال کرنا چاہتا ہوں ، لیکن سترہ ہزار (17000) کی قسطیں بھی نہیں دے سکتا ، اور نیا فریج خریدنے کے وسائل بھی نہیں ہے ، نیز  اس نئے معاہدہ سے میں سود کے گناہ میں تو مبتلا نہیں ہوں گا؟
جواب: واضح رہے کوئی بھی چیز ادھار  خریدتے   وقت عقد میں  جو  رقم متعین ہوتی ہے،شرعی اعتبار سے مشتری  کا اُسی مقررہ مدت میں وہ  رقم ادا کرنا ضروری ہوتا ہے،تاہم اگر مشتری  کسی وجہ سے بروقت رقم ادا نہیں کرپایا  تو بائع  کے لیے مذکورہ قیمت میں اضافہ کرنا شرعاً جائز نہیں ہوتا، نیز مشتری  کا رقم کی ادائیگی میں بلا وجہ تاخیر کرنا گناہ ہے اوراگر مشتری  کسی مجبوری  کی وجہ سے رقم ادا نہیں کرپارہا تو بائع کا مشتری کو ادائیگی میں مہلت دینا اجر کا باعث ہے۔صورتِ  مسئولہ میں فریج کی خریداری کے وقت سائل اور دوکان دار کے درمیان مقررہ مدت میں  جو قیمت طے پائی تھی ،شرعی اعتبار سے سائل کو اُسی مقررہ مدت میں فریج کی رقم ادا کرنا ضروری تھا،تاہم اگر سائل کسی وجہ سے بروقت رقم ادا نہیں کرپارہا تو دوکان دار کے لیے سوال میں مذکور مقررہ قیمت میں اضافہ کرنا شرعا جائز نہیں ہے، اور جو نیا معاہدہ فریقین میں طے پایا ہے وہ سود ہونے کی بناپر سراسر حرام ہے، لہذا سائل کو چاہیے کہ وہ اس معاملہ کو فوراً ختم کریں اور دوکان دار کو پہلے والے معاملے پر راضی کرنے کی کوشش کرے۔فتاوی شامی میں ہے:"لأن ‌الأجل ‌في ‌نفسه ‌ليس ‌بمال، فلا يقابله شيء حقيقة إذا لم يشترط زيادة الثمن بمقابلته قصدا، ويزاد في الثمن لأجله إذا ذكر الأجل بمقابلة زيادة الثمن قصدا، فاعتبر مالا في المرابحة احترازا عن شبهة الخيانة، ولم يعتبر مالا في حق الرجوع عملا بالحقيقة بحر."(‌‌كتاب البيوع، باب المرابحة والتولية، ج:5، ص:142، ط:سعید)فتاوی شامی میں ہے:" لأن للأجل شبها بالمبيع. ألا ترى أنه يزاد في الثمن لأجله."(کتاب البیوع، باب المرابحة، ج:5، ص:142، ط:سعید)دررالحكام في شرح مجلة الأحكام   میں ہے :"‌البيع ‌مع ‌تأجيل ‌الثمن وتقسيطه صحيح يلزم أن تكون المدة معلومة في البيع بالتأجيل والتقسيط."(الكتاب الأول البيوع، الفصل الثانی، المادة:245، 246، ج:1، ص:228، ط:دار الجیل)دررالحكام في شرح مجلة الأحكام   میں ہے :"يعتبر في المرابحة والتولية والوضيعة الثمن الذي عقد عليه البيع، ولا يعتبر الثاني الذي كان بدلا عن الثمن الأول."(الكتاب الأول البيوع، لاحقة، المبحث الأول، ج:1، ص:373، ط:دار الجيل)بدائع الصنائع میں ہے:"وأما شرائطه (فمنها) ما ذكرنا وهو أن يكون الثمن الأول معلوما للمشتري الثاني؛ لأن ‌المرابحة ‌بيع ‌بالثمن ‌الأول مع زيادة ربح."(كتاب البيع، فصل في شرائط الصرف، المرابحة وتفسيرها وشرائطها،ج:5، ص:220، ط:دارالكتب العلمية)فقط واللہ أعلم
                                                  
عنوان: جی پی فنڈ میں ملنے والے منافع کا حکم
سوال: کیا فر ماتے ہیں مفتیان کرام میں ایک سرکاری ادارے میں نوکری کر رہا ہوں،  ہر ماہ میری تنخواہ سے جی پی فنڈ کی کٹوتی ہوتی ہے اور اس پر سالانہ منافع لگتا ہے،کیا یہ منافع سود کے زمرے میں آتا ہے کہ نہیں؟ اور کیا اس کو لینا جائز ہے کہ نہیں؟ اور اگر میں جی پی فنڈ سے کچھ رقم نکلوالیتا ہوں اور جب واپس اس رقم کو جمع کرواؤں گا تب اس پر جو منافع لگے گا کیا وہ سود کے زمرے میں آۓ گا کہ نہیں؟ اور اگر یہ سود کے زمرے میں آتا ہے تو کیا یہ صرف اس رقم پر جو میں نے نکلوا کر جمع کروائی اس پر جو منافع لگا وہ سود کے زمرے میں آۓ گا یا آگے جتنی بھی میری تنخواہ سے جی پی فنڈ کی کٹوتی ہو گی وہ سب سود کے زمرے میں آۓ گی؟
جواب: واضح رہے کہ سرکاری اور نجی اداروں کی طرف سے ملازمین کے لیے پراویڈنٹ فنڈ کی سہولت فراہم کی جاتی ہے، اور اس فنڈ میں شمولیت کے لیے  ملازمین کی تنخواہ میں سے کچھ فیصد کٹوتی کرکے ہر ماہ اس فنڈ میں جمع کرلی جاتی ہے اور ریٹائرمنٹ کے وقت کمپنی جمع شدہ رقم اضافہ کے ساتھ ملازم کو دے دیتی ہے، اس کی چند صورتیں ہیں:پراویڈنٹ فنڈ کی رائج صورتیں:1۔ بعض ادارے اپنے ہر ملازم کو جبراً اس فنڈ کا حصہ بناتے ہیں اور ملازم کو عدمِ شمولیت کا اختیار نہیں دیتے، ہر ماہ تنخواہ دینے سے پہلے ہی طے شدہ شرح کے مطابق جبری کٹوتی کرلی جاتی ہے اور بقیہ تنخواہ ملازم کو دے دی جاتی ہے،اس قسم کی کٹوتی کو جبری کٹوتی کہا جاتا ہے ۔2۔ بعض اداروں کی طرف سے ہر ملازم کے لیے اس فنڈ کا حصہ بننا لازمی نہیں ہوتا ، بلکہ ملازمین کو اختیار ہوتاہے کہ اپنی مرضی سے جو ملازم اس فنڈ سے فائدہ اٹھانا چاہتا ہے وہ اس فنڈ کا حصہ بن سکتا ہے اور ملازمین کی اجازت سے ہر ماہ طے شدہ شرح کے مطابق ان کی تنخواہوں سے کٹوتی کرکے مذکورہ فنڈ میں جمع کی جاتی رہتی ہے،اس قسم کی کٹوتی کواختیاری کٹوتی کہا جاتا ہے ۔3۔ بعض ادارے ہر ملازم کو جبراً اس فنڈ کا حصہ بنانے کے ساتھ ساتھ ملازمین کو اختیار دیتے ہیں کہ اگر کوئی ملازم اس فنڈ میں مقررہ شرح سے زیادہ رقم جمع کرانا چاہے تو کرا سکتا ہے ، اس قسم کی کٹوتی کو جبری و اختیاری کٹوتی کہا جاتا ہے ۔مذکورہ صورتوں میں ملنے والے اضافے کا حکم:1۔ پہلی صورت( جبری کٹوتی) کا حکم یہ ہے کہ یہ فنڈ کمپنی کی طرف سے ملازمین کے لیے تبرع و انعام ہوتا ہے اور ملازمین کے لیے یہ لینا شرعاً جائز ہوتا ہے ۔ اس لیے ملازم نے اپنی رضامندی سے رقم جمع نہیں کروائی، ادارہ اس سے جس طرح بھی نفع کمائے ملازم اس کا ذمہ دار نہیں ہوتا، اور قانوناً وشرعاً ابھی تک مذکورہ رقم اس کی ملکیت میں بھی نہیں ہوتی ؛ لہٰذا اس کے لیے اضافی رقم لینا جائز ہوگا۔ البتہ اگر کوئی احتیاطاً یہ رقم استعمال نہ کرے تو یہ تقوی کی بات ہے۔2۔ دوسری  قسم (اختیاری کٹوتی)  کا حکم یہ ہے کہ ملازمین نے اپنی تنخواہوں سے جتنی کٹوتی کرائی ہے وہ اوراس پرمحکمہ والوں نےاپنےجانب سےجو اضافہ کیاہےان دونوں قسموں کی رقم کالینا توجائزہے،البتہ اس پرمزید بينك وغيره کی طرف سےجوسود لگتاہے،اس رقم كالیناجائزنہیں ہے۔3۔ تیسری صورت( جبری واختیاری کٹوتی) کا حکم یہ ہے کہ جتنی کٹوتی جبراً ہوئی ہے اس پر ملنے والی زائد رقم ملازم کے لیے لینا شرعاً جائز ہوتا ہے اور جتنی رقم ملازم نے اپنے اختیار سے کٹوائی   ہے،اوراس پرمحکمہ والےنےاپنےجانب سےجو اضافہ کیاہےان دونوں قسموں کی رقم کاوصول کرناتوجائزہے،البتہ اس پربينك وغيره سےجواضافہ  ملتاہے،وه چونکہ سودہے،اس ليےاس كا ليناجائزنہیں ہےلہذا صورتِ مسئولہ میں سائل کی تنخواہ سے جو ہر ماہ کٹوتی ہوتی ہے اگر وہ کٹوتی جبری ہے توسائل کے لیے منافع کی رقم استعمال کرنا جائز ہے لیکن اگر وہ کٹوتی اختیاری ہے تو سائل کی جتنی رقم کی  کٹوتی ہوئی ہے وہ رقم اور اس پر جو محکمہ اضافہ کرے اس کا لینا جائز ہے البتہ اس پر جو مزید بینک وغیرہ کی طرف سے جو سود لگتا ہے اس رقم کا لینا جائز نہیں ہے۔البحرا لرائق میں ہے:"(قوله بل بالتعجيل أو بشرطه أو بالاستيفاء أو بالتمكن) يعني لا يملك الأجرة إلا بواحد من هذه الأربعة والمراد أنه لا يستحقها المؤجر إلا بذلك كما أشار إليه القدوري في مختصره لأنها لو كانت دينا لا يقال أنه ملكه المؤجر قبل قبضه وإذا استحقها المؤجر قبل قبضها فله المطالبة بها وحبس المستأجر عليها وحبس العين عنه وله حق الفسخ إن لم يعجل له المستأجر كذا في المحيط لكن ليس له بيعها قبل قبضها."(کتاب الاجارۃ جلد 7 ص: 300 ط: دارالکتاب الاسلامي)فتاوی شامی میں ہے:"(قوله كل قرض جر نفعا حرام) أي إذا كان مشروطا كما علم مما نقله عن البحر."(کتاب البیوع , فصل فی القرض جلد 5 ص: 166 ط: دارالفکر)جواہر الفقہ میں ہے:"جبری پراویڈنٹ فنڈ پر جو سود کے نام پر رقم ملتی ہے ، وہ شرعا سود نہیں بلکہ اجرت(تنخواہ)ہی کا ایک حصہ ہے اس کا لینا اور اپنے استعمال میں لاناجائز ہے البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے اور ذریعہ سود بنالینے کا خطرہ بھی ، اس لیے اس سے اجتناب کیا جائے۔"(پراویڈنٹ فنڈ پر زکوۃ اور سود کا مسئلہ جلد ۳ ص:۲۵۸ ط:مکتبہ دارالعلوم کراچی)فقط و اللہ اعلم
                                                  
