عنوان: چینلز سبسکرائب کرنے پر پیسے کمانے کا حکم
سوال: میں ایک کام کر رہا ہوں، جس میں وہ مجھ سے 4000 لیتے ہیں ، وہ روزانہ چار چینل سبسکرائب کرنے کے لیے دیتے ہیں اور روزانہ 160 کی ارننگ ہوتی ہے اور چھ ماہ بعد وہ میرے چار ہزار روپے بھی واپس کر دیتے ہیں، کیا یہ کام درست ہے ؟
جواب: صورتِ مسئولہ میں سائل کے بیان کے مطابق صرف چینلز کو سبسکرائب کرنے پر سائل کو روزانہ 160 روپے کا نفع ہوتا ہے،جس میں  مذکورہ چینلز جان دار کی تصاویر ،ویڈیو اور غیر شرعی امور پر مشتمل ہو،جس کا دیکھنا ہی جائز نہیں ہے،لہذا اس سے حاصل شدہ نفع بھی جائز نہیں ہے،  نیز بغیر کسی مقصد کے چینل کے ریٹنگ کو بڑھانے کے  لیے  ویڈیوز کو  لائیک اور سبسکرائب  کرنا ایک قسم کا  دھوکا  ہے ؛لہذا  اس وجہ سے بھی آمدن جائز نہیں ہے، بہرحال اس سے  اجتناب ضروری ہے۔الموسوعة الفقهية الكويتية  میں ہے:"الإجارة ‌على ‌المنافع المحرمة كالزنى والنوح والغناء والملاهي محرمة وعقدها باطل لا يستحق به أجرة. ولا يجوز استئجار كاتب ليكتب له غناء ونوحا؛ لأنه انتفاع بمحرم."(‌‌إجارة‌‌، الإجارة على المعاصي والطاعات، ج:1، ص:290، ط:وزارة الأوقاف والشئون الإسلامية)فقط والله أعلم
                                                  
عنوان: جی ٹی ایم (GTM) ایپ کے ذریعے پیسے کمانا
سوال: ایک آن لائن کاروبار آج کل چل پڑا ہے کہ مثلاً میں ایک کمپنی کے ساتھ انویسمنٹ کرلیتا ہوں، تو وہ میرے لیے ایک اکاؤنٹ بناتے ہیں، پھر وہ مجھے اکاؤنٹ کے حساب سے ٹاسک دیتے ہیں، وہ ٹاسک پانچ ہزار کے بدلے، پندرہ ہزار کے بدلے دس ٹاسک جب کہ تیس ہزار کے بدلے بیس ٹاسک دیتے ہیں، یعنی کہ مختلف کیٹیگیریز ہیں اور اس ٹاسک میں یہ ہوتا ہے کہ میں نے یوٹیوب چینل سبسکرائب کرنے ہوتے ہیں، پانچ ہزار کے بدلے میں ہر ٹاسک پر 40 روپے دیتے ہیں اور اس سے بڑھ کر انویسمنٹ کی صورت میں فی ٹاسک 60 روپے دیتے ہیں، آگے آپ اپنی ٹیم بنانا چاہیں، تو بنا سکتے ہیں اور اگر نہ بھی بنائیں،تو آپ کو اپنے ٹاسک کو پورا کرنے پر اپنے چارجز تو ملیں گے، لیکن چینل سبسکرائب کی صورت میں وہ آپ کو 40 روپے ضرور دیں گےاور یہ کاروبار GTM ایپ سے چل رہا ہوتا ہے۔
جواب: جی ٹی ایم (GTM)  ایپ کے ذریعے پیسے کمانا کئی مفاسد کی وجہ سے جائز نہیں ہے۔فقط واللہ اعلمنوٹ: تفصیل کے لیے درج ذیل لنک پر جامعہ سے جاری شدہ فتوی ملاحظہ فرمائیں۔جی ٹی ایم ایپلیکیشن سے نفع کمانے کا حکم
                                                  
عنوان: سودی قرض والے معاملے کا حکم اور درست معاملہ کرنے کا مشورہ
سوال: میرا ایک دوست ہے ، جو فشری میں کام کرتا ہے،  وہ مجھے کہتا ہے کہ 10 لاکھ روپے کا یہ مال (مچھلی) آرہا ہے میرے لیے 10 لاکھ روپے کا مچھلی تم خرید لو،اور 45 دن بعد میں آپ کو 10 لاکھ  روپے پر  ڈیڑھ لاکھ روپے منافع دے  دوں گا،  کیا میرا  اس طرح  مچھلی کو خرید کر   اس کو دینا اور اس کا پھر  مجھے ڈیڑھ لاکھ روپے نفع  دینا  صحیح ہے یا نہیں ؟اگر صحیح نہیں ہے تو شرعی اعتبار سے درست اور صحیح طریقہ کیا ہوگا؟وضاحت فرمائیں۔
جواب: صورتِ مسئولہ میں آپ کے دوست کا یہ کہنا کہ "  10 لاکھ روپے کا یہ مال( مچھلی) تم میرے لیے خرید لو، 45 دن بعد میں آپ کو 10 لاکھ پر ڈیڑھ لاکھ روپے منافع دے دوں گا" ،تو شرعا یہ سودی قرض کا معاملہ ہونے کی وجہ سے  جائز نہیں ہے، البتہ اس کا صحیح طریقہ یہ ہے کہ : آپ 10 لاکھ روپے کی مچھلی  اپنے لئے خرید کر اس پر قبضہ کرکے  اپنے دوست کو ادھار پر مثلاً گیارہ لاکھ روپے میں فروخت کردیں ، اور مدت مقرر ہ میں اپنے گیارہ لاکھ روپے وصول کرلیں،تو  اس طرح کرنا جائز ہوگا۔المبسوط للسرخسی میں ہے:"و إذا عقدالعقد على أنه إلى أجل كذا بكذا و بالنقد بكذا، أو قال: إلى شهر بكذا و إلى شهرين بكذا، فهو فاسد؛ لأنه لم يعاطه على ثمن معلوم و لنهي النبي صلى الله عليه وسلم عن شرطين في بيع، وهذا هو تفسير الشرطين في بيع، و مطلق النهي يوجب الفساد في العقود الشرعية، و هذا إذا افترقا على هذا، فإن كان يتراضيان بينهما و لم يتفرقا حتى قاطعه على ثمن معلوم، و أتما العقد عليه فهو جائز؛ لأنهما ما افترقا إلا بعد تمام شرط صحة العقد."(كتاب البيوع، باب البيوع الفاسدة، ج:13، ص:8، ط:دار المعرفة)مرقاۃ المفاتیح میں ہے:‌‌"وعن أنس قال: قال رسول الله صلى الله عليه وسلم: «‌إذا ‌أقرض ‌أحدكم ‌قرضا فأهدي إليه أو حمله على الدابة فلا يركبه ولا يقبلها إلا أن يكون جرى بينه وبينه قبل ذلك» . ..(قبل ذلك) أي الإقراض لما ورد " كل قرض جر نفعا فهو ربا ". قال مالك: لا تقبل هدية المديون ما لم يكن مثلها قبل أو حدث موجب لها."(كتاب البيوع، باب الربا، الفصل الثالث، ج:6، ص:69، ط:مكتبة امداديه)بدائع الصنائع میں ہے:"فتعين أن يكون الواجب فيه رد المثل ..... (وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة على أن يرد عليه صحاحا أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا»؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا وعن شبهة الربا واجب، هذا إذا كانت الزيادة مشروطة في القرض."(كتاب القرض، فصل في شرائط ركن القرض، ج:7، ص:395، ط:سعيد)فقط والله أعلم
                                                  
عنوان: فیصل بینک کے کریڈٹ کارڈ کے استعمال کا حکم
سوال: فیصل اسلامک بینک کا کریڈٹ کارڈ استعمال کرنا کیسا ہے؟
جواب: کریڈٹ کارڈ چاہے وہ کسی بینک کا ہو،کسی بھی نام و عنوان سے ہو،صارف کریڈٹ کارڈ لیتے وقت بینک سے یہ معاہدہ کرتا ہے کہ وہ اگر  لی جانے والی رقم مقررہ مدت میں واپس نہ کر سکا تو ایک متعین شرح کے ساتھ جرمانہ کے نام پر سود ادا کرے گا،یہ معاہدہ شرعاً جا ئز نہیں،لہذا صورتِ مسئولہ میں کریڈٹ کارڈ خواہ فیصل اسلامک  بینک کا ہو یا کسی بھی بینک کا ہو،اس کا بنوانا اور  استعمال کرنا سودی معاہدے اور سودی لین دین کی وجہ سے شرعاً جائز نہیں ہے، لہذا اس سے اجتناب کیا جائے۔الجامع لاحکام القرآن للقرطبی میں ہے:"قوله تعالى: (وقتلهم الأنبياء بغير حق) أي ونكتب قتلهم الأنبياء، أي رضاهم بالقتل. والمراد قتل أسلافهم الأنبياء، لكن لما رضوا بذلك صحت الإضافة إليهم. وحسن رجل عند الشعبي، قتل عثمان رضي الله عنه فقال له الشعبي: شركت في دمه. فجعل الرضا بالقتل قتلا، رضي الله عنه قلت: وهذه مسألة عظمى، حيث يكون الرضا بالمعصية معصية. وقد روى أبو داود عن، العرس بن عميرة الكندي عن النبي صلى الله عليه وسلم قال: (إذا عملت الخطيئة في الأرض كان من شهدها فكرهها- وقال مرة فأنكرها- كمن غاب عنها ومن غاب عنها فرضيها كان كمن شهدها). وهذا نص."(تفسيرسورة آل عمران، ج:٤، ص:٢٩٥، ط:دار الكتب المصرية)صحیح مسلم میں ہے:"عن ‌جابر قال:  لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء."(كتاب البيوع، ‌‌باب لعن آكل الربا ومؤكله، ج:٣، ص:١٢١٩، ط:دار إحياء التراث العربي)ترجمہ:اللہ کے رسول ﷺ نے لعنت کی ہے سود کھانے والے پر، اس کے کھلانے والے پر، اس کے لکھنے والے پر اور اس کو گواہوں پر، اور فرمایا: یہ سب برابر ہیں۔  عمدة القاری میں ہے:"الرضی بالحرام حرام."(باب آكل الرباوشاهده وكاتبه، ج:١٧، ص:٣٢٠، ط:دار الكتب العلمية)بدائع الصنائع میں ہے:"(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطة في القرض."(كتاب القرض، فصل في شرائط ركن القرض، ج:٧، ص:٣٩٥، ط:دارالكتب العلمية)الاشباہ والنظائر میں ہے:"‌‌القاعدة الرابعة عشرة: ما حرم أخذه حرم إعطاؤه ..ويقرب من هذا قاعدة: ما حرم فعله حرم طلبه."(القاعدة الرابعة عشر، ص:١٣٢، ط:دار الكتب العلمية)فقط والله أعلم
                                                  
عنوان: گاڑی کے comprehensive انشورنس کا حکم
سوال: کیا  comprehensive insurance اسلام میں جائز ہے؟
جواب: comprehensive insurance (وسیع اور جامع انشورنس ) بھی دیگر انشورنس کی طرح سود اور جوا ہونے کے سبب ناجائز ہے۔مزید تفصیل کے لیے درج ذیل لنک ملاحظہ فرمائیں؛انشورنس کی شرعی حیثیتفقط واللہ اعلم
                                                  
عنوان: فیصلہ کراکر حکم کے لیے اجرت لینے کا حکم
سوال: ہمارے علاقے میں جب دو فریقین کے درمیان کوئی تنازعہ ہوتا ہےتووہ مقامی علماء و مفتیان کرام کی طرف رجوع کرتے ہیں پھر کچھ علماء و مفتیان کرام اس تنازعے کو شرعی طریقے پر حل کرنے کی کوشش کرتے ہیں اور پھر فریقین کی طرف سے کچھ علماء وکیل بنتے ہیں اور تین یا چار علماء بطور قاضی کے فیصلہ کرتے ہیں اور تقریبا تین چار گھنٹے کی مجلس ہوتی ہے،پھر ہر مجلس پر یہ مقرر شدہ وکلاء یا فیصلہ کرنے والے اجرت لیتے ہیں،اجرت کم سے کم 15 ہزار ہوتی ہے اور زیادہ ایک لاکھ تک ہوتی ہے،اور ان میں سے کچھ سکول میں ٹیچر ہوتے ہیں اور کچھ مدرسین وغیرہ، بعض اوقات صرف فیصلے کے بغیر صرف کچھ باتوں کی بیٹھک ہوتی ہے،ان پر بھی یہ لوگ پیسے لیتے ہیں، اب کیا ان کے لیے اس مجلس پر جس میں کچھ دیر کے لیے بیٹھک ہوتی ہے اجرت لینا جائز ہے؟ اور ان کو ملنے والی اجرت کم سے کم اور زیادہ سے زیادہ کتنی ہونی چاہئیے؟براہ کرم ہر جزء کی الگ الگ وضاحت فرمائیں ۔
جواب: دو فریقوں کے درمیان کسی تنازعہ کا فیصلہ کرنے کو تحکیم کہتے ہیں، اور فیصلہ کرنے والے کو ثالث یا حکم کہتے ہیں، تحکیم بھی ایک قسم کی قضا ہونے کی وجہ سے طاعت (نیکی) ہے، متقدمینِ احناف نے کسی بھی طاعت پر اجرت لینے کو ناجائز قرار دیا ہے، البتہ متأخرینِ احناف نے ضرورت کی وجہ سے کچھ چیزوں کا استثنا کیا ہے جس میں سے قضا بھی ہے، چنانچہ قضا کی طرح تحکیم پر بھی اجرت لینا جائز ہے، بشرطیکہ:ثالث میں مطلوبہ فیصلہ/مصالحت کی اہلیت  موجود ہو۔فیصلہ/مصالحت شرعی اصول سے متصادم نہ ہو۔ثالث کے لیے بیت المال (حکومت وقت) یا عوام کی طرف سے کوئی وظیفہ یا تنخواہ مقرر نہ ہو۔ثالث بنانے سے پہلےاس کی اجرت متعین کی گئی ہو،اور فیصلہ لکھ کر بھی دیتا ہو۔لہذا صورت مسئولہ  میں اگر ثالث یا مصالح کو درجہ بالا شرائط کے ساتھ مصالحت کی اجرت ملی ہو،تو اس کے لیےیہ پیسے لینا جائز ہے، اور اہلیت نہ ہونے کی صورت میں ثالث بننا ہی جائز نہیں ہوگا چہ جائے کہ  اس پر اجرت لینااسی طرح اگر باقاعدہ  اجرت مقرر نہ ہو تو پھر فیصلہ کروانے والے فریقوں سے اجرت طلب کرنا جائز ہوگا، لیکن اس بات کا خیال رہے کہ ایک تو اجرت اپنے وقت اور عمل کے بقدر ہی وصول کرے، لوگوں کی ضرورت اور مجبوری  سے فائدہ اٹھاتے ہوئے بہت زیادہ اجرت وصول نہ کرے، اور دوسرا اس بات کا خیال رکھے کہ یہ اجرت رشوت نہ بن جائے، مثلاً دونوں فریقوں سے برابر سرابر اجرت ہی وصول کرے، کسی سے کم اور کسی سے زیادہ وصول نہ کرے،اسی طرح فیصلہ کروانے والوں کو اجرتِ  مثل کے علاوہ مزید تکلفات مثلاً  ہدایا یا پرتکلف ضیافتوں پر مجبور نہ کرے، بلکہ اگر کوئی فریق خود سے بھی ہدیہ دینے کی کوشش کرے تو اس کا ہدیہ قبول نہ کرے۔فیصلہ کرانے کے علاوہ عام بیٹھک میں اجرت لینا صحیح نہیں ہے۔عمدۃ القاری شر ح صحیح البخاری میں ہے: "للعامل أن يأخذ من عرض المال الذي يعمل فيه قدر عمالته إذا لم يكن فوقه إمام يقطع له أجرة معلومة، وكل من يتولى عملاً من أعمال المسلمين يعطي له شيء من بيت المال؛ لأنه يحتاج إلى كفايته وكفاية عياله، لأنه إن لم يعط له شيء لايرضى أن يعمل شيئاً فتضيع أحوال المسلمين. وعن ذلك قال أصحابنا: ولا بأس برزق القاضي، وكان شريح، رضي الله تعالى عنه، يأخذ على القضاء. ذكره البخاري في: باب رزق الحكام والعاملين عليها، ثم القاضي إن كان فقيراً فالأفضل بل الواجب أخذ كفايته من بيت المال، وإن كان غنياً فالأفضل الامتناع، رفقاً ببيت المال. وقيل: الأخذ هو الأصح صيانةً للقضاء عن الهوان، لأنه إذا لم يأخذ لم يلتفت إلى أمور القضاء كما ينبغي لاعتماده على غناه، فإذا أخذ يلزمه حينئذ إقامة أمور القضاء."(كتاب البيوع، باب كسب الرجل وعمله بيده، ج:١١، ص:١٨٦، ط: دار إحياء التراث العربي بيروت)وفیہ ایضاً:" باب رزق الحكام والعاملين عليهاأي: هذا باب فيه بيان رزق الحكام بضم الحاء وتشديد الكاف جمع حاكم والعاملين جمع عامل وهو الذي يتولى أمرا من أعمال المسلمين كالولاة وجباة الفيء وعمال الصدقات ونحوهم، وفي بعض النسخ: باب رزق الحاكم، وفي بعضها: باب رزق القاضي، والرزق ما يرتبه الإمام من بيت المال لمن يقوم بمصالح المسلمين. قوله: عليها، قال بعضهم: أي على الحكومات. قلت: الصواب أن يقال: على الصدقات، بقرينة ذكر الرزق والعاملين. وكان شريح القاضي يأخذ على القضاء أجرا. شريح هو ابن الحارث بن قيس النخعي الكوفي قاضي الكوفة، ولاه عمر، رضي الله تعالى عنه، ثم قضى من بعده بالكوفة دهراً طويلاً، ثقة مخضرم أدرك الجاهلية والإسلام، ويقال: إن له صحبة، مات قبل الثمانين وقد جاوز المائة. قوله: أجراً أي: أجرة، وفي التلويح: هذا التعليق ضعيف، وهو يرد على من قال: التعليق المجزوم به عند البخاري صحيح. قلت: رواه عبد الرزاق وسعيد بن منصور من طريق مجالد عن الشعبي بلفظ: كان مسروق لايأخذ على القضاء أجراً، وكان شريح يأخذ، وروى ابن أبي شيبة عن الفضل بن دكين عن الحسن بن صالح عن ابن أبي ليلى قال: بلغنا أو قال: بلغني أن علياً رضي الله تعالى عنه، رزق شريحاً خمسمائة. قلت: هذا يؤيد قول من قال: التعليق المذكور ضعيف، لأن القاضي إذا كان له شيء من بيت المال ليس له أن يأخذ شيئاً من الأجرة. وقال الطبري: ذهب الجمهور إلى جواز أخذ القاضي الأجرة على الحكم؛ لكونه يشغله الحكم عن القيام بمصالحه. غير أن طائفة من السلف كرهت ذلك ولم يحرموه مع ذلك، وقال أبو علي الكرابيسي: لا بأس للقاضي أن يأخذ الرزق على القضاء عند أهل العلم قاطبةً من الصحابة ومن بعدهم، وهو قول فقهاء الأمصار، ولا أعلم بينهم اختلافاً، وقد كره ذلك قوم منهم مسروق، ولا أعلم أحداً منهم حرمه. وقال صاحب الهداية: ثم إن القاضي إذا كان فقيراً فالأفضل بل الواجب أخذ كفايته، وإن كان غنياً فالأفضل الامتناع عن أخذ الرزق من بيت المال رفقاً ببيت المال. وقيل: الأخذ هو الأصح صيانةً للقضاء عن الهوان ونظراً لمن يولى بعده من المحتاجين ويأخذ بقدر الكفاية له ولعياله."(كتاب الأحكام، باب رزق الحكام والعاملين عليها، ج:٢٤، ص:٢٤٢، ط:دار إحياء التراث العربي بيروت)لسان الحكام میں ہے:"قال جلال الدين أبو المحامد حامد بن محمد رحمه الله تعالى في كتاب السجلات يجوز للقاضي أخذ الأجرة على كتبه السجلات والمحاضر وغيرها من الوثائق بمقدار أجرة المثل وذلك لأن القاضي إنما يجب عليه القضاء وإيصال الحق إلى مستحقه فحسب أما الكتابة فزيادة عمل يعمله للمقضى له وعلى هذا قالوا لا بأس للمفتي أن يأخذ شيئا على كتابة جواب الفتوى وذلك لأن الواجب على المفتى الجواب باللسان دون الكتابة بالبنان ومع هذا الكف عن ذلك أولى احترازا من القيل والقال وصيانة لماء الوجه عن الابتذال."(الفصل الأول في آداب القضاء وما يتعلق به، ص:٢١٩، ط:الحلبي القاهرة)البحر الرائق شرح كنز الدقائق میں ہے:" قال: - رحمه الله - (ورزق القاضي) يعني وحل رزق القاضي من بيت المال لأن بيت المال أعد لمصالح المسلمين ورزق القاضي منهم؛ لأنه حبس نفسه لنفع المسلمين «وفرض النبي  صلى الله عليه وسلم لعلي لما بعثه إلى اليمن»، وكذا الخلفاء من بعده هذا إذا كان بيت المال جمع من حل فإن جمع من حرام وباطل لم يحل؛ لأنه مال الغير يجب رده على أربابه ثم إذا كان القاضي محتاجاً فله أن يأخذ ليتوصل إلى إقامة حقوق المسلمين؛ لأنه لو اشتغل بالكسب لما تفرغ لذلك وإن كان غنياً فله أن يأخذ أيضاً وهو الأصح، لما ذكرنا من العلة ونظراً لمن يأتي بعده من المحتاجين ولأن رزق القاضي إذا قطع في زمان يقطع الولادة بعد ذلك لمن يتولى بعده هذا إذا أعطوه من غير شرط فلو أعطاه بالشرط كان معاقدة وإجارة لايحل أخذه لأن القضاء طاعة فلايجوز أخذ الأجر عليه كسائر الطاعات اهـ.ولك أن تقول: يجوز أخذ الأجرة عليه كما قالوا: الفتوى على جواز أخذ أجرة على تعليم القرآن وغيره كما تقدم في كتاب الإجارة، ولايقال: هذا مكرر مع قول المؤلف: وكفاية القضاة في باب الجزية؛ لأنا نقول: ذلك باعتبار ما يجوز للإمام دفعه، وهذا باعتبار ما يجوز للقاضي تناوله، فلا تكرار، قال الشارح: وتسميته رزقاً يدل على أنه يأخذ منه مقدار كفايته وعيلته، وليس له أن يأخذ أزيد من ذلك."(كتاب الكراهية، فصل في البيوع، رزق القاضي من بيت المال، ج:٨، ص:٢٣٧، دار الكتاب الإسلامي)نیل الاوطار للشوکانی میں ہے:"قال ابن العربی، الصحیح جواز أخذ الأجرۃ علی  الأزان و الصلوۃ و القضاء وجمیع  الأعمال الدنية."(کتاب  الصلوۃ، أبواب الأذان، باب النھي عن أخذ الأجرۃ علی الأذان، ج:٢، ص:٧٠، ط:دار الحديث مصر)فقط والله أعلم
                                                  
عنوان: کسی کمپنی کا نام استعمال کرکے نقلی  مصنوعات بنا کر فروخت کرنے کاحکم
سوال: ایک کمپنی ہے جو ڈوپلیکیٹ(اصل کے نقل بنا کر ) شیمپو کے ساشے،چائے اور سرف  وغیرہ بناتے ہیں،میں اس کمپنی سے سامان اٹھاتا ہوں اور  سپلائی کرتاہوں،یعنی وہی چیزیں دوسری دکانوں کو سپلائی کرتا ہوں ،اب پوچھنا یہ ہے کہ اس طرح کے   سپلائی کے طور پر کام کرنا کیسا ہے؟
جواب: صورتِ مسئولہ میں  اصل کا نقل بنا کراصل کمپنی کا تجارتی نام ،اوراس کا ٹریڈمارک استعمال کرنادھوکہ ہے جوکہ شرعاً جائز نہیں ہے،اور اس کی سپلائی کا کام کرنا بھی درست نہیں ہے،کیوں کہ یہ کسی اور کو دھوکہ دینے کا ذریعہ بن سکتا ہے،اور شریعت میں یہ بھی جائز نہیں ہے۔قرآن کریم میں ہے:"وَلَا تَعَاوَنُوا عَلَى الْإِثْمِ وَالْعُدْوَانِ." ﴿المائدة: ٢﴾احكام القرآن للجصاص  میں ہے:"وقوله تعالى: {ولا تعاونوا على الأثم والعدوان} نهي عن معاونة غيرنا على معاصي الله تعالى."(سورۃ مائدہ، ج:3، ص:296، ط: دار احیاء التراث العربی)تفسیر قرطبی میں ہے:"(‌إنكم ‌إذا ‌مثلهم). فكل من جلس في مجلس «1» معصية ولم ينكر عليهم يكون معهم في الوزر سواء، وينبغي أن ينكر عليهم إذا تكلموا بالمعصية وعملوا بها، فإن لم يقدر على النكير عليهم فينبغي أن يقوم عنهم حتى لا يكون من أهل هذه الآية. وقد روي عن عمر بن عبد العزيز [رضي الله عنه «2»] أنه أخذ قوما يشربون الخمر، فقيل له عن أحد الحاضرين: إنه صائم، فحمل عليه الأدب وقرأ هذه الآية (‌إنكم ‌إذا ‌مثلهم) أي إن الرضا بالمعصية معصية."(سورة النساء (4): الآيات 140 الى 141، ج:5، ص:418، ط: دار الكتب المصرية)مصنف ابن ابی شیبہ میں ہے:"عن أبي هريرة، قال: قال رسول الله صلى الله عليه وسلم: من ‌غشنا فليس منا."(كتاب البيوع والأقضية‌‌، ما ذكر في الغش، ج:13، ص:19، ط: دار كنوزالرياض)شرح النووی میں ہے:" قوله صلى الله عليه وسلم (البيعان بالخيار ما لم يتفرقا فإن صدقا وبينا بورك لهما في بيعهما) ‌أي ‌بين ‌كل ‌واحد ‌لصاحبه ‌ما ‌يحتاج ‌إلى ‌بيانه من عيب ونحوه في السلعة والثمن وصدق في ذلك وفي الإخبار بالثمن وما يتعلق بالعوضين ومعنى محقت بركة بيعهما أي ذهبت بركته وهي زيادته ونماؤه."(‌‌كتاب البيوع، باب من يخدع في البيع، ج:10، ص:186، ط: دار إحياء التراث العربي)فتاوی شامی میں ہے:"(فروع) لايحل كتمان العيب في مبيع أو ثمن؛ لأن الغش حرام إلا في مسألتين: الأولى الأسير إذا شرى شيئًا ثمة ودفع الثمن مغشوشًا جاز إن كان حرًّا لا عبدًا.  الثانية يجوز إعطاء الزيوف والناقص في الجبايات، أشباه."(‌‌كتاب البيوع، باب خيار العيب، ج:5، ص:47، ط: سعید)مبسوط سرخسی میں ہے:"لأن فعل المحرم معصية، والإعانة على ‌المعصية ‌معصية."(‌‌كتاب المناسك، باب جزاء الصيد، الذي يرخص للمحرم من صيد البحر، ج:4، ص:96، ط: دار المعرفة)التنبیہ علی مشكلات الہدایہ میں ہے:"أن المعصية بفعل المستأجر في البيت فالإعانة على ذلك معصية لأن الإعانة على ‌المعصية ‌معصية."(‌‌كتاب الكراهية، ج:5، ص:800، ط: مكتبة الرشدالسعودية) فقط واللہ اعلم
                                                  
عنوان: میزان بینک میں بطور ِمضاربت انویسٹ کرنے کا حکم
سوال: میزان بینک کے  ساتھ بطور ِمضاربت انویسٹ کرنا شرعا کیسا ہے؟ جائز ہے یا نہیں ؟
جواب: بصورتِ مسئولہ میزان بینک میں بطور ِ مضاربت انویسٹ کرنا شرعاً جائز نہیں۔حدیث شریف میں ہے: " إن الحلال بين وإن الحرام بين وبينهما مشتبهات لا يعلمهن كثير من الناس فمن اتقى الشبهات استبرأ لدينه وعرضه ومن وقع فى الشبهات وقع فى الحرام كالراعى يرعى حول الحمى يوشك أن يرتع فيه ألا ! وإن لكل ملك حمى ألا وإن حمى الله محارمه."(أخرجه مسلم في باب أخذ الحلال وترك الشبهات (5/ 50) برقم (4178)، ط. دار الجيل)"ترجمہ: بے شک حلال ظاہر ہے اور حرام ظاہر ہے اور ان دونوں کے درمیان مشتبہ چیزیں ہیں جن کو بہت سے لوگ نہیں جانتے، پس جس شخص نے مشتبہ چیزوں سے پرہیز کیا اس نے اپنے دین اور اپنی عزت کو پاک ومحفوظ کر لیا ، اور جو شخص مشتبہ چیزوں میں مبتلا ہوا وہ حرام میں مبتلا ہو گیا، اور اس کی مثال اس چرواہے کی سی ہے جو ممنوعہ چراگاہ کی مینڈ پر چراتا ہے، قریب ہے کہ اس کے جانور اس ممنوعہ چرا گاہ میں گھس کر چرنے لگیں، جان لو ہر بادشاہ کی ممنوعہ چراگاہ ہوتی ہے اور یاد رکھو اللہ تعالیٰ کی ممنوعہ چراگاہ حرام چیزوں ہیں۔"فقط والله اعلم
                                                  
عنوان: ہیڈ ٹیچر کا آفسر کے کہنے پر کلاس نہ لینا ، اور حاصل ہونے والی تنخواہ کا حکم
سوال: پرائمری سکول کا ہیڈ ٹیچر جس کو قانون کے مطابق کلاس لینے کا حکم ہے کیا وہ کسی آفسر کے کہنے پر کلاس نہ لے یاکسی آفسر نے سکول کا خیال رکھنے کو کہا ہو، وہ سکول بھی نہ سنبھالے تو کیا اس کی تنخوا ہ حلال ہے ؟نوٹ :پرائمری سکول ہیڈ ٹیچر کو کلاس لینادوسرے ٹیچر کی طرح ضروری ہے ۔
جواب: واضح رہے کہ ہیڈ ٹیچر  کی شرعی حیثیت  اجیر خاص کی ہے ، سرکار کی طرف سے مقررہ اوقات میں  ہیڈ ٹیچر  کو اسکول میں حاضررہنا ضروری ہے، اور اس دورانیہ میں صرف اسکول سے متعلق مفوضہ امور اور ذمہ داریوں کی انجام دہی میں مصروف رہے  تاکہ بچوں کاتعلیمی  حق صحیح طور پر ادا ہو، اس میں حق تلفی یا کوتاہی نہ ہو، اور  ذاتی مشغولیات میں وقت صرف کرنے سے اجتناب کرے۔لہذا صورتِ مسئولہ میں ہیڈ ٹیچر کا افسر  کے کہنے پر کلاس نہ لینا شرعاً درست نہیں ، اس  سے بچوں کی حق تلفی ہوتی ہے ، اگر چہ مکمل وقت دینےکی وجہ سے اس کے لیے تنخواہ حلال ہے ، البتہ اگر وہ سکول کے ٹائم میں سکول کا خیال نہیں رکھتااور سکول کے وقت میں وہاں حاضر نہیں رہتا تو ایسی صورت میں اس کے لیے تنخواہ لینا شرعاً جائز نہیں ہے ،الغرض حکومت سے معاہدہ و قاعدہ کے مطابق کام کرنا ہے۔فتح القدير    میں ہے :"أن ‌الأجير ‌الخاص هو الذي يستحق الأجر بتسليم نفسه في المدة ، وإن لم يعلم كمن استؤجر شهرا للخدمة أو لرعي الغنم."(كتاب الإجارۃ ، باب إجارۃ العبد ج: 9 ص: 140 ط: دار الفکر)فتاوی عالمگیری میں ہے:"ثم الأجرة تستحق بأحد معان ثلاثة إما بشرط التعجيل أو بالتعجيل أو باستيفاء المعقود عليه فإذا وجد أحد هذه الأشياء الثلاثة فإنه يملكها، كذا في شرح الطحاوي."(کتاب الإجارۃ ، الباب الثانی متی تجب الأجرۃ  ج: 4 ص: 413 ط: دارالفکر)فقط واللہ أعلم
                                                  
عنوان: ٹائنز کمپنی کا حکم
سوال: ٹائنز کمپنی کیا ہے؟
جواب: واضح  کہ" ٹائنز" (tiens)   ایک ملٹی لیول مارکیٹنگ / نیٹ ورک کارکیٹنگ کی کمپنی ہے، اس کے معاملات شرعی اصولوں کے مطابق درست نہیں ہیں،لہذا ان کے ساتھ مل کر کام کرنا جائز نہیں ہے۔ تفصیل کے لیے مندرجہ ذیل لنک ملاحظہ کیجیے:ٹائنز کمپنی کے ساتھ معاملات کا حکمنیٹ ورک مارکیٹنگ (Network Marketing)کا حکمفقط واللہ اعلم
                                                  
عنوان: B love network سے پیسے کمانے کا حکم
سوال: آج کل ایک ایپ آیا ہے جس کا نام (بی ۔لو نیٹورک) B۔love network ہے اور اس میں ہمیں بتایا جاتا ہے کے روز ایک کلک پر اپ ایک بونس حاصل کرے یعنی ایک کریپٹو کرنسی  یا بٹ کوئین، جو بعد میں دو یا تین ڈالر کا ہو جائے گا اور آپ یہ کوئن بیچ کے پیسے کما سکتے ہے یعنی اس میں ہمیں بغیر انویسٹمنٹ کے بونس دیا جا رہا ہے اور یہ  کوئین بیچ کے مفت میں ڈالر بھی کمائے جانے کا بھی کہا گیا ہے، تو برائے مہربانی اپ بتا دے کے بغیر انویسٹمنٹ کیے اسکا شرعی حکم کیا ہے؟
جواب: بی لو ( b-love)  کی ویب سائٹ پر موجود معلومات کے مطابق بی لو سے کمائی کا بنیادی طریقہ  کرپٹو کرنسی سٹیکنگ ہے۔سٹیکنگ کرپٹو کرنسی اور بلاک چین سے متعلق ایک اصطلاح ہے جس کا مطلب یہ ہے کہ ایک شخص متعلقہ  کرپٹو کرنسی نیٹ ورک میں کچھ کرپٹو کرنسی کی شکل میں سرمایہ لگاتا ہےاور اس سرمایہ لگانے کی بناء پر وہ بلاک چین پر ہونے والی ٹرانزیکشن کی تصدیق یا تکذیب کرسکتا ہے اور اس عمل پر اس کو عوض ملتا ہے۔پس جب مذکورہ ایپ میں کمائی کرپٹو کرنسی کی لین دین کے ذریعہ ہی ہوتی ہے اور کرپٹو کرنسی ایک فرضی کرنسی ہے ،اس میں حقیقی کرنسی کے بنیادی اوصاف اور شرائط بالکل موجود نہیں ہیں تو پھر اس ایپ کے ذریعہ پیسے کمانا بھی جائز نہیں ہے۔B-Love Network App is a Crypto Staking Platform To Earn Rewards (blove.network))تفسیر بغوی میں ہے :"قوله تعالى: يا أيها الذين آمنوا لا تأكلوا أموالكم بينكم بالباطل يعني بالحرام، ‌بالربا ‌والقمار والغصب والسرقة والخيانة ونحوها، وقيل: هو العقود الفاسدة إلا أن تكون تجارة."(ج:1،ص:602،ط: داراحیاء التراث العربی)حدیثِ مبارک  میں ہے :"عن سعيد بن عمير الأنصاري قال: سئل رسول الله - صلى الله عليه وسلم - أيُّ الكسب أطيب؟قال: "عمل الرجل بيده، وكلّ بيعٍ مبرورٍ."(شعب الایمان، باب التوکل باللہ عزوجل، ج: 2، ص: 434، ط: مکتبة الرشد)شرح المشكاة للطيبي الكاشف عن حقائق السنن  میں ہے:" قوله: (مبرور) أي مقبول في الشرع بأن لا يكون فاسدًا، أو عند الله بأن يكون مثابًا به."(باب الكسب وطلب الحلال، ‌‌كتاب البيوع، ج: 7، ص: 2112، ط:مكتبة نزار مصطفى الباز)مسند أحمد میں ہے:"عن عبد الرحمن بن عبد الله بن مسعود،، عن أبيه، قال: " نهى رسول الله صلى الله عليه وسلم عن صفقتين في صفقة واحدة."(‌‌مسند المكثرين من الصحابة، ‌‌مسند عبد الله بن مسعود رضي الله تعالى عنه رقم الحديث: 3783، ج: 6، ص: 324، ط: موسسة الرسالة)فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل."(باب المہر، ج: 3، ص: 156، ط: سعید)وفیہ ایضاً:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(كتاب الحظر والإباحة، باب الإستبراء، فصل في البيع، ج:6، ص:403، ط: سعيد)البنایہ شرح الہدایۃ میں ہے:"وقد نهى النبي صلى الله عليه وسلم عن بيع الملامسة والمنابذة. ولأن فيه تعليقا بالخطر."شرح:م: (تعليقًا) ش: أيتعليق التمليكم: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار؛ لأن التمليك لايحتمل التعليق لإفضائه إلى معنى القمار". (کتاب  البیوع،  باب  البیع  الفاسد، ج:8، ص:158، ط: دار الكتب العلمية)الموسوعة الفقهية الكويتيةمیں ہے:"الإجارة على المنافع المحرمة كالزنى والنوح والغناء والملاهي محرمة، وعقدها باطل لا يستحق به أجرة . ولا يجوز استئجار كاتب ليكتب له غناءً ونوحاً ؛ لأنه انتفاع بمحرم ... ولا يجوز الاستئجار على حمل الخمر لمن يشربها ، ولا على حمل الخنزير." (‌‌‌‌‌‌‌‌‌‌إجارة، الفصل السابع، الفرع الثالث، المطلب الأول، الإجارة على المعاصي والطاعات، ج: 1، ص: 290، ط: طبع الوزارة)فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك ... وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لايجوز قتله وإهلاكه."(کتاب البیوع، ج:  ۴، ص: ۵۰۱، ط: سعید)تجارت کے مسائل کاانسائیکلوپیڈیا میں ہے :’’بٹ کوائن‘‘  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔‘‘ (حرف: ب، ج: 2، ص: 92، ط: بیت العمار)فقط واللہ أعلم
                                                  
عنوان: میزان یا کسی بھی بینک میں حفاظت کے لیے رقم رکھنا اوراس پر نفع کمانا
سوال: میرے ایک رشتہ دار جو کہ باہر ملک میں مقیم ہیں،انہوں نے میرے پاس کچھ لاکھ روپے رکھوائے ہوئے ہیں،اور انہوں نے مجھے اجازت دی ہےکہ وہ پیسےآپ اپنے استعمال میں لا سکتے ہیں،تو جب مجھے ضرورت ہوگی وقتاً فوقتاًمیں لیتا رہوں گا، اگر میں اس کو میزان بینک یا کسی اسلامی بینک کے اکاؤنٹ میں رکھ کے نفع حاصل کروں تو  جائز ہوگا یا نہیں؟کیوں کہ سب سے محفوظ سرمایہ کاری بینک کی ہی لگتی ہے۔
جواب: صورتِ مسئولہ میں سائل کے لیے کسی بھی بینک میں ضرورت کی وجہ سے کرنٹ اکاؤنٹ کھلواکر  حفاظت کی خاطراس میں رقم رکھوانا جائز ہے، البتہ نفع کے حصول کے لیےکسی بھی بینک میں (میزان بینک ہو یا  بینک اسلامی یا کسی بھی مروجہ غیر سودی بینکوں) سیونگ  اکاؤنٹ یا کسی اور نام سے بینک میں اکاؤنٹ کھلواکر رقم رکھ کر اس پر نفع حاصل کرنا جائز نہیں ہے،بلکہ سود ہے،اور سود کا لینا دینا حرام ہے ۔صحیح مسلم میں ہے:"عن ‌جابر قال: لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء."(كتاب البيوع، باب لعن آكل الربا ومؤكله، ج:5، ص:50، ط: دار الطباعة العامرة)ترجمہ:" حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔"الأشباه والنظائرمیں ہے:"الأولى: الضرورات تبيح المحظورات .... الثانية: ما أبيح للضرورة يقدر بقدرها."(الفن الأول :القواعدالكلية، ص:137، ط: دارالكتب، پشاور)فتاوٰی شامی میں ہے:"وإن كانا مما لايتعين فعلى أربعة أوجه: فإن أشار إليها ونقدها فكذلك يتصدق (وإن أشار إليها ونقد غيرها أو) أشار (إلى غيرها) ونقدها (أو أطلق) ولم يشر (ونقدها لا) يتصدق في الصور الثلاث عند الكرخي قيل: (وبه يفتى) والمختار أنه لايحلّ مطلقًا، كذا في الملتقى. و لو بعد الضمان هو الصحيح، كما في فتاوى النوازل. و اختار بعضهم الفتوى على قول الكرخي في زماننا لكثرة الحرام، و هذا كله على قولهما."(‌‌كتاب الغصب، مطلب في رد المغصوب وفيما لو أبى المالك قبوله، ج:6، ص:189، ط: سعید)وفیہ ایضاً:"‌قوله ‌الحرام ‌ينتقل) أي تنتقل حرمته وإن تداولته الأيدي وتبدلت الأملاك."(كتاب البيوع، ‌‌باب البيع الفاسد، مطلب رد المشترى فاسدا إلى بائعه فلم يقبله، ج:5، ص:98، ط: سعيد)فقط واللہ أعلم
                                                  
عنوان: نقد خریدنے کے بعد ادھار بیچنے کا حکم
سوال: ایک شخص نے ایک ہول سیل  دکاندار سے 1500000روپے میں کچھ چاول اور کچھ چینی کی بوریاں خریدیں ۔پھر اس نے وہی بوریاں ایک دوسرے چھوٹے دکاندار پر ایک سال کے عرصے میں واپسی کی شرط پر 1700000 میں فروخت کیں ۔یعنی روپے کی واپسی ایک سال بعد ہوگی، کیا یہ جائز ہے؟اگر جائز ہےتو اس پر زکوٰۃ کیسے ادا کی جائے؟
جواب: صورت مسئولہ میں مذکورہ شخص نے جو چاول اور چینی کی بوریاں پندرہ لاکھ روپے کی خریدی تھیں اگر مذکورہ شخص نے ان پر قبضہ کر لیا تھا اور اس کے بعد آگے دوسرے دکاندار کو   سترہ لاکھ روپے كي ادھار میں ایک سال بعد رقم کی ادائیگی کی شرط پر فروخت کردیں تو یہ معاملہ شرعاً  جائز ہے بشرطیکہ رقم کی ادائیگی کی  مدت معلوم ہو اور اور تاخیر ہونے کی صورت میں جرمانہ وغیرہ کے نام سے زائد رقم نہ وصول کی جائے،نیز جب فروخت کنندہ   کا زکاۃ کا سال مکمل ہوگا اور مذکورہ رقم ابھی نہ ملی ہو تو اس رقم کی زکوۃ بھی لازم ہوگی اگرچہ یہ اختیار بھی ہے کہ رقم ملنے پر زکوۃ ادا کرے۔بدائع الصنائع میں ہے:"وكذا إذا قال: بعتك هذا العبد بألف درهم إلى سنة أو بألف وخمسمائة إلى سنتين؛ لأن الثمن مجهول........فإذا علم ورضي به جاز البيع؛ لأن المانع من الجواز هو الجهالة عند العقد وقد زالت في المجلس وله حكم حالة العقد فصار كأنه كان معلوما عند العقد وإن لم يعلم به حتى إذا افترقا تقرر الفساد."(کتاب البیوع ، فصل فی شرائط الصحة فی البیوع جلد 5 ص: 158 ط: دارالکتب العلمی)دررالحکام فی شرح مجلۃ الاحکام میں ہے:"اذا عقد البيع على تأجيل الثمن إلى كذا يوما أو شهرا أو سنة أو إلى وقت معلوم عند العاقدين كيوم قاسم أو النيروز صح البيع.يعني أن التأجيل إذا كان بالأيام أو الشهور أو السنين أو بطريق آخر فهو صحيح ما دام الأجل معلوما (بحر) وعلى هذا إذا باع إنسان من آخر متاعا وهو صحيح وسلمه إليه ثم توفي فليس لورثته أن يأخذوا الثمن من المشتري قبل حلول الأجل؛ لأن الأجل الذي هو حق المدين لا يبطل بوفاة الدائن علي أفندي وهذه المادة فرع للمادة."(الکتاب الأول البیوع، الفصل الثاني في بيان المسائل المتعلقة بالبيع بالنسيئة والتأجيل (المادۃ: 246) کون المدۃ معلومة فی البیع بالتاجیل و التقسیط جلد 1 ص: 228 ط: دارالکتب العلمیة)فتاوی شامی میں ہے:"(و) اعلم أن الديون عند الإمام ثلاثة: قوي، ومتوسط، وضعيف؛ (فتجب) زكاتها إذا تم نصابا وحال الحول، لكن لا فورا بل (عند قبض أربعين درهما من الدين) القوي كقرض (وبدل مال تجارة) فكلما قبض أربعين درهما يلزمه درهم(قوله: عند قبض أربعين درهما) قال في المحيط؛ لأن الزكاة لا تجب في الكسور من النصاب الثاني عنده ما لم يبلغ أربعين للحرج فكذلك لا يجب الأداء ما لم يبلغ أربعين للحرج.وذكر في المنتقى: رجل له ثلثمائة درهم دين حال عليها ثلاثة أحوال فقبض مائتين، فعند أبي حنيفة يزكي للسنة الأولى خمسة وللثانية والثالثة أربعة أربعة من مائة وستين، ولا شيء عليه في الفضل؛ لأنه دون الأربعين."(كتاب الزكاة ، باب زكاة المال جلد 2 ص: 305 ط: دارالفكر)فقط واللہ اعلم
                                                  
عنوان: ٹیکس وصول کرنے والوں کو تنخواہ کے علاوہ اضافی دینے کا حکم
سوال: پاکستان میں ٹیکس جمع کرنے والے اہلکاروں کو ان کی تنخواہ کے علاوہ جو ریونیو جمع ہوتا ہے اس کا ایک مقررہ فیصد ادا کیا جاتا ہے۔  کیا یہ حلال ہے؟
جواب: ٹیکس کی شرح منصفانہ ہو بے جا کسی پر ظلم وزیادتی نہ کرتے ہوں، جس کا جتنا ٹیکس بنتا ہے اتنا ہی وصول کرتے ہوں، لالچ میں آ کر کسی پر ظلم نہ کرتے ہوں اور وصول کا طریقہ کار مناسب ہو تو ایسے ٹیکس وصول کنندہ گان کو ادارے کی طرف سے تنخواہ کے علاوہ اگر کچھ طے شدہ دیا جائے تو یہ ان کے لیے لینا جائز ہے۔اور  جس ٹیکس میں مذکورہ شرائط نہ پائی جائیں، یعنی:   ٹیکس وصول کنندہ گان اضافے کی لالچ میں آ کر ظلم کرتے ہیں، یا مقررہ حد سے یادہ وصول کرتے ہیں، یا ٹیکس وصولی کی شرح منصفانہ نہیں ہے، لوگوں کو بے جا تنگ کر کے وصول کرتے ہیں تو پھر ایسا ٹیکس لینا ہی جائز نہیں ہے،  ایسے ٹیکس لینے والوں کے بارے میں احادیث میں بہت سخت وعید وارد ہوئی ہیں۔حدیث شریف میں ہے:"حدثنا قتيبة بن سعيد، قال: حدثنا ابن لهيعة، عن يزيد بن أبي حبيب، عن أبي الخير، قال: عرض مسلمة بن مخلد - وكان أميرا على مصر - على رويفع بن ثابت، أن يوليه العشور، فقال: إني سمعت رسول الله صلى الله عليه وسلم يقول: "إن صاحب المكس  في النار".(مسند الإمام أحمد بن حنبل، ج: ۲۸، صفحہ: ۲۱۱، رقم الحدیث:  ۱۷۰۰۱، ط:  مؤسسة الرسالة)وفیہ ایضاً: "إن صاحب المكس في النار. "حم طب"عن رويفع بن ثابت".(كنز العمال في سنن الأقوال والأفعال، ج: ۳، صفحہ: ۴۹۸، رقم الحدیث: ۷۵۹۰، ط:  مؤسسة الرسالة) فتح القدیر میں ہے:"قال شمس الأئمة: هذا كان في ذاك الزمان لأنه إعانة على الجائحة والجهاد ، أما في زماننا فأكثر النوائب تؤخذ ظلما ، ومن تمكن من دفع الظلم عن نفسه فهو خير له ، وإن أراد الإعطاء فليعط من هو عاجز عن دفع الظلم عن نفسه لفقير".(كتاب الكفالة، فصل في الضمان، ج: ۷، صفحہ: ۲۲۳، ط: دار الفكر)فقط واللہ اعلم
                                                  
عنوان: بینک سے لیے گئے سود کی رقم کا حکم
سوال: بینک سے مجھے سود کا پیسہ ملا ان پیسوں کو کہاں کہاں استعمال کرنا جائز ہے؟
جواب: صورتِ  مسئولہ میں   بینک سے  ملنے والی رقم    سود ہونے کی وجہ سے    حرام ہے،بینک وغیرہ  سے سودی رقم وصول کرنا جائز نہیں  ہے؛ لہٰذا اولاًتو  اس سودی رقم کو  وصول ہی نہ کریں۔ البتہ اگر وصول کرلی ہو  تو اسے  مستحق زکاۃ شخص کو ثواب کی نیت کے بغیر صدقہ کردیاجائے۔فتاوی شامی میں ہے:‌"و الحاصل ‌أنه ‌إن ‌علم ‌أرباب ‌الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(کتاب البیوع،باب البیع الفاسد ،ج:5،ص:99،سعید)فقط واللہ اعلم
                                                  
عنوان: این جی آر کمپنی میں انویسمنٹ کا حکم
سوال: میرےبھائی پر قرض ہےاورمیری تنخواہ ١٦٠٠٠روپےہےاورقرض دار آئے روز مجھے تنگ کرتےہیں تو قرض ختم کرنےکےلیےمیں این جی آر کمپنی میں اپنی تنخواہ سے۵٠٠٠ روپے فکس یابغیرفکس منافع پررکھ کر  اسےاپنی بھائی کاقرض اداکردوتوکیاشریعت کی روسےاس کمپنی میں  پیسے منافع پررکھ کر قرض اداکرناجائزہے؟
جواب: مذکورہ کمپنی (این، جی، آر)  کے معاملات اور معاہدے کی تفصیل ارسال کر کے اس کے بعد ہی  جواب حاصل کیا جاسکتا ہے۔نیز قرض چوں کہ سائل کے بھائی کے ذمہ ہے اس کی ادائیگی بھی اسی کے ذمہ لازم ہے، تاہم اگر سائل بھائی کا قرض ادا کرنا چاہتا ہے تو جتنی استطاعت ہے اپنی آمدنی کے حساب سے آسانی کے ساتھ  دے سکتا ہے تو دے دے اس پر اجر ملے گا۔فتاوی عالمگیری میں ہے:"وأن يكون الربح معلوم القدر فإن كان مجهولا تفسد الشركة وأن يكون الربح جزءا شائعا في الجملة لا معينا فإن عينا عشرة أو مائة أو نحو ذلك كانت الشركة فاسدة، كذا في البدائع."(كتاب الشركة، الباب الأوّل في بيان أنواع الشركة، ج:2، ص:302، ط: مكتبه رشيديه) فقط والله اعلم
                                                  
عنوان: بینک ملازم کی تنخواہ کو محنت کی کمائی سمجھ کر حلال کہنا غلط ہے
سوال: میرے بھتیجے ایک انشورنس کمپنی  اور  بینک میں ملازمت کرتے ہیں، جو خالص سودی ہیں،مگر ان کے والدین کا نظریہ ہے کہ وہ اپنی محنت کی تنخواہیں لیتے ہیں، وہ ہمارے ساتھ ایک عمارت میں رہتے ہیں، کیا ان کا نظریہ درست ہے؟ میں اپنے آپ کو ان کے کھانے پینے سے کیسے بچاؤ ں کہ رشتہ داری میں دراڑ نہ پڑے؟
جواب: یہ نظریہ غلط ہے کہ وہ اپنی محنت کی تنخواہ لیتے ہیں،ایک حرام کام کو حلال سمجھنا کفر تک پہنچا دیتا ہے،؛ بینک  یا انشورنس کمپنی کی ملازمت  کرنا سودی معاملات میں معاون بننا ہے، گناہ کے کاموں میں تعاون کرنا قرآن وحدیث کی رو سے ناجائز ہے، اللہ کے نبی صلی اللہ علیہ وسلم نے سودی معاملات میں کسی بھی طرح  تعاون کرنے والوں پر  لعنت فرمائی ہے،لہذاآپ حکمت کے ساتھ اِنہیں یہ بات سمجھائیں کہ  آپ کے بیٹوں کی آمدن حلال نہیں،اور اِنہیں  کوئی متبادل حلال ذریعہ آمدن اختیار کرنے کی ترغیب دیں،پھر اگر وہ آپ کےلیے حلال کی رقم سے کھانے وغیر ہ کا انتظام کریں تو آپ کے لیے کھانا حلال ہے،بصورتِ دیگر آپ ان  کا کھانا کھانے سے اس طریقے سے  معذرت کرلیں  کہ اِن کی دل آزاری نہ ہو، ملحوظ رہے کہ رشتہ داری بچانےکی خاطر حرام مال سے  کھانا جائز نہیں ۔  مشکاہ المصابیح میں ہے:"عن جابر رضي الله عنه قال: ‌لعن ‌رسول ‌الله صلى الله عليه وسلم أكل الربا وموكله وكاتبه وشاهديه وقال: هم سواء . رواه مسلم.""ترجمہ : رسول اللہ صلی اللہ علیہ وسلم نے لعنت فرمائی سود کھانے والے، سود کھلانے والے، اور سود کے معاملے کو لکھنے والے اور اس میں گواہ بننے والے پر اور فرمایا: یہ سب گناہ میں برابر ہیں۔"(كتاب البيوع، باب الربا، الفصل الأول، ج: 2، ص: 855، ط: المكتب الإسلامي )وفي شرحه مرقاة المفاتيح:"(عن جابر قال: لعن ‌رسول ‌الله - صلى الله عليه وسلم - آكل الربا) ، أي: آخذه وإن لم يأكل، وإنما خص بالأكل لأنه أعظم أنواع الانتفاع كما قال - تعالى: {إن الذين يأكلون أموال اليتامى ظلما} [النساء: 10] (ومؤكله) : بهمزة ويبدل أي: معطيه لمن يأخذه، وإن لم يأكل منه نظرا إلى أن الأكل هو الأغلب أو الأعظم كما تقدم، قال الخطابي: سوى رسول الله - صلى الله عليه وسلم - بين آكل الربا وموكله، إذ كل لا يتوصل إلى أكله إلا بمعاونته ومشاركته إياه، فهما شريكان في الإثم كما كانا شريكين في الفعل، .....(وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي - صلى الله عليه وسلم - (هم سواء) ، أي: في أصل الإثم، وإن كانوا مختلفين في قدره (رواه مسلم) وأخرجه هو أيضا وأبو داود والترمذي وابن ماجه من حديث ابن مسعود."(كتاب البيوع، باب الربا، ج: 5، ص: 1916، ط: دار الفكر بيروت)فتاوی ہندیہ میں ہے:"أهدى إلى رجل شيئا أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لا يقبل الهدية، ولا يأكل الطعام إلا أن يخبره بأنه حلال ورثته أو استقرضته من رجل، كذا في الينابيع. ... لا يجيب دعوة الفاسق المعلن ليعلم أنه غير راض بفسقه، وكذا دعوة من كان غالب ماله من حرام ما لم يخبر أنه حلال وبالعكس يجيب ما لم يتبين عنده أنه حرام، كذا في التمرتاشي. ... آكل الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط."(کتاب الکراہیۃ، باب ثانی عشر،ج نمبر ۵، ص نمبر ۳۴۲، دار الفکر)فقط واللہ اعلم
                                                  
عنوان: جی ٹی ایم نامی ایپلیکیشن میں انویسٹمنٹ کرنا
سوال: GTM ایک آنلائن پیسے  کمانے کی ویب سائٹ اور ایپ ہے ،اس ایپ میں کسی میمبر کے بھیجے گئے لِنک کے ذریعے رجسٹر ہونا ہوتا ہے، اور بعد میں لاگ اِن ہوتے ہیں، اس میں مختلف قسم کے پیکجز ہیں،انٹرن سے لے کر vip 8 تک ، vip1 کے لیے 5000 روپیہ جمع کرنا ہوتا ہے، جہاں پانچ ٹاسک دیتے ہیں،اور ہر ٹاسک کا چالیس روپے دیتے ہیں،  یعنی روزانہ فکس چھ سو روپے۔vip2 کے لیے 50000 جمع کرنا ہوتا ہے،وہی روزانہ ٹاسک کرنا ہوتا ہے،اور روزانہ 2000 فکس دیتے ہیں۔ٹاسک یہ ہوتا ہے کہ یوٹیوب کا لنک آجاتا ہے، وہاں پر  اشتہار کا چینل آجاتا ہے،اس کو سبسکرائب اور لائک کرکے سکرین شاٹ لے کر ایپ میں اپلوڈ کیا جاتا ہے،اس طرح ایک ٹاسک مکمل ہوتا ہے۔مزید یہ کہ آپ کے بھیجے لنک سے کوئی رجسٹرڈ ہو تو اس کو بونس بھی ملتا ہے، اور زیادہ پیسے جمع کرنے کے مطابق روزانہ زیادہ فکس پیسہ ملتا ہے، حتی کے روزانہ لاکھ سے زیادہ بھی کما رہے ہیں۔آپ مہربانی فرما کر  اس کا کوئی شرعی حل بتا دیں،کہ یہ حلال ہے یا حرام ہے؟ کیوں کہ اگر یہ غلط ہے تو آج کل سارے اس میں ملوث ہو گئے ہیں ،ان کو کیا کرنا چاہیے؟
جواب: سائل کی فراہم کردہ معلومات کے مطابق مذکورہ کمپنی کے ذریعے پیسہ کمانا شرعا جائز نہیں ،جس کی بنیادی وجوہات یہ ہیں :1) کمپنی کی طرف سے شروع میں انویسٹمنٹ کے نام سے مخصوص رقم لی جاتی ہے، جب کہ یہاں ایسا کوئی کاروبار نہیں ہوتا، جو کام (task) دیا جاتا ہے، اس کی الگ سے اجرت دی جاتی ہے، لہذا انویسٹمنٹ کے نام سے لی جانے والی رقم بغیر کسی چیز کے عوض کے طور پر لی جارہی ہے، اگر یہ رقم سیکیورٹی ڈپازٹ کے طور پر نہیں لی جاتی اور بعد میں واپس نہیں کی جاتی، تو یہ رشوت کے حکم میں داخل ہے۔2)  ان ویڈیوز  میں جاندار کی تصاویر ہوتی ہیں جو شرعًا ناجائز ہیں، نیز بہت سے  غیر شرعی اُمور مثلا ناچ گانے، موسیقی اور خواتین کے ویڈیوز/تصاویر وغیرہ شامل ہوتی ہیں، جنہیں دیکھنا، لائک کرنا اور اس کی تشہیر و ترویج کرنا شرعًا جائز نہیں ہے۔3) مصنوعی طریقے سے چینلز اور ویڈیوز کی ریٹنگ بڑھائی جاتی ہے، جس سے عام لوگوں کو دھوکا دیا جاتاہے۔4) محض ویڈیوز لائک کرنا سبسکرائب کرنا کوئی ایسا مقصودی کام نہیں ہے کہ جس کے عوض اجرت لی  جاسکے۔5) آگے ممبرز بڑھانے کی صورت میں کمپنی کی طرف سے جو بونس دیا جاتا ہے، وہ انہی غلط کاموں کی تشہیر و ترویج کا معاوضہ ہے، اس وجہ سے درست نہیں ہے۔لہذا اوپر ذکر کی گئی شرعی خرابیوں پر مشتمل ہونے کی وجہ سے مذکورہ ایپ کے ذریعے پیسے کمانا شرعًا درست نہیں ہے، اس سے اجتناب لازم ہے، اس کی بجائے کوئی اور جائز ذریعہ آمدن اختیار کرنا چاہیے۔جو لوگ اس کام میں ملوث ہیں ،ان کو چاہیے کہ فورًا اس کام کو چھوڑدیں ۔شعب الإيمان میں ہے: "عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(باب التوكل بالله عز وجل والتسليم لأمره تعالى في كل شيء، ج:٢، ص:٨٤، ط:دار الكتب العلمية)رد المحتارمیں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(باب الإجارۃ الفاسدہ، ج:٦، ص:٦٣، ط: سعید)الدر المختار مع رد المحتارمیں ہے:"(هي) لغة: اسم للأجرة وهو ما يستحق على عمل الخير ولذا يدعى به، يقال أعظم الله أجرك. وشرعا (تمليك نفع) مقصود من العين (بعوض).(قوله مقصود من العين) أي في الشرع ونظر العقلاء."(کتاب الاجارۃ، ج:٤، ص:٦، ط: دار الفکر)الموسوعة الفقهية الكويتية"میں ہے:"الإجارة ‌على ‌المنافع المحرمة كالزنى والنوح والغناء والملاهي محرمة وعقدها باطل لا يستحق به أجرة. ولا يجوز استئجار كاتب ليكتب له غناء ونوحا؛ لأنه انتفاع بمحرم."(‌‌إجارة‌‌، الإجارة على المعاصي والطاعات، ج:١، ص:٢٩٠، ط: وزارة الأوقاف والشئون الإسلامية)فقط والله اعلم
                                                  
عنوان: جاز کیش بیک کا حکم
سوال: مسئلہ یہ ہے کہ جاز کیش والے ہمیں میسج کرتے ہیں،  اور ہمیں ایک ٹاسک دیتے ہیں جیسے کہ وہ بولتے ہیں کہ اگر اپ نے اپنی اکاؤنٹ میں 10 تاریخ سے لے کر 20 تاریخ تک 15 ہزار روپے ریسیو کر لیں،  تو ہم آپ کو ایک ہزار روپے کا  ریوارڈ دیں گے،  اور یہ پیسے جب ائیں گے آپ کے اکاؤنٹ میں تو یہ پیسے آپ اپنی اکاؤنٹ سے اسے ٹائم واپس نکال سکتے ہیں،  اور اس پر صرف وہی ٹیکس لاگو ہوتا ہے جو گورنمنٹ کی طرف سے ہیں اس کے علاوہ کوئی اور پالیسی یا قانون نہیں ہے بس یہی ٹاسک پورا کرنا ہے کہ 15 ہزار روپے ریسیو کر لو تو ہم اپ کو ایک ہزار روپے دیں گے،  تو کیا اپ بتا سکتے ہیں کہ اس طرح ملنے والا ریوارڈ جائز ہے یا نہیں ؟باقی میں جس گینش والوں کا میسج بھی یہاں پر  پیسٹ کر دیتا ہوں تاکہ اپ کو بھی اندازہ ہو جائے شکریہ جزاکم اللہ خیراMuaziz Merchant! Aj se lekar 20 October tk apne JazzCash QR/TILL se 2 din ma Rs.500 ya zaaid ki 2 payments accept keren aur hasil kren Rs.500 cashback!رومن کی اردو"معزز تاجر !آج سے لے کر 20 اکتوبر تک اپنے جاز کیش اکاؤنٹ سے دو دن میں 500 روپے یا زیادہ  دو ادائیگیاں وصول کریں اور حاصل کرے پانچ سو روپے کیش بیک"یہ بزنس اکاؤنٹ ہے اس پہ ون پرسنٹ ٹیکس لگا ہوا ہوتا ہے،  یہ صرف شاپ والوں کے پاس ہوتا ہے بس مطلب شاپ والوں  کے پاس جو کیو ار ہوتا ہے جس کے اس کا وہی اکاؤنٹ کی بات کر رہا ہوں اور یہ کسٹمر کو سوالات دے رہا ہے کہ کسٹمر کو شاپ والے سے اکاؤنٹ نمبر لینا نہیں پڑے گا ۔
جواب: صورتِ مسئولہ میں جاز اکاؤنٹ والوں کی طرف سے مشروط رقم پر کیش بیک دینا سود ہونے کے بنا پر جائز نہیں ہے،لہذا سائل کے لیے اس رقم کا لینا  اور استعمال کرنا  جائز نہیں ہے۔مشكاۃ  المصابيح  میں ہے:"عن جابر رضي الله عنه قال: لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: هم سواء."(مشكاة المصابيح ،باب الربوا، ص: 243، ط: قدیمی)ترجمہ:"رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔"اعلاء السنن  میں ہے: " قال ابن المنذر: أجمعوا علی أن المسلف إذا شرط علی المستسلف زیادة  أو هدیة فأسلف علی ذلک، إن أخذ الزیادة علی ذلک ربا"(کتاب الحوالة، باب کل قرض جرمنفعة، ج:14، ص:513، ط: إدارة القرآن)البحر الرائق شرح کنز الدقائق   میں ہے:"ولايجوز قرض جر نفعاً، بأن أقرضه دراهم مكسرةً بشرط رد صحيحة أو أقرضه طعاماً في مكان بشرط رده في مكان آخر ... و في الخلاصة: القرض بالشرط حرام."( کتاب البیوع، فصل في بيان التصرف في المبيع و الثمن، ج:6، ص:133،  ط:دار الكتب الاسلامي)فتاوی شامی میں ہے:"(القرض)هوعقد مخصوص يرد على دفع مثلي ليرد مثله...(قوله كل قرض جر نفعا حرام) أي إذا كان مشروطا..."(وكان عليه ‌مثل ‌ما ‌قبض) فان قضاه اجود بلا شرط جاز و يجبر الدائن على قبول الاجود و قيل لا هذا هو الصحيح."(‌‌‌‌باب المرابحة والتولية، فصل فی القرض ،مطلب كل قرض جر نفعا حرام، ج:5، ص:161، 165،166 ط:سعيد)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا"(كتاب الصرف، باب القرض و الصرف فيه، ج 14، ص 35، ط :دار المعرفة بيروت)بدائع الصنائع میں ہے:وأما الذي يرجع إلى نفس القرض فهو أن لا يكون فيه جر منفعة فإن كان لم يجز.. أو أقرضه وشرط شرطا له فيه منفعة لما روي عن رسول الله صلى الله عليه وسلم أنه نهى عن قرض جر نفعا ولأن الزيادة المشروطة تشبه الربا لأنها فضل لا يقابله عوض والتحرز عن حقيقة الربا وعن شبهة الربا واجب۔( كتاب القرض، فصل في الشروط، ج:10، ص:597، ط: دار الكتب العلمية)فقط والله أعلم
                                                  
عنوان: میت کے پاس امانت ہونے کا دعوی کرنے کی صورت میں حکم
سوال: میرے شوہر کا انتقال ہوگیا ہے ،جب وہ آئی سی یو میں تھے تو میرے شوہر کی بہن نے مجھ سے کہا کہ انہوں نے چار لاکھ روپے میرے شوہر کے پاس رکھوائے تھے ،لیکن میرے شوہر نے مجھے کبھی اس بارے میں نہیں بتایا ،اور نہ ان کی بہن نے اپنے بھائی کے سامنے مجھ سے کبھی اس بات کا ذکر کیا ،تو کیا میں ان کو وہ پیسے واپس کرنے کی پابند ہوں یا نہیں ؟اس بارے میں شرعی راہ نمائی فرمادیں۔
جواب: صورتِ مسئولہ میں جب سائلہ کی نند(شوہر کی بہن) نے سائلہ کے مرحوم  شوہر  پر چار لاکھ روپے بطور امانت رکھوانے   کا دعوی کیا ،اور سائلہ کے مرحوم شوہر کے دیگر  ورثاء میں سےسائلہ سمیت کوئی اس کا اقر ار بھی نہیں کرتا ،تو ایسی صورت میں شرعی حکم یہ ہے کہ   فریقین (سائلہ اور اس کی نند) اپنا معاملہ کسی  مستند عالم ِدین یا مفتی صاحب  کے پاس لے جاکر انہیں اپنے اس مسئلے کا  فیصل/ثالث مقرر کریں ،پھر سائلہ کی نند   مدعی کی حیثیت سے   ان کے سامنے اپنا دعویٰ پیش کریں   کہ انہوں نے اپنے بھائی (سائلہ کے شوہر) کے پاس چار لاکھ روپے بطور امانت کے رکھوائے تھے ،جو کہ مرحوم نے اپنی زندگی میں واپس نہیں کیے ، لہذااب مرحوم بھائی کے ترکہ سے ان کو مذکورہ رقم دلوائی جائے   ، ثالث ان   سے اس  دعوی پر دو گواہ طلب کرے، اگر وہ گواہ پیش کردیں ، تو  ان کے قول کے مطابق ثالث   فیصلہ دے دےگا،اور پھروارثوں پر میت کے ترکہ کو تقسیم کرنے سے پہلے اس میں  سے  مذکورہ رقم  کی ادائیگی   لازم ہوگی، اور اگر  مدعی(سائلہ کی نند) شرعی گواہ  پیش کرنے میں ناکام ہوجائیں ، تو مدعی علیہ(سائلہ اور مرحوم کے دیگر ورثاء    )   پر مدعی کےمطالبہ پر قسم آئے گی  ،اگرسائلہ اور مرحوم کے دیگر ورثاء  اس بات پر   قسم کھالیں   کہ ہمیں اس بات کا کوئی علم نہیں کہ  سائلہ کی نند نے سائلہ کے مرحوم شوہر کے پاس مذکورہ رقم بطور امانت رکھوائی تھی ،اور نہ ہمیں اس بارے میں مرحوم نے اپنی زندگی میں کچھ بتا یا تھا،توپھر  ثالث سائلہ  اور مرحوم کے دیگر ورثاء  کے حق میں فیصلہ کردے گا،اور اس  کے بعد سائلہ کی نند  کو  سائلہ  یا کسی اور وارث سے مذکورہ  امانت کی واپسی کا  مطالبہ کرنے  کا حق نہیں رہے گا۔فتاوٰ ی ہندیہ میں ہے:"إن وقعت الدعوى على فعل المدعى عليه من كل وجه بأن ادعى عليه إنك سرقت هذا العين مني أو غصبت يستحلف على البتات، وإن وقعت الدعوى على فعل الغير من كل وجه يحلف على العلم، حتى لو ادعى المدعي دينا على ميت بحضرة وارثه بسبب الاستهلاك أو ادعى أن أباك سرق هذا العين مني أو غصبه مني يحلف الوارث على العلم وهذا مذهبنا كذا في الذخيرة."(كتاب الدعوٰی، الباب الأول في تفسير الدعوى وركنها وشروط جوازها وحكمها وأنواعها،الفصل الثاني في كيفية اليمين والاستحلاف، ج:4،ص:22، ط: دار الفکر)فتاوٰی شامی میں ہے:"(التحليف على فعل نفسه يكون على البتات) أي القطع بأنه ليس كذلك (و) التحليف (على فعل غيره) يكون (على العلم) أي إنه لا يعلم أنه كذلك لعدم علمه بما فعل غيره ظاهرا."(كتاب الدعوٰی، سبب الدعوٰى، ج:5،ص:552،ط: سعید)مرقاۃ المفاتیح میں ہے :"(وفي شرحه) : أي: شرح مسلم (للنووي) : يجوز قصره ومده (أنه قال: وجاء في رواية البيهقي بإسناد حسن، أو صحيح، زيادة عن ابن عباس مرفوعا) : الظاهر مرفوعة (لكن البينة) : بالوجهين (على المدعي) : في المغرب: البينة الحجة فيعلة من البينونة، أو البيان (واليمين) : بالوجهين (على من أنكر) : قال النووي: ‌هذا ‌الحديث ‌قاعدة ‌شريفة ‌كلية ‌من ‌قواعد ‌أحكام ‌الشرع، ففيه أنه لا يقبل قول الإنسان فيما يدعيه بمجرد دعواه، بل يحتاج إلى بينة، أو تصديق المدعى عليه، فإن طلب يمين المدعى عليه فله ذلك."(باب الأقضية والشهادات،ج:6،ص:2439،ط:دار الفكر)      اعلاء السنن میں ہے:"البینة علی المدعي و الیمین علی من أنکر  .... هذا الحدیث قاعدۃ کبیرۃ من قواعد الشرع."(کتاب الدعویٰ،ج:15،ص:350 ط: إدارۃ القرآن)فقط واللہ اعلم
                                                  
عنوان: اسلامک بینکنگ اکاونٹ میں پیسے رکھوانے کا حکم
سوال: اسلامک بینکنگ اکاؤنٹ میں پیسے رکھنا حلال ہے یا نہیں ؟
جواب: واضح رہے  کہ مروجہ غیر سودی(اسلامی) بینکوں یا روایتی (کنونشنل )بینکوں میں موجود اسلامک بینکنگ  کا طریقہ کارشرعی اصولوں کے مطابق نہیں ہے،اس لیے  ان بینکوں میں پیسے رکھ کر اس پر منافع لینا   سود ہونے کی وجہ سےشرعاً ناجائز  ہے،لہذا صورتِ مسئولہ میں کسی بھی بینک میں پیسے رکھ کر ان پرمنافع لینا ناجائز  ہے ،البتہ پیسوں کی حفاظت کے لیے مجبوراًکرنٹ اکاؤنٹ کھولنے کی گنجائش ہے۔صحیح مسلم میں ہے:"حدثنا ‌محمد بن الصباح، ‌وزهير بن حرب، ‌وعثمان بن أبي شيبة ، قالوا: حدثنا ‌هشيم ، أخبرنا ‌أبو الزبير ، عن ‌جابر قال: « لعن رسول الله صلى الله عليه وسلم آكل الربا ومؤكله، وكاتبه وشاهديه، وقال: هم سواء."(کتاب البیوع،باب لعن أکل الربا،ج:5،ص:50،رقم الحدیث:1598،ط:دار الطباعة)مرقاۃ المفاتیح میں ہے:"وعن عمر بن الخطاب - رضي الله عنه - إن آخر ما نزلت آية الربا) أي آخر آية تعلقت بالمعاملات لا مطلقا لأن آخر الآيات نزولا على الإطلاق قوله - تعالى: {اليوم أكملت لكم دينكم} [المائدة: 3] (وإن رسول الله - صلى الله عليه وسلم -) بكسر إن على أن الجملة استئنافية أو حالية وبفتحها للعطف على إن. وقوله: (قبض) أي مات (ولم يفسرها لنا) . أي تفسيرا مفصلا، والحاصل أنه لم يعش بعدها إلا قليلا مع اشتغاله بما هو أهم من تفسيرها لا سيما والمقصود منه واضح فلا يتوقف العمل على تفسيره - صلى الله عليه وسلم - وإنما المتوقف عليه ما أشارت إليه من اللطائف والدقائق لكن مثل هذه العلوم والمعارف يفيضها الله - تعالى - من حضرته على يدي رسول الله بحياته ووارثيه ولو من بعد مماته. قال الطيبي - رحمه الله - أي الآية التي نزلت في تحريم الربا وهو قوله - تعالى: {الذين يأكلون الربا} [البقرة: 275] الآيات إلى قوله {لا تظلمون ولا تظلمون} [البقرة: 279] ثابتة غير منسوخة صريحة غير مشتبهة فلذلك لم يفسرها النبي - صلى الله عليه وسلم - فأجروها على ما هي عليه فلا ترتابوا فيها واتركوا الحيلة في حلها، وهو المراد من قوله (فدعوا) أي أيها الناس (الربا والريبة) أي شبهة الربا أو الشك في شيء مما اشتملت عليه هذه الآيات أو الأحاديث فإن الشك في شيء من ذلك ربما يؤدي إلى الكفر (رواه ابن ماجه والدارمي)."(کتاب البیوع،باب الربا،ج:5،ص:1926،رقم الحدیث:2830،ط:دار الفکر)فتاوی شامی میں ہے:"وفي الأشباه كل قرض جر نفعا حرام...‌‌[مطلب كل قرض جر نفعا حرام](قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(کتاب البیوع، باب المرابحة والتولیة، مطلب کل قرض جرنفعاًحرام،ج:5،ص:166،ط:سعید)فقط والله اعلم
                                                  
عنوان: s r a کمپنی میں انویسمنٹ کا حکم
سوال: s r a کمپنی میں جو لوگ انویسمنٹ کرتے ہیں  کیا یہ ٹھیک ہے ؟
جواب: مذکورہ ایپ کی ویب سائٹ پر موجود مواد سے جو معلومات حاصل ہوئیں اس کا خلاصہ یہ ہے کہ:’’ SRA(سیل رینکنگ اسسٹنٹ /Sales Ranking Assistant)‘‘ ایک ویب سائٹ اور موبائل اپلیکیشن ہے جس میں خود کو رجسٹر کروانے والے کے اکاؤنٹ میں فوراً ہی 7 سے 10 ڈالر آجاتے ہیں،لیکن اکاونٹ ہولڈر اس وقت اس رقم کو نکال نہیں سکتا، بلکہ اسے اپنے اکاؤنٹ میں کچھ رقم مثلاً 100 ڈالر ڈلوانے ہوتے ہیں اس کے بعد اس اکاؤنٹ ہولڈر کو روزانہ کی بنیاد پر ایک مقررہ تعداد میں(مثلاً 10)  آڈر موصول ہوتے ہیں جن پر فقط کلک کرنے سے فی آرڈر اس کے اکاؤنٹ میں ایک معمولی رقم (مثلاً0.2ڈالر) جمع ہوجاتی ہے، اس طرح  100 ڈالر انویسٹ کرنے کے بعد اکاؤنٹ ہولڈر  یومیہ اس ویب سائٹ پر2 ڈالر کما سکتا ہے، روزانہ ملنے والے آرڈرز کی تعداد اور ہر آرڈر پر حاصل ہونے والے نفع کی مقدار اکاؤنٹ ہولڈر کی طرف سے جمع کی گئی رقم کے مطابق ہوتی ہے، یعنی اگر اس نے 100 ڈالر انویسٹ کیے تو وہ روزانہ آرڈرز پر کلک کر کے 2 ڈالر کما سکتا ہے اور اگر 200 ڈالر انویسٹ کیے تو روزانہ 4 ڈالر کما سکتا ہے،مجموعی نفع کی رقم  اس کے اکاؤنٹ میں جمع رہتی ہے اور اکاونٹ ہولڈر اسے نکال بھی سکتا ہے جس پر ویب سایٹ کچھ سروس چارجز لیتی ہے۔اگر اکاؤنٹ ہولڈر کی دعوت پر کسی نئے شخص نے نیا اکاؤنٹ کھول کر اس پر کچھ رقم انویسٹ کی تو اس سے پہلے اکاؤنٹ ہولڈر کو invitation reward کے نام سے بونس کی رقم ملتی ہے۔SRA کے اکاؤنٹ میں رقم جمع کروانے یا اس سے رقم نکلوانے کے لیے ضروری ہے کہ اکاؤنٹ ہولڈرUSDTنامی اسٹیبل کوائن کو استعمال کرے جو کرپٹو کرنسی کی ایک قسم ہے۔مذکورہ تفصیل کی روشنی میں  آپ کے سوال کا جواب یہ ہے کہ SRA ویب سائٹ پر انویسٹمنٹ کر کے نفع حاصل کرنا مندرجہ ذیل وجوہات کی بنا پر ناجائز ہے:1۔ مذکورہ ویب سائٹ میں انویسٹمنٹ پر نفع حاصل کرنے کے شرعی طریقہ کے مطابق انویسٹ کی گئی رقم کو کسی نفع بخش کاروبار میں لگا کر اس سے حاصل ہونے والا نفع اکاؤنٹ ہولڈر کو نہیں دیا جاتا بلکہ روزانہ کی بنیاد پر دیے جانے والے آرڈر پر صرف کلک کرنے سے اکاؤنٹ ہولڈر کا نفع وجود میں آتا ہے۔2۔ آرڈر یا ایڈز پر کلک کرنا کوئی ایسا مفید عمل نہیں ہے کہ اس کے بدلے معاوضہ دیا جائے، اس عمل کی وجہ سے کسی کو کوئی فائدہ نہیں پہنچتا۔  کلک کر کے پیسہ کمانے کے بارے میں مزید تفصیل اس لنک پر ملاحظہ کیجیے: (مختلف ویب سائٹ میں ایڈ پر کلک کرکے پیسے کمانا)3۔ انویسٹ کی گئی رقم ناقابلِ واپسی ہوتی ہےجو شرعاً ناجائز ہے  بلکہ شرعی طریقہ یہ ہے کہ انویسٹر کو معاہدہ مکمل ہونے کے بعد اس کی پوری رقم اس کے حصے کے نفع سمیت لوٹا دی جائے۔4۔ مذکورہ معاملہ قمار یعنی جوے کے مشابہ ہے کیوں کہ روزانہ پابندی کے ساتھ آرڈرز پر کلک کرنے سے انویسٹر کواس کی لگائی گئی رقم مزید اضافہ کے ساتھ واپس بھی مل سکتی ہے اور یہ بھی ممکن ہے کہ اس کو اس کی لگائی ہوئی رقم بھی نہ ملے تو یہ معاملہ نفع و نقصان کے درمیان دائر ہوگیا جسے شرعی اصطلاح میں قمار کہتے ہیں۔5۔ اکاؤنٹ میں USDT نامی اسٹیبل کوائن   (کرپٹو کرنسی کی ایک قسم )ہی کے ذریعہ رقم نکالی یا جمع کروائی جاسکتی ہے اور کرپٹو کرنسی کی خریدو فروخت بوجہ مال نہ ہونے کے بیعِ باطل اور حرام ہے۔لہذا مذکورہ ویب سائٹ اور اس کی موبائل ایپ پر انویسٹمنٹ کر کے پیسے کمانا جائز نہیں ہے، تاہم جو شخص اس میں 200 ڈالر کی رقم جمع کروادے اس كےلیے اپنی اصل رقم کے بقدر رقم نکلوانے کی اجازت ہے اس سے زیادہ لینا جائز نہیں ہے۔نیز شریعت میں محنت کر کے کمانے کی حوصلہ افزائی کی گئی ہے، اپنے ہاتھ کی کمائی کو افضل کمائی قرار دیا گیا ہے، چنانچہ صحیح بخاری میں حضرت مقدام رضی اللہ عنہ سے روایت ہے کہ رسول اللہ صلی اللہ علیہ وسلم نے فرمایاکسی نے کبھی کوئی کھانا اس سے بہتر نہیں کھایا کہ اپنے ہاتھوں کی محنت سے کما کے کھائے۔ اور اللہ کے پیغمبر داود علیہ السلام اپنے ہاتھوں سے کام کر کے کھاتے تھے۔ اسی طرح مسند احمد میں حضرت رافع بن خدیج رضی اللہ عنہ سے روایت ہے کہ رسول اللہ صلی اللہ علیہ وسلم سے دریافت کیا گیا کہ حضرت کونسی کمائی زیادہ پاک اور اچھی ہے آپ صلی اللہ وسلم نے فرمایا کہ آدمی کا اپنے ہاتھ سے کوئی کام کرنا اور ہر تجارت جو پاکبازی کے ساتھ ہو۔ صحیح بخاری میں ہے:"حدثنا ‌إبراهيم بن موسى: أخبرنا ‌عيسى، عن ‌ثور، عن ‌خالد بن معدان، عن ‌المقدام رضي الله عنه، عن رسول الله صلى الله عليه وسلم قال: «ما أكل أحد طعاما قط، خيرا من أن يأكل من عمل يده، وإن نبي الله داود عليه السلام كان يأكل من عمل يده»".(‌‌‌‌كتاب البيوع، باب كسب الرجل وعمله بيده، ج:3، ص:57، رقم الحدیث:2072، ط:السلطانية)مسنداحمد میں ہے:"حدثنا يزيد، حدثنا المسعودي، عن وائل أبي بكر، عن عباية بن رفاعة بن رافع بن خديج، عن جده رافع بن خديج، قال: قيل: يا رسول الله، أي الكسب أطيب؟ قال: " عمل الرجل بيده ‌وكل ‌بيع ‌مبرور".(‌‌‌‌مسند الشاميين، حديث رافع بن خديج، ج:28، ص:502، رقم الحدیث:17265، ط:الرسالة)تفسیر قرطبی میں ہے:"قوله تعالى:"وإن تبتم فلكم رؤس أموالكم"الآية. روى أبو داود عن سليمان بن عمرو عن أبيه قال سمعت رسول الله صلى الله عليه وسلم يقول في حجة الوداع:" ألا إن كل ربا من ربا الجاهلية. موضوع فلكم رؤس أموالكم لا تظلمون ولا تظلمون" وذكر الحديث. فردهم تعالى مع التوبة إلى رؤوس أموالهم وقال لهم:" لا تظلمون" في أخذ الربا" ولا تظلمون" في أن يتمسك بشيء من رؤوس أموالكم فتذهب أموالكم".(سورة البقرة، ج:3، ص:365، ط:دار الكتب المصرية)احكام القرآن للجصاص میں ہے:"وروى حماد بن سلمة عن قتادة عن حلاس أن رجلا قال لرجل إن أكلت كذا وكذا بيضة فلك كذا وكذا فارتفعا إلى علي فقال هذا قمار ولم يجزه ولا خلاف بين أهل العلم في تحريم القمار وأن المخاطرة من القمار قال ابن عباس إن المخاطرة قمار وإن أهل الجاهلية كانوا يخاطرون على المال والزوجة".(‌‌سورة البقرة، باب تحريم الميسر، ج:2، ص:11، ط:دار إحياء التراث العربي)تنویر الابصار مع الدر المختار میں ہے:"(لا) تصح إجارة الدابة (ليجنبها) أي ليجعلها جنيبة بين يديه (ولا يركبها ولا) تصح إجارتها أيضا (ل) أجل أن (يربطها على باب داره ليراها الناس) فيقولوا له فرس (أو) لأجل أن (يزين بيته) أو حانوته (بالثوب) لما قدمنا أن هذه منفعة غير مقصودة من العين، وإن فسدت فلا أجر؛ وكذا لو استأجر بيتا ليصلي فيه أو طيبا ليشمه أو كتابا ولو شعرا ليقرأه أو مصحفا شرح وهبانية".(‌‌حاشية ابن عابدين، كتاب الإجارة، باب ما يجوز من الإجارة، ج:6، ص:34، ط:سعيد)فقط واللہ اعلم
                                                  
عنوان: کیا یونیلیور Unileverکمپنی کی کمائی حلال ہے
سوال: کیا ملٹی نیشنل کمپنیزMultinational CompaniesمثلاًیونیلیورUnileverوغیرہ کی  کمائی حلال ہے؟
جواب: اگر ملٹی نیشنل کمپنیزMultinational CompaniesیونیلیورUnileverوغیرہ میں کوئی غیر شرعی کام  نہ ہوتا ہو تو مذکورہ کمپنیز میں ملازمت کرکے کماناجائز ہے۔الموسوعۃ الفقہیۃ الکویتیۃ میں ہے :"الإجارۃ علی المنافع المحرمة کالزنی والنوح والغناء والملاهی محرمة وعقدہا باطل لا یستحق به أجرۃ، ولا یجوز استئجار کاتب لیکتب له غناءا ونوحًا ، لأنه انتفاع بمحرم. وقال أبو حنیفة : یجوز ، ولا یجوز الاستئجار علی حمل الخمر لمن یشربها ، ولا علی حمل الخنزیر."(کتاب الاجارۃ،الاجارۃ علی المعاصی ،ج:1،ص:290،دارالسلاسل)فتاوی عالمگیری میں ہے:"و منها أن يكون مقدور الاستيفاء - حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا.... ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها. .... ومنها أن تكون الأجرة معلومةً."(کتاب الاجارہ، الباب الاول،ج:4،ص:411،ط: رشیدیہ)فقط واللہ اعلم
                                                  
عنوان: مقدس اوراق کی ری سائیکل کرنے والے کو دینی کتابیں فروخت کرنا
سوال: میرا کاروبار پرانی کتابیں پرانےگتے خریدنے کا ہے، میرے پاس گاہک پرانی کتابیں لیکر آتے ہیں کافی تعداد میں ،لیکن مسئلہ اس میں یہ ہے کہ اس میں اسلامیات و دینیات کی کتابیں ہوتی ہیں، اگر وہ نا خریدے تو کاروبار پر بڑا اثر پڑتا ہے ،کتابیں اگر دس ٹن کی ہو تو تین من اسلامیات کی کتابیں ہوتی ہیں، وہ نہ لی تو گاہک واپس چلا جاتا ہے، کافی کتابیں نہروں میں بہائیں  تو وہ کہیں رک جاتی ہیں، اور دوسرے لوگ اس کو بیچنے آجاتے ہیں ،ہم جس کارخانے کو پرانی کتابیں دیتے ہیں وہ اسکے حروف کو کیمیکل کے ذریعے مٹا دیتے ہیں اور کاغذ کو ری سائیکل کر کے نیا کاغذ بنا دیتے ہیں، کیا ہم ان کتابوں کو لے کر کارخانے کو بیچ سکتے ہیں کہ نہیں؟ قرآن پاک بھی آجاتے ہیں لیکن میں وہ محفوظ کرلیتا ہوں  برائے مہربانی میری رہنمای فرمائیں!
جواب: واضح رہے کہ قرآن کریم کی آیات ، اسماءالٰہی ، احادیث مبارکہ پرمشتمل اوراق اورقرآنی مصاحف کے علاوہ دیگر کتب اوراوراق کی ریسائیکلنگ کرناجائز ہےاوراس عمل کےنتیجےمیں باقی رہ جانےوالےگودےکودوبارہ استعمال میں لاتے ہوئے اس سےگتہ بنانااوراسےکسی اورمصرف میں استعمال کرناجائز ہے ۔ البتہ قرآنِ کریم کی آیات، اسماءِ الٰہی، احادیثِ  مبارکہ پرمشتمل اوراق کی ریسائیکلنگ کرناجائزنہیں ہے۔لہذا صورتِ  مسئولہ میں اگر کوئی ری سائیکلنگ میں مذکورہ بالاطریقہ کارکالحاظ رکھتا ہو تو اسے  عام دینی کتابیں فروخت کرسکتے ہیں ،اور اگروہ اس کالحاظ نہ رکھتا ہو تو اسے دینی کتابیں فروخت کرنے سے احتراز کرنا چاہیے۔نصاب الاحتساب میں ہے:"وَفِي وَصَايَا الْمُلْتَقط كتب ورسائل يسْتَغْنى عَنْهَا وفيهَا اسْم الله تَعَالَى يمحى عَنْهَا ثمَّ يلقى فِي المَاء الْكثير الْجَارِي أَو يدقن فِي أَرض طيبَة أَو يفعل ذَلِك قبل المحو وَلَا يحرق بالنَّار كَذَا رُوِيَ عَن مُحَمَّد بن مقَاتل الرَّازِيّ فعلى هَذَا لَو غسلهَا بِالْمَاءِ الْكثير الْجَارِي وَاتخذ مِنْهُ قَرَاطِيس كَانَ أفضل."(نصاب الاحتساب، الباب الثاني الاحتساب علي من يستخف بالحروف واكواغذ ونحوها ۱/۹۵)فتاوی شامی میں ہے :"ومحو بعض الكتابة بالريق يجوز، وقد ورد النهي في محو اسم الله بالبزاق، وعنه عليه الصلاة والسلام: «القرآن أحب إلى الله تعالى من السماوات والأرض ومن فيهن».(قوله: ومحو بعض الكتابة) ظاهره ولو قرآنا، وقيد بالبعض لإخراج اسم الله تعالى ط.  (قوله: وقد ورد النهي إلخ) فهو مكروه تحريما؛ وأما لعقه بلسانه وابتلاعه فالظاهر جوازه ط. (قوله: ومن فيهن) ظاهره يعم النبي صلى الله عليه وسلم، والمسألة ذات خلاف والأحوط الوقف، وعبر بمن الموضوعة للعاقل؛ لأن غيره تبع له، ولعل ذكر هذا الحديث للإشارة إلى أن القرآن يلحق باسم الله تعالى في النهي عن محوه بالبزاق، فيخص قوله ومحو بعض الكتابة إلخ بغير القرآن أيضا، فليتأمل ط". فتاوی عالمگیری میں ہے :"ولو محا لوحا كتب فيه القرآن واستعمله في أمر الدنيا يجوز، وقد ورد النهي عن محو اسم الله تعالى بالبزاق، كذا في الغرائب." (الفتاوی الهندية، الباب الخامسفی آداب المسجد والقبلة والمصحف ....الخ ۵/۳۲۲ ط:رشیدیہ)فقط واللہ اعلم
                                                  
عنوان: بینک سے قرض لینے کا حکم
سوال: کیا بینک سے پرسنل لون یا ہاؤسنگ لون لینا جائز ہے؟
جواب: بینک  مختلف کاموں کے لیے جو قرضہ دیتے ہیں وہ سودی قرضہ ہوتا ہے، یعنی اس قرض کے ذریعے نفع حاصل کرتا ہے،  جس طرح سودی قرضہ دینا حرام ہے اسی طرح سودی قرضہ لینا بھی حرام ہے، اور حدیث شریف میں سود لینے اور دینے والے پر لعنت وارد ہوئی ہے،کسی بھی طرح کا سودی معاملہ کرنا اللہ تعالی اور اس کے رسول ﷺکے ساتھ اعلانِ جنگ ہے، لہٰذا بینک سے ذاتی خرچ کے لیے قرض لینا ہو یا مکان بنانے یا خریدنے کے لیے قرض لینا ہو، دونوں ناجائز اور حرام ہیں۔ نیز اگر کوئی شخص مکان یا کاروبار وغیرہ کے سلسلہ میں ضرورت مند ہو تو اسے چاہیے کہ کسی سے بلاسود قرض حاصل کرنے کی کوشش کرے، اور اگر بغیر سود کے قرض میسر نہ ہوتو اپنی ضروریات میں  کفایت شعاری سے کام لے،اورپھر جب پیسے جمع ہو جائیں تو اُن پیسوں سے اپنی ضروریات کا بندوبست کرلے۔اس دوران جو تکالیف آئیں ان پر صبر کرنا چاہیے؛ کیوں کہ مؤمن کی نظر اللہ تعالیٰ کی رضا اور آخرت پر ہوتی ہے، اللہ تعالیٰ جس حال میں راضی ہوں اور جس عمل کے نتیجے میں آخرت کی لازوال نعمتوں کا وعدہ ہو اسے مدِ نظر رکھتے ہوئے ان شاء اللہ دنیا کے مصائب ہیچ معلوم ہوں گے۔قرآنِ کریم میں ہے: يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِن كُنتُم مُّؤْمِنِينَ . فَإِن لَّمْ تفعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ ۖ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ . وَإِن كَانَ ذُو عُسْرَةٍ فَنَظِرَةٌ إِلَىٰ مَيْسَرَةٍ ۚ وَأَن تَصَدَّقُوا خَيْرٌ لَّكُمْ ۖ إِن كُنتُمْ تَعْلَمُونَ .(سورة البقرة: ٢٧٨-٢٨٠)ترجمہ: اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو  اشتہار سن لو جنگ کا اللہ کی طرف سے اور اس کے رسول کی طر ف سے اور اگر تم توبہ کرلوگےتو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر کوئی  ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو اور زیادہ بہتر ہے تمہارے لیے اگر تم کو خبر ہو۔ (بیان القرآن، ج:1، ص:200، ط: دارالاشاعت )صحیح مسلم میں ہے:"عن ‌جابر قال:  لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء."(كتاب البيوع،  ‌‌باب لعن آكل الربا ومؤكله، ج:٣، ص:١٢١٩، ط:دار إحياء التراث العربي)ترجمہ:اللہ کے رسول ﷺ نے لعنت کی ہے سود کھانے والے پر، اس کے کھلانے والے پر، اس کے لکھنے والے پر اور اس کے گواہوں پر، اور فرمایا: یہ سب برابر ہیں۔فقط واللہ اعلم
                                                  
عنوان: سود کے نقصانات/ اور غیر سودی بینکاری کا حکم
سوال: سود کے نقصانات  بتادیجیے۔ نیز کیا  غیر سودی بینکاری جائز ہے؟
جواب: صورتِ  مسئولہ میں سود ایک ہلاک کرنے والا گناہ ہےاور سود کا  لین دین شرعاً ا س قدر قبیح اور ناپسندیدہ ہے کہ اللہ تعالیٰ نے قرآنِ کریم میں اسے اللہ اور اس کے رسول صلی اللہ علیہ وسلم کے ساتھ اعلان جنگ قرار دیاگیا ہے۔قرآنِ کریم میں  ارشاد باری تعالیٰ ہے:"﴿ يَا أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ﴾" [البقرة : ۲۷۸ إلى ۲۸٠ ]ترجمہ:" اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے،  اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ "(بیان القرآن )سود کے ایک درہم کو رسول اللہ صلی اللہ علیہ وسلم نے چھتیس مرتبہ زنا کرنے سے زیادہ سخت گناہ قرار دیا ہے اور ایک دوسری روایت میں سود کے گناہ کو (العیاذ باللہ) اپنی ماں سے زنا کرنے کے گناہ کے مترادف قرار دیا گیا ہے۔ نیز سود کا انجام تباہی اور بربادی ہی ہے۔ سودی معاملے کی سنگینی کا اندازا  اس سے لگایا جائے کہ اس گناہ کا اثر صرف براہِ راست سودی معاملہ کرنے والے دو اشخاص تک محدود نہیں رہتا، بلکہ اس سے متعلقہ افراد جو کسی بھی طرح اس سودی معاملہ میں معاون بنتے ہیں (مثلاً: لکھنے والا، گواہ، وغیرہ) وہ سب اللہ کی لعنت اور اس کی رحمت سے دوری کے مستحق بن جاتے ہیں۔     خلاصہ یہ کہ سودی معاملہ اور سودی لین دین قرآن وحدیث کی رو سے حرام ہے۔ نیز اسلام میں جس طرح سود لینا حرام وناجائز ہے، اسی طرح سود دینا بھی حرام وناجائز ہے اور احادیثِ  مبارکہ میں دونوں پر وعیدیں وارد ہوئی ہیں، حدیث کی رو سے سودی معاملہ دنیا اور آخرت  کی تباہی و بربادی، ذلت و رسوائی اور فقر کا سبب ہے، اس کے علاوہ کچھ نہیں، عموماً جو لوگ سود پر قرض لے کر کاروبار کرتے ہیں، ساری زندگی سود سے پیچھا چھڑانے میں گزرجاتی ہے، بلکہ بکثرت ایسے واقعات پیش آتے ہیں کہ سرمایہ مع نفع سب سے ہاتھ دھونا پڑجاتاہے۔   اس لیے سودی معاہدہ کرنا اور سود کی بنیاد پر قرضہ لینا جائز نہیں ہے۔ ہر شخص پر لازم ہے کہ وہ سود بلکہ سود کے شبہ  سے بھی اپنے آپ کو محفوظ رکھے۔نیز  موجودہ   مروجہ غیر سودی بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات درحقیقت ایک جیسے ہیں، لہذا روایتی بینکوں کی طرح ان سے بھی  تمویلی معاملات کرنا جائز نہیں ہے ، لہذا روایتی بینک یا مروجہ اسلامی بینکوں سے تمویلی معاملات  کرنا ( منافع اکاؤنٹ  کی صورت میں ہو قرض لے کر اضافی رقم دینا)  شرعًا جائز نہیں ہے۔ ( تفصیلی معلومات کے لیے  ’’مروجہ اسلامی بینکاری‘‘ نامی کتاب کا مطالعہ مفید رہے گا)۔حدیث شریف میں ہے:"عن عبد اللّٰه بن حنظلة غسیل الملائکة أن النبي صلی اللّٰه علیه وسلم قال: لَدرهمُ ربًا أشد عند اللّٰه تعالٰی من ست وثلاثین زنیةً في الخطیئة". (دار قطني)وفیہ ایضاً:"عن جابر، قال: «لعن رسول الله صلى الله عليه وسلّم آكل الربا، ومؤكله، وكاتبه، وشاهديه» ، وقال: «هم سواء»".(صحیح مسلم،ج: 1، صفحہ: 1219، ط: داراحیاء التراث)  مشكاة المصابيح  میں ہے:"وعن أبي هريرة قال: قال رسول الله صلى الله عليه وسلم: «الربا سبعون جزءا أيسرها إثما أن ينكح الرجل أمه»."(کتاب البیوع، باب الربوا، ج: 1، صفحہ: 246، ط:  قدیمی)مرقاة المفاتيح شرح مشكاة المصابيح میں ہے:"(وعن أبي هريرة قال: قال رسول الله صلى الله عليه وسلم: الربا) أي إثمه (سبعون جزءًا) أي بابًا أو حوبًا كما جاء بهما الرواية (أيسرها) أي أهون السبعين (إثما) وأدناها كما في رواية (أن ينكح الرجل أمه) أي يطأها وفي رواية: " «الربا ثلاثة وسبعون بابا أيسرها مثل أن ينكح الرجل أمه، وإن أربى الربا عرض الرجل المسلم» " رواه مالك عن ابن مسعود. رواية: " «الربا اثنان وسبعون بابا أدناها مثل إتيان الرجل أمه، وإن أربى الربا استطالة الرجل في عرض أخيه» " رواه والطبراني في الأوسط عن البراء. ففي الحديثين دلالة على أن وجه زيادة الربا على معصية الزنا إنما هو لتعلق حقوق العباد إذ الغالب أن الزنا لا يكون إلا برضا الزانية ولذا قدمها الله - تعالى - في قوله - تعالى - {الزانية والزاني} [النور: 2] وإلا فأي عرض يكون فوق هتك الحرمة ومرتبة القذف بالزنا دون معصية الزنا والله - تعالى - أعلم’’وعن ابن مسعود قال: قال رسول الله صلى الله عليه وسلم: " «إن الربا وإن كثر فإن عاقبته تصير إلى قل» " رواها ابن ماجه، والبيهقي في شعب الإيمان وروى أحمد الأخير.(وعن ابن مسعود قال: قال رسول الله صلى الله عليه وسلم إن الربا) أي ماله (وإن كثر) أي صورة وعاجلة (فإن عاقبته) أي آجلته وحقيقته (تصير) أي ترجع وتئول (إلى قل) بضم قاف وتشديد لام: فقر وذل. قال الطيبي - رحمه الله: القل والقلة كالذل والذلة يعني أنه ممحوق البركة (رواهما) أي الحديثين جميعا (ابن ماجه) أي في سننه (والبيهقي في شعب الإيمان وروى أحمد) أي وكذا الحاكم (الأخير) أي الحديث الآخر منهما".(کتاب البیوع، باب الربا، ج: 5، صفحہ:2925، ط:  دار الفكر، بيروت - لبنان)فقط واللہ اعلم
                                                  
عنوان: قرض خواہ کا مقروض سے کھانے پینے اور آنے جانے کا کرایہ لینے کاحکم
سوال: اگر کوئی مقروض مقررہ وقت تک قرض ادا نہ کرے، پھر قرض خواہ اس کے پیچھے آتا جاتا ہے تو  مقروض سے کھانے پینے اور آنے جانے کے کرایہ کے پیسے لینا جائز ہےکہ نہیں؟
جواب: صورتِ مسئلہ میں قرض خواہ،  قرض دار سے قرض دی گئی رقم سے زائد وصول نہیں کرسکتا، خواہ کرایہ کے نام پر لے یا کسی اور نام پر، البتہ اگر قرض دار قرض چکانے میں تنگ کر رہا ہو،  یا بار بار چکر لگواتا ہو، تو یہ از روئے حدیث ظلم ہے، جس پر آخرت میں سخت سزا کا اندیشہ ہے، لہذا قرض دار کو قرض کی ادائیگی میں باوجود وسعت کے ٹال مٹول سے کام نہیں لینا چاہے۔مرقاۃ المفاتیح میں ہے:" أن مذہب ذلک الامام أن قبول رفق المدین حرام کالربا."(کتاب البیوع،باب الربا، الفصل الثالث، ج:5،ص:1926،ط: دار الفكر)مشکوۃ المصابیح  میں ہے:"(عن أبي هريرة )أن رسول الله صلى الله عليه وسلم قال: "مطل ‌الغني ‌ظلم."ترجمہ:"رسول  کریم ﷺ نے فرمایا: صاحبِ استطاعت کا  (ادائیگیِ قرض میں) تاخیر کرنا ظلم ہے۔" (مظاہر حق)(كتاب البيوع، باب الإفلاس والنظائر، الفصل الأول، ج:1، ص:251، ط:قديمي)فتاوی شامی   میں ہے:"وفي الخلاصة القرض بالشرط حرام والشرط لغو بأن يقرض على أن يكتب به إلى بلد كذا ليوفي دينه ،وفي الأشباه كل قرض جر نفعا حرام.(باب المرابحة و التولیة، فصل فی القرض،ج:5 ،ص: 166، ط: سعید)فقط واللہ اعلم
                                                  
عنوان: سودی معاملات والے افراد کے ساتھ سودی معاملے میں شرکت کرنا
سوال: ہم کچھ رشتہ داروں کے درمیان  ایک بنگلہ مشترک ہے، اب کسی وجہ سے ہمارا اس گھر کو گرا کر نیا بنانے کا فیصلہ ہوا ہے؛ اس لیے گھر کی تعمیر کی رقم ہر پارٹنر سے اس کے حصے کے تناسب سے لی گئی ہے اور اس بات کو یقینی بنایا گیا ہے کہ نیا گھر  تمام افراد میں ان کے حصوں کے تناسب سے تقسیم ہوگا،اب سب افراد سے پیسے جمع کرلینے کے بعد بہت ساپیسہ جمع ہو گیا ہے، جس کی ہمیں فوراً ضرورت نہیں ہے،کیوں کہ یہ پیسہ آہستہ آہستہ خرچ کیا جائے گا، اور باقی بہت سارا پیسہ بےکار پڑا رہے گا، اس لیے پیسوں کی حفاظت کی خاطر سب نے یہ فیصلہ کیا ہے کہ کچھ رقم ہاتھ میں رکھی جائے اور باقی رقم 4 ماہ تک بینک میں ایف ڈی آر ( FDR) کے طور پر رکھوادی جائے، جس سےایک مقررہ  مدت کے اختتام پر 2 لاکھ روپے کا سود ملے گا اور یہ ایف ڈی آر اکاؤنٹ میرے نام پر ہے۔میں شروع سے ہی اس کام پر ناراض ہوں ؛کیوں کہ مجھے اس سود خوری کےکاروبار میں مشغول ہونے کی کوئی خواہش نہیں ہے، لیکن اس کے باوجود سب نے مجھے یہ گھناؤنا اور بدترین حرام کام کرنے پر مجبور کردیا ہے۔ضروری نوٹ: مجھے چھوڑ کر میرے باقی  سب پارٹنر زرشتےدار سودخوری کےکام کو پسند کرتے ہیں  اور اس میں  مبتلا بھی ہیں، انہیں جتنا ہی سمجھاؤ  کچھ نہیں سمجھتے  اور میں بھی اس تعمیراتی معاملے میں کچھ اس طرح پھنس گیا ہوں  کہ اس سے نکل نہیں  سکتا،بلکہ  سب کے ساتھ مل کر رہنا پڑےگا؛اس لیے میں چاہتا ہوں کہ کم سے کم میرے حصےکا کوئی کام  سود ی پیسے سے نہ ہو۔مفتی صاحب ! آپ سے میرا سوال یہ ہے کہ ان حالات  میں  مجھے کیا کرنا چاہیے؟ میں اس معاملےسے نہیں نکل سکتا،دوسری طرف حاصل ہونے والا سودی پیسہ میرے ہاتھ  میں بھی نہیں  دیا جائےگا کہ میں سود ی رقم بغیر ثواب کی نیت کے صدقہ  کرسکوں، بلکہ اسی سودی رقم کی آمیزش سے  گھر بنایا جائے گا اور میں بھی اس میں رہوں گا،اب کیا مجھے بعد میں اپنے حصے کا حساب کر کے سود کی رقم صدقہ  کرنی پڑے گی یا نہیں؟ اس گناہ  سے بچنے کا کیا طریقہ ہے؟
جواب: واضح رہے کہ  سود لینا، دینا یا سودی کام  کرنے والے افراد کے ساتھ سودی کام میں شرکت  یا کسی بھی قسم کی معاونت کرنا  ناجائز اور حرام ہے،یہ سب سود میں شامل ہے،  رسول اللہﷺ نے سود کے گناہ کو (العیاذ باللہ) اپنی ماں سے زنا کرنے کے گناہ کے مترادف قرار دیا  ہے،نیز سود کا انجام تباہی اور بربادی ہی ہے۔ سودی معاملے کی سنگینی کا اندازہ  اس سے لگایا جاسکتا ہے کہ  اس سے متعلقہ افراد جو کسی بھی طرح اس سودی معاملہ میں معاون بنتے ہیں وہ سب اللہ کی لعنت اور اس کی رحمت سے دوری کے مستحق بن جاتے ہیں، حدیث کی رو سے سودی معاملہ دنیا اور آخرت  کی تباہی و بربادی، ذلت و رسوائی اور فقر کا سبب ہے، اس کے علاوہ کچھ نہیں،اس لیےہر شخص پر لازم ہے کہ وہ سود کے شبہ  سے بھی اپنے آپ کو محفوظ رکھے۔مذکورہ تفصیل کے بعد صورتِ مسئولہ میں آپ تمام شرکاء کا  بینک میں ایف ڈی آر (Fixed Deposit Receipt) فکس ڈپازٹ رسید  کے طور پر  رقم رکھوا کر سود وصول کرنا حرام ہے، اگر بینک میں رقم  رکھوانی ہی ہےتو غیر سودی اکاؤنٹس میں رکھوائی جاۓ، جیسے کرنٹ اکاؤنٹ، لاکرز وغیرہ میں اور  تمام شرکاء پر لازم ہے کہ تمام سودی معاملات   کو فوری  طور پرختم کریں اور اللہ سےتوبہ و استغفار کریں،نیزآپ کو چاہیے کہ حتی الامکان بقیہ افراد کی اصلاح کی کوشش کریں اور اپنے آپ کو اس معاملے سے الگ کرلیں اور اپنے اکاؤنٹ کو اس کام میں بالکل استعمال نہ ہونے دیں،اگر یہ صورت ممکن نہیں تو پھراپنے حصے کے بقدر رقم پر سود وصول نہ کریں اور اگر ایسا ممکن نہ ہو تو اپنے حصے کا سود ثواب کی نیت کے بغیر فقراء میں صدقہ کردیں۔قرآن مجید میں ارشادِ باری تعالیٰ ہے:﴿ يَا أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ﴾ (البقرة :278إلى280 )ترجمہ: اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے،  اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ (بیان القرآن )وفیہ ایضاً:"وَتَعاوَنُوا عَلَى الْبِرِّ وَالتَّقْوى ‌وَلا ‌تَعاوَنُوا عَلَى الْإِثْمِ وَالْعُدْوانِ وَاتَّقُوا اللَّهَ إِنَّ اللَّهَ شَدِيدُ الْعِقابِ."(المائدة:2)ترجمہ:"اور نیکی اور تقویٰ میں ایک دوسرے کی مدد کرتے رہو اور گناہ و زیادتی میں ایک دوسرے کی اعانت نہ کرو اور اللہ تعالیٰ سے ڈرا کرو ،بلاشبہ اللہ تعالی سخت سزا دینے والا ہے."(بیان القرآن)وفیہ ایضاً:" {وَقَدْ نَزَّلَ عَلَيْكُمْ فِي الْكِتَابِ أَنْ إِذَا سَمِعْتُمْ آيَاتِ اللَّهِ يُكْفَرُ بِهَا وَيُسْتَهْزَأُ بِهَا فَلَا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذًا مِثْلُهُمْ إِنَّ اللَّهَ جَامِعُ الْمُنَافِقِينَ وَالْكَافِرِينَ فِي جَهَنَّمَ جَمِيعًا} ."(سورة النساء:140)ترجمہ:"اور اس نے کتاب میں تم پر یہ حکم نازل کیا ہے کہ جب تم اللہ کی آیتوں کو سنو کہ ان کا انکار کیا جارہا ہے اور ان کا مذاق اڑایا جارہا ہے تو ایسے لوگوں کے ساتھ اس وقت تک مت بیٹھو جب تک وہ کسی اور بات میں مشغول نہ ہوجائیں، ورنہ تم بھی انہی جیسے ہوجاؤ گے۔ یقین رکھو کہ اللہ تمام منافقوں اور کافروں کو جہنم میں اکٹھا کرنے والا ہے."(بیان القرآن)تفسیر طبری میں ہے:"وفي هذه الآية، الدلالة الواضحة على النهي عن مجالسة أهل الباطل من كل نوع من المبتدعة والفسقة، عند خوضهم في باطلهم."(سورة النساء، 321/1، ط: دار التربية والتراث)صحیح مسلم میں ہے:"عن جابر، قال: لعن رسول الله صلى الله عليه وسلم أكل الربا، وموكله، وكاتبه، وشاهديه، وقال: هم سواء."( كتاب المساقاة، باب لعن آكل الربا ومؤكله، 1219/3، رقم الحديث: ١٥٩٨، ط: دار إحياء التراث العربي)شرح النووی علی المسلم میں ہے:"وفي هذا الحديث من الفقه التباعد من أهل الظلم والتحذير من مجالستهم ومجالسة البغاة ونحوهم من المبطلين لئلا يناله ما يعاقبون به وفيه أن من ‌كثر ‌سواد ‌قوم جرى عليه حكمهم في ظاهر عقوبات الدنيا."(‌‌كتاب الفتن وأشراط الساعة، ج:18، ص:7، ط:دار إحياء التراث العربي)مرقاۃ المفاتیح میں ہے:"وعن أبي هريرة قال: قال رسول الله صلى الله عليه وسلم " «الربا سبعون جزءا أيسرها إثما أن ينكح الرجل أمه».ــ(وعن أبي هريرة قال: قال رسول الله صلى الله عليه وسلم الربا) أي إثمه (سبعون جزءا) أي بابا أو حوبا كما جاء بهما الرواية (أيسرها) أي أهون السبعين (إثما) وأدناها كما في رواية (أن ينكح الرجل أمه) أي يطأها وفي رواية: " «الربا ثلاثة وسبعون بابا أيسرها مثل أن ينكح الرجل أمه، وإن أربى الربا عرض الرجل المسلم» " رواه مالك عن ابن مسعود. رواية: " «الربا اثنان وسبعون بابا أدناها مثل إتيان الرجل أمه، وإن أربى الربا استطالة الرجل في عرض أخيه» " رواه والطبراني في الأوسط عن البراء. ففي الحديثين دلالة على أن وجه زيادة الربا على معصية الزنا إنما هو لتعلق حقوق العباد إذ الغالب أن الزنا لا يكون إلا برضا الزانية ولذا قدمها الله - تعالى - في قوله - تعالى - {الزانية والزاني} [النور: 2] وإلا فأي عرض يكون فوق هتك الحرمة ومرتبة القذف بالزنا دون معصية الزنا والله تعالى أعلم.وعن ابن مسعود قال: قال رسول الله صلى الله عليه وسلم: "«إن الربا وإن كثر فإن عاقبته تصير إلى قل»" رواها ابن ماجه، والبيهقي في شعب الإيمان وروى أحمد الأخير.(وعن ابن مسعود قال: قال رسول الله صلى الله عليه وسلم إن الربا) أي ماله (وإن كثر) أي صورة وعاجلة (فإن عاقبته) أي آجلته وحقيقته (تصير) أي ترجع وتئول (إلى قل) بضم قاف وتشديد لام: فقر وذل. قال الطيبي - رحمه الله: القل والقلة كالذل والذلة يعني أنه ممحوق البركة."(كتاب البيوع، باب الربا، الفصل الثالث، ج:6، ص:68، ط:مكتبة إمدادية، ملتان)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة، نعم يرجوها بالعمل بأمر الشارع وكيف يرجو الثواب بمال حرام ويكفيه أن يخلص منه كفافا."(أبواب الطهارة، باب ما جاء: لاتقبل صلاة بغیر طهور، ج:1، ص:95، ط: مجلس الدعوة والتحقيق الإسلامي)فتاوی شامی میں ہے:"و الحاصل أنه إن علم أرباب الأموال وجب رده عليهم، و إلا فإن علم عين الحرام لايحل له و يتصدق به بنية صاحبه، و إن كان مالًا مختلطًا مجتمعًا من الحرام و لايعلم أربابه و لا شيئًا منه بعينه حل له حكمًا، و الأحسن ديانةً التنزه عنه."(کتاب البیوع ،باب البیع الفاسد، 99/5، ط: سعید)وفیہ ایضاً:"ويردونها على أربابها إن عرفوهم، وإلا تصدقوا بها؛ لأن سبيل الكسب الخبيث التصدق إذا تعذر الرد على صاحبه."(كتاب الحظر والإباحة، 385/6، ط: سعيد)فقط والله أعلم
                                                  
عنوان: بھائی کے انتقال کے بعد انتقال کرنے والے بھائی بہنوں کا مرحوم بھائی کی میراث میں حصہ ہوگا یا نہیں ؟
سوال: 1- ہمارے بڑے بھائی کا انتقال ہوگیا ہے،ان کی بیوہ حیات ہے، مگر ان کی کوئی اولاد نہیں ہے،  ان کے ترکے کا کیس کورٹ میں چل رہا ہے، دورانِ کیس ہماری ایک بہن اور ایک بھائی کا بھی  انتقال ہوگیا ہے،قانون اور شرح کے حساب سے ان فریقین کی اولاد ترکہ میں شامل ہے؟2- ابھی ایک ہفتہ ہوا ایک اور بہن کا انتقال ہوگیا، جو غیرشادی شدہ تھی،تو  آیا اس  کے انتقال کے بعد وہ اس ترکے کے حصے میں شامل ہے؟3-اب ان کے ایک بھائی اور ایک بہن حیات ہیں، آیا اگر یہ حصے میں شامل ہیں تو کیا ان کا ترکہ صرف بہن اور بھائی کو ملے گا، یا باقی جو بہن بھائی انتقال کرگئے ہیں،ان کو بھی ملےگا۔وضاحت:بھائی کے انتقال سے پہلے والدین انتقال کرچکے،بھائی کے انتقال کے وقت تین بہنیں اور دو بھائی حیات تھے،بھائی کے انتقال کے بعد دو بہنیں اور ایک بھائی کا انتقال ہوا،جس میں سے ایک بہن شادی شدہ اور اولاد والی تھی،اور دوسری بہن غیر شادی شدہ تھی،اور جس بھائی کا  ان کے بعد انتقال ہوا ،وہ بھی شادی شدہ اور اولاد والا تھا۔
جواب: واضح رہے کہ شریعت کا ضابطہ یہ ہے کہ میت کی وفات کے وقت اس کے جو جو ورثاء زندہ ہوتے ہیں ،ان سب کو میت کی ترکہ میں سے حصہ ملتا ہے ،اگر چہ بعد میں تقسیم سے پہلے ان ورثاء میں کسی کا انتقال ہوجائے ،تو وہ پھر بھی ترکہ سے محروم نہیں ہوتے۔اور اگر تقسیم ترکہ سے پہلے کسی وارث کا انتقال ہوجاتاہے ،تو اس کو ملنے والا حصہ اس کے ورثاء کو مل جاتا ہے ۔1-اس تمہید کے بعد آپ کے مسئلہ کا جواب یہ ہے کہ جس بہن بھائی کا دوران کیس انتقال ہوا،وہ چوں کہ  اپنے مورث (بڑے بھائی ) کی وفات کے وقت زندہ تھے، اسی لیے ان کو بڑے بھائی کی میراث میں سے حصہ ملے گا،اور اب ان  بھائی بہن کے انتقال کے بعد ان کا وہ حصہ ان کی اولاد کو مل جائے گا۔2-جس  بہن کا ابھی انتقال ہوا ہے وہ بھی چوں کہ مرحوم بھائی کی وفات کے وقت زندہ تھی ،اسی لیے اس کو بھی مرحوم کے ترکہ میں سے حصہ ملے گا،اور پھر اس کے انتقال کے بعد اس  کا وہ حصہ آپ بہن بھائیوں میں دو اور ایک کے تناسب سے تقسیم ہوجائے گا،کہ بھائی کو دو حصے اور بہن کو ایک حصہ ۔3-جس بھائی بہن کا انتقال مرحوم بڑے بھائی کی وفات کے بعد ہوا ہے ،ان کو بھی حصہ ملے گا،اور اب ان کے انتقال کے بعد ان کا وہ حصہ ان کے ورثاء میں تقسیم ہوجائے گا۔فتاوی شامی میں ہے:"أن شرط الإرث ‌وجود ‌الوارث حيا عند موت المورث."(كتاب الفرائض، ج6، ص:469، ط:سعید)فقط واللہ اعلم
                                                  
عنوان: ہنڈی کے ذریعے پیسےبھیجنے کا حکم
سوال: ہنڈی کے ذریعے پیسے بھیجنے سے دینار کی قیمت زیادہ لگاتے ہیں ،جبکہ بینک کے ذریعے سے پیسے بھیجنے سے دینار کی قیمت کم لگاتے ہیں، لیکن ہنڈی کا کاروبار کویت اور پاکستان میں ممنوع ہے ،کیا ہنڈی کے ذریعے پیسے بھیجنا جائز ہے یا نہیں ؟
جواب: واضح رہے کہ ہنڈی کا کاروبار  ملکی و بین الاقوامی قوانین کی رو سے ممنوع ہے؛  اور پکڑے جانے کی صورت میں  جان و مال کے  نقصان کا خطرہ بھی  ہوتا ہے، مباح امور میں اسلام چوں کہ ملکی قوانین کی پاسداری کا حکم دیتا ہے،  لہذا رقم کی ترسیل کے لیے جائز  قانونی راستہ  ہی  اختیار کرنا چاہیے۔فتاویٰ شامی میں ہے:"وَفِي شَرْحِ الْجَوَاهِرِ: تَجِبُ إطَاعَتُهُ فِيمَا أَبَاحَهُ الشَّرْعُ، وَهُوَ مَا يَعُودُ نَفْعُهُ عَلَى الْعَامَّةِ، وَقَدْ نَصُّوا فِي الْجِهَادِ عَلَى امْتِثَالِ أَمْرِهِ فِي غَيْرِ مَعْصِيَةٍ."( كتاب الأشربة، ٦ / ٤٦٠، ط: دار الفكر)احكام القرآن لظفر احمد عثماني میں ہے:"و هذا الحكم أي وجوب طاعة الأمير يختص بما إذا لم يخالف أمره الشرع، يدل عليه سياق الآية فإن الله تعالي أمر الناس بطاعة أولي الأمر بعد ما أمرهم بالعدل، في الحكم تنبيها علي أن طاعتهم واجبة ماداموا علي العمل."(طاعة الأمير فيما لايخالف الشرع، النساء: ٥٩، ٢ / ٢٩١ - ٢٩٢، ط: إدارة القرآن)فتاوی شامی میں ہے:"(قوله: يعزر)؛ لأنّ طاعة أمر السّلطان بمباح واجبة."( كتاب البيوع، باب المراحبة و التولية، فصل في القرض، مطلب كل قرض جر نفعا حرام، ٥ / ١٦٧، ط: دار الفكر) فقط واللہ اعلم
                                                  
عنوان: مرکز قومی بچت پاکستان میں رقم جمع کروا کر منافع لینا حرام ہے
سوال: مرکز قومی بچت پاکستان میں اپنی رقم جمع کروا کر فکسڈ منافع لینا درست ہے یا سود کے زمرے میں آتا ہے؟
جواب: مرکز قومی بچت پاکستان (قومی  بچت اسکیم) سے حاصل ہونے والا نفع شرعاً سود ہے،اس لیے کہ  قومی بچت اسکیم کے ذریعہ جو سرمایہ کاری کی جاتی ہے اس میں شرعی اصولوں کی رعایت نہیں کی جاتی، جو رقم اس مد میں جاتی ہے، اس کی حیثیت قرض کی ہوتی ہے اور اس پر جو منافع ملتا ہے  وہ سود ہے؛  اس لیےقومی  بچت اسکیم میں سرمایہ کاری جائز نہیں ہے، اور اس کا نفع حلال نہیں ہے ۔قرآن کریم میں ہے:﴿ يَا أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ﴾ (البقرة:الآية: 278 الي 280 )ترجمہ: اے ایمان والو اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو  اشتہار سن لو جنگ کا اللہ کی طرف سے اور اس کے رسول کی طر ف سے اور اگر تم توبہ کرلوگےتو تم کو تمہارے اصل اموال مل جائیں گے، نہ تم کسی پر ظلم کرنے پاؤگے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو اور زیادہ بہتر ہے تمہارے لیے اگر تم کو خبر ہو۔(بیان القرآن ) حدیث شریف میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه». وقال: «هم سواء»".(الصحیح لمسلم، باب لعن آكل الربا ومؤكله، ج:3، ص:1219، ط:دار إحیاء التراث-بیروت.- مشکاة المصابیح،  باب الربوا، ص:243، ط:قدیمی)ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل فی القرض، مطلب كل قرض جر نفعا حرام، ج:5، ص:166، ط:سعيد)فقط والله أعلم
                                                  
عنوان: بینک الفلاح اسلامی میں سیونگ اکاؤنٹ کھول کر نفع لینا
سوال: میں ایک بیوہ عورت ہوں ،میرے دو بچے ہیں ،جن کی عمر 6 اور 8 سال ہے،ایک سال پہلے میرے شوہر کا انتقال ہوگیا،اب میں اپنے ماں باپ کے ساتھ رہتی ہوں ،میرے پاس کچھ رقم ہے،کیا میں وہ رقم بینک الفلاح اسلامی میں رکھ کر نفع لے سکتی ہوں ،ان لوگوں کے مطابق ان کے نفع کا فیصد تبدیل ہوتا رہتا ہے،اس لیے وہ کہتے ہیں کہ: یہ سود نہیں ہے،میں ان پیسوں سے اپنی تعلیم مکمل کرنا چاہتی ہوں ،تاکہ بعد میں کوئی کام کرکے اپنے بچوں کی اچھی پرورش کرسکوں ،برائے مہربانی میرے راہ نمائی فرمائیں ۔
جواب: واضح رہے کہ کسی بھی بینک-  چاہے وہ اسلامی  بینک کے عنوان سے ہو یا غیر اسلامی - میں(سیونگ) اکاؤنٹ کھول کر پیسے رکھوانا ،اور پھر متعینہ مدت کے بعد اس پر نفع لینا یہ قرض پر نفع لینا ہوتا ہے،اور شرعا قرض پر نفع لینا سود کہلاتا ہے،لہذا صورتِ مسئولہ میں اگر چہ مروجہ اسلامی بینکوں کا یہ دعوی ہے کہ وہ اسلامی اصولوں پر کام کررہے ہیں ،لیکن درحقیقت ان کا طریقہ کار بھی شرعی اصول سے ہم آہنگ نہیں اور سود سے پاک نہیں، اس لیے بینک الفلاح اسلامی میں رقم رکھوا کر نفع حاصل کرنا جائز نہیں۔اللہ تعالیٰ نے رزق کے حصول کے بہت سے راستے انسان کو بتلائے ہیں ،یہ ضروری نہیں کہ بینک میں پیسہ رکھ کر،اس پر متعین نفع لینے پر ہی انسان کی ضرورتوں کے پورا ہونے کا دارومدار ہو،آپ کو چاہیے کہ ان پیسوں کو کسی اورجگہ حلال کاروبار میں لگا کر نفع حاصل کریں ،اللہ تعالیٰ رزق دینے والا ہے،وہ ضرور مدد کرےگا۔فتاوی شامی میں ہے :"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع،فصل فی القرض، ج:٥، ص:١٦٦، ط:سعید)الفتاوي الهندیة میں ہے:"(الفصل السادس في تفسير الربا وأحكامه) وهو في الشرع ‌عبارة ‌عن ‌فضل ‌مال لا يقابله عوض في معاوضة مال بمال وهو محرم في كل مكيل وموزون بيع مع جنسه وعلته القدر والجنس."(کتاب البیوع، ج:۳،ص:۱۱۷،ط:دار االفکر)فقط والله اعلم
                                                  
عنوان: زندگی میں اپنے مال کی وصیت کرنا
سوال: کافی عرصہ پہلے میرے بڑے بھائی کا انتقال ہو گیا تھا، ان کے دو بچے تھے، ایک لڑکا اور ایک لڑکی، دونوں کی پرورش میں نے کی ہے ،اور میرے بھی ایک لڑکا اور دو لڑکیاں ہیں ، سوال یہ ہے کہ میں چاہتا ہوں کہ میری وفات کے بعد میرے بھتیجے اور بھتیجی کو میرے مال میں سے کم سے کم دو دو لاکھ روپے دونوں کو ملیں، اور میرے لڑکے اور دونوں لڑکیوں اور میری اہلیہ کو بھی شریعت  کے مطابق ملیں ،اور میں کچھ اپنے مال میں وصیت بھی کرنا چاہتا ہوں (جو میں اپنی زندگی میں راہ خدا میں خرچ کرتا ہوں ) ،تاکہ یہ سلسلہ میری وفات کے بعد جاری رہے ،میرے پاس ایک 50گز کا دھلی میں مکان ہے، جس کی قیمت اس وقت تقریباً 60 لاکھ ہے ،ان تمام لوگوں کے درمیان یہ رقم شریعت کے مطابق کیسے تقسیم ہوگی ۔
جواب: صورتِ مسئولہ میں جب سائل کی خواہش یہ ہے کہ اس کے انتقال کے بعد اس کے بھتیجا اور بھتیجی کو اس کے ترکہ سے ایک معقول رقم ملے ،اور باقی اس کے شرعی ورثاء یعنی اس کی اہلیہ اور بیٹا اور دونوں بیٹیوں میں ان کے شرعی حصوں کے بقدر تقسیم ہو،تواس صورت میں اگر بھتیجے اور بھتیجی کے لیے دو دو لاکھ روپے کی وصیت کرنا چاہے ،اس کے علاوہ کچھ صدقہ خیرات کی وصیت کرنا چاہے ،تو شرعاً سائل کو اس کا اختیار ہے کہ مذکورہ وصیت کل جائیداد کے ایک تہائی (1/3)کے اندر کردے ،اس صورت میں قرض وغیرہ کی ادائیگی اور ایک تہائی ترکہ میں وصیت نافذ کرنے کے بعد باقی ترکہ تمام ورثاء میں شرعی حساب سے تقسیم ہوگا۔وراثت کا حکم چوں کہ مورث کے انتقال کے بعد ہوتا ہے ،لہذا سائل اپنی زندگی میں اپنے مال میں مکمل طور پر خود مختارہے  ،لہذا اگر وہ زندگی میں راہ خدامیں خرچ کرکے اپنے لیے صدقہ جاریہ کرنا چاہتا ہے ،تو اس کو اجازت ہے کہ وہ اپنے مال کا ایک حصہ اللہ کے راستہ میں خرچ کردے ،اسی طرح  کسی وارث یا غیر وارث کوزندگی میں  کچھ دینا چاہتا ہے ،تو بطور ہبہ (گفٹ ) کے دے دے ،البتہ زندگی میں گفٹ کرتے ہوئے اولاد میں برابری کرنا شرعاً ضروری ہے ،تاکہ کسی ایک کی حق تلفی نہ ہو،بلاوجہ تفریق کرنے والا گناہ گار ہوگا۔فتاوی ہندیہ میں ہے :"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا،الباب الاول فی تفسیر الوصیة،ج:6،ص:90،دارالفکر)فتح القدیر میں ہے:"ثم تصح للأجنبي في الثلث من غير إجازة الورثة لما روينا...قال (ولا تجوز) (بما زاد على الثلث) لقول النبي - عليه الصلاة والسلام - في حديث سعد بن أبي وقاص - رضي الله عنه - «الثلث والثلث كثير» بعد ما نفى وصيته  بالكل والنصف، ولأنه حق الورثة، وهذا لأنه انعقد سبب الزوال إليهم وهو استغناؤه عن المال فأوجب تعلق حقهم به، إلا أن الشرع لم يظهره في حق الأجانب بقدر الثلث ليتدارك مصيره على ما بيناه، وأظهره في حق الورثة لأن الظاهر أنه لا يتصدق به عليهم تحرزا عما يتفق من الإيثار على ما نبينه، وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث قال (إلا أن يجيزه الورثة بعد موته وهم كبار) لأن الامتناع لحقهم وهم أسقطوه (ولا معتبر بإجازتهم في حال حياته) لأنها قبل ثبوت الحق إذ الحق يثبت عند الموت."(كتاب الوصايا، ج:10، ص:416، ط:بولاق مصر)مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»".(كتاب البیوع، باب العطایا،ج:2،ص:909،رقم:3019، ط:المكتب الإسلامي )فتاوی شامی میں ہے:"متى وقف حال صحته وقال على الفريضة الشرعية قسم على ذكورهم وإناثهم بالسوية هو المختار المنقول عن الأخبار كما حققه مفتي دمشق يحيى ابن المنقار في الرسالة المرضية على الفريضة الشرعية."(کتاب الوقف،ج:4،ص:444،ط:سعید)وفیہ ایضاً:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(کتاب الھبة،ج:5،ص:696،ط: سعید)فقط واللہ اعلم
                                                  
عنوان: قرض لینے کا طریقہ
سوال: میں نے پانچ لاکھ روپے کا لون(قرض)لینا ہے، کیا طریقۂ کار ہے؟
جواب: صورتِ مسئولہ میں   کسی ضرورت  کے تحت قرضہ لے سکتے ہیں  ، البتہ سودی قرضہ ( چاہے کسی ادارے ، یا کسی فرد سے ہو )  لینا حرام ہے اس سے  سخت اجتناب کیا جائے ۔روضۃ العلماء میں ہے:"و أما القرض فإنه لايطلبه الإنسان إلا عند الحاجة، فلذلك فضل القرض على الصدقة."(الباب الرابع و الثمانون، فضل قضاء الدین، ص: 504، ط: دار الکتب العلمیہ)حدیث شریف میں ہے:"عن فضالة بن عبيد صاحب النبي صلى الله عليه وسلم أنه قال: " كل قرض جر منفعة فهو وجه من وجوه الربا".(أخرجه البيهقي في الكبرى في، باب كل قرض جر منفعة فهو ربا, 5/ 571، رقم: 10933، ط. دار الكتب العلمية، بيروت)فقط واللہ اعلم
                                                  
عنوان: اسلامک بنک میں سیونگ اکاؤنٹ کھولنا
سوال: کیا دبئی اسلامک بنک میں سیونگ اکاؤنٹ پرماہانہ منافع لینا حلال ہے؟ کچھ علماءکرام اسے حلال تو کچھ حرام کہتے ہیں ،جناب!  مجھےجواب میں اسلامی بینکنگ کی تعریف نہیں،بس  ہاں یا نہیں  میں ایک مکمل جواب چاہیے ۔
جواب: واضح رہےکہ مروجہ اسلامی بینکوں میں سیونگ اکاؤنٹ کھولنااورپھر اس کے ذریعہ نفع حاصل کرنا  شرعی مفاسد پر مشتمل ہونے کی وجہ سے ناجائز  اور حرام ہے،نیز  اسلامی بینک کےنفع  کے بارے میں جو اختلاف ہے ،وہ  افضل اور غیر افضل میں نہیں ،بلکہ یہ حرام و حلال کا اختلاف ہے،اور اس  صورت میں حرام کو ترجیح ہوتی ہے۔سنن إبن ماجہ میں ہے:"عن عبد الله بن مسعود: أن رسول الله - صلى الله عليه وسلم - لعن آكل الربا وموكله وشاهديه وكاتبه." (کتاب التجارۃ، باب التغلیظ فی الربا، ج: 2 ص: 764 ط: دار الرسالة)فقط واللہ اعلم
                                                  
عنوان: سرکاری ملازم کا اسکول میں حاضر نہ ہونے کی صورت میں حاضری لگوا کر تنخواہ وصول کرنا
سوال: ایک سرکاری ٹیچر ڈیوٹی نہ دے اوروہ اپنی تنخواہ لے اور اپنی  تنخواہ سے ہیڈماسٹر صاحب کو  ماہانہ بیس ہزاردے دےاورباقی اپنی تنخواہ خود لےلے تو کیا حکم ہے؟
جواب: واضح رہے کہ کسی بھی ادارہ کے ملازم کی حیثیت اجیر خاص کی ہوتی ہے ،اجیر خاص پر شرعا لازم ہے کہ وہ اپنے مقررہ اوقات پر حاضر ہو اور مفوضہ امور انجام دے ،اگر ملازم کام پر نہ آئے تو وہ شرعا  اجرت (تنخواہ ) کا مستحق نہیں ہوتا۔لہذا صورت مسئولہ میں کسی بھی سرکاری ملازم کے لیے اپنے اسکول  وغیرہ نہ جانا اور کسی اور ملازم کو پیسے دے کر اپنی حاضری لگوانااور حکومت سے  تنخواہ لینا شرعا جائز نہیں ہے،یہ تنخواہ حلال نہیں ہوگی اور مذکورہ ہیڈ ماسٹر کے لیے بھی مذکورہ رقم لے کر اس کی حاضری وغیرہ لگانا جائز نہیں ہے ۔فتاوی شامی میں ہے:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى بخلاف ما لو آجر المدة بأن استأجره للرعي شهرا حيث يكون مشتركا إلا إذا شرط أن لا يخدم غيره ولا يرعى لغيره فيكون خاصا وتحقيقه في الدرر وليس للخاص أن يعمل لغيره، ولو عمل نقص من أجرته بقدر ما عمل فتاوى النوازل.(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلا يوما يعمل كذا فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة وفي فتاوى سمرقند: وقد قال بعض مشايخنا له أن يؤدي السنة أيضا..... (قوله ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه وينقص من أجر النجار بقدر ما عمل في الدواة."(كتاب الإجارة،مطلب ليس للأجير الخاص أن يصلي النافلة،6/ 69،ط:سعيد)فقط واللہ اعلم
                                                  
عنوان: انشورنس کا شرعی حکم
سوال: انشورنس کا شرعی کیا حکم ہے؟
جواب: زمانے کی جدت  کے  ساتھ ساتھ  ہر چیز کے اندر جدت اور تبدیلی آرہی ہے،  اسی حقیقت کے پیشِ نظر  سودی کاروبار اور جوئے کی شکلوں میں بھی خاصی تبدیلی آگئی ہے، لیکن ان شکلوں کے بنیادی عناصر کو دیکھا جائے  تو ان کی اصلیت  کھل کر سامنے آجاتی ہے۔مروجہ انشورنس  کی تمام کمپنیوں کا معاملہ بھی  بینک کے کاروبار کی طرح ایک سودی معاملہ ہے،  دونوں میں صرف شکل وصورت کا فرق ہے، نیز انشورنس کے اندر  "سود" کے ساتھ " جوا" بھی پایا جاتا ہے، اور اسلام میں یہ دونوں حرام ہیں، ان کی حرمت قرآنِ کریم کی واضح اور قطعی نصوص سے ثابت ہے، کسی زمانے کی کوئی مصلحت اس حرام کو حلال نہیں کرسکتی۔انشورنس میں   "سود" اس اعتبار سے ہے کہ حادثہ کی صورت میں جمع شدہ رقم سے زائد  رقم ملتی ہے اور زائد رقم سود ہے،  اور "جوا" اس اعتبار سے ہے کہ بعض صورتوں  میں اگر حادثہ وغیرہ نہ ہوتو  جمع شدہ رقم بھی واپس نہیں ملتی، انشورنس کمپنی اس رقم کی مالک بن جاتی ہے۔اسی طرح اس میں  جہالت اور غرر ( دھوکا) بھی  پایا جاتا ہے،  اور جہالت اور غرر والے معاملہ کو شریعت نے  فاسد قرار دیا ہے، لہذا کسی بھی قسم کا  انشورنس کرنا  اور کرانا اور انشورنس کمپنی کا ممبر بننا شرعاً ناجائز  اور حرام ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»".(کتاب المساقات،جلد۳، ص:۱۲۱۹، دار احیاء التراث ، بیروت)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".(کتاب البیوع  والأقضیة،جلد۴، ص:۴۸۳،  ط: مکتبة رشد، ریاض)فتاوی شامی میں ہے:"وَسُمِّيَ الْقِمَارُ قِمَارًا؛ لِأَنَّ كُلَّ وَاحِدٍ مِنْ الْمُقَامِرَيْنِ مِمَّنْ يَجُوزُ أَنْ يَذْهَبَ مَالُهُ إلَى صَاحِبِهِ، وَيَجُوزُ أَنْ يَسْتَفِيدَ مَالَ صَاحِبِهِ وَهُوَ حَرَامٌ بِالنَّصِّ".(کتاب الحظر والاباحۃ،جلد۶، ص:۴۰۳،  ط: سعید)فقط واللہ اعلم
                                                  
عنوان: (FTMO)کمپنی میں کاروبار کرنے کا حکم
سوال: ایک ادارہ ہے(FTMO) یہاں آپ ایک بامعاوضہ چیلنج لے سکتے ہیں ،اور فاریکس، کرپٹو، انڈیکس اور اسٹاکس کی تجارت کی جا سکتی ہے، یہ ادارہ اپنی فيس کے مطابق آپ کو(10ہزار سے ایک لاکھ تک)رقم مہیا کرتی ہے، جو کے حقیقی سرمایہ نہیں ہوتا، آپ کو پہلےدو مرحلوں میں دی گئی رقم، نیچے بیان کیے گئے ذرائع اور چند شرائط کی پابندی کے ساتھ، استعمال کر کے منافع کمانا ہوتا ہے، شرائط یہ ہیں: 1۔کم سے کم 2دن ٹریڈ لینی ہیں۔2۔ روزانہ کا نقصان 5000 سے زیادہ نہ ہو۔3۔کل نقصان 10000 سے زیادہ نہیں ہو۔4۔منافع کم سے کم 5000 ہو۔شرائط نہ پوری ہونے کی صورت میں آپ کی ادا کردہ فیس واپس نہیں ہوگی، اور مزید ٹریڈنگ  نہیں کر سکیں گے، پہلے مرحلے میں 10٪ اور دوسرے مرحلے میں اگر 5٪ کا منافع کمایا تو تیسرا مرحلے کا منافع کمپنی اور میرے درمیان ۱۰ : ۹۰ تقسیمِ ہوجائے گا ،تیسرے مرحلے میں جو ٹریڈنگ ہوگی ،وہ وہی فرضی رقم استعمال کر کے کی جائے گی ،مگر اگر اس میں بھی کامیابی ہوئی، تو منافع اصلی رقم ہوگی جو میرےبینک میں منتقل کر دی جائےگی ،مزید یہ کہ اس کے ساتھ اکاؤنٹ حاصل کرنے کے لیے ادا کی فیس بھی واپس کر دی جائےگی۔مذکور بالا کمپنی کئی مُختلف ذرائع سے آمدنی حاصل کرتی ہے جن میں سے ایک ذریعہ وہ رقوم ہیں جو لوگوں نے اِس اکاؤنٹ کے حصول کی مد میں ادا کی  گئی فیس سے حاصل ہوتی ہے،کمپنی میرے اور باقی افراد کے ٹریڈنگ طریقہ کار اور تمام حرکات سے واقف بھی ہوں گی جس کو اگر وہ چاہیں تو استعمال کر کے مزید منافع بھی کما سکتی ہیں، مگر معاہدے کے تحت ایسی کوئی معلومات ہمیں نہیں دی جائیں گی۔مزید یہ مسلمانوں کے لیے ایسے اکاؤنٹ مہیا کیے جاتے ہیں جن میں حرام ذرائع جیسے کہ سود،سٹہ ،leverage، swap وغیرہ شامل نہیں ہوتے۔مزید یہ تمام کی تمام ٹریڈنگ حقیقی انداز میں ہوگی مگر رقم فرضی ہی ہوگی۔کیا مذکور بالا طریقے سے منافع کمانا ٹھیک ہے ؟ اگر حلال نہیں ہے تو تفصیلی جواب ضرور دیجئے کہ جن بنیادوں پے حرام ہے۔
جواب: صورتِ مسئولہ میں مذکورہ کمپنی میں ( فاریکس، کریپٹو، انڈیکس )کے طور پر کاروبار کرنا اور اس سے منافع کمانا جائز نہیں ہے۔تفصیلات کے لیے جامعہ کے درجِ ذیل جاری شدہ فتاویٰ دیکھ لیے جائیں :فاریکس ٹریڈنگ کا حکمکرپٹو کرنسی اور اس کے کاروبار کا حکماسٹاک  ایکسچینج  میں سرمایہ کاری کا حکم :اسٹاک ایکسچینج میں سرمایہ کاری کرنا  نہ تو مطلقًا حرام ہے، اور  نہ  ہی مطلقًا جائز ہے، اگر حصص کی خرید و فرخت کے وقت درج ذیل  شرائط کی پاس داری کرتے ہوئے  سرمایہ کاری کی جائے تو یہ سرمایہ کاری جائز ہوگی:1-  حقیقی کمپنی کے شیئرز کی خریداری کی جائے، ورچوئل  کمپنی کے شیئرز کی خریداری نہ کی جائے۔2-   حلال  سرمایہ  والی کمپنی کے شیئرز خریدے جائیں، بینک یا حرام کاروبار کرنے والے اداروں کے شیئرز کی خریداری نہ ہو۔3-   کمپنی نے بینک سے سودی قرضہ نہ لیا ہو۔4-  کمپنی  کا کاروبار حلال ہو۔5-    اس کمپنی کے کل اثاثے نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔6-  کمپنی کا کل یا کم از کم اکثر سرمایہ حلال ہو۔7-  شیئرز کی خرید و فروخت میں، خرید و فروخت کی تمام شرائط کی پابندی ہو۔8-   کمپنی حاصل شدہ منافع کل کا کل شیئرز ہولڈرز میں تقسیم کرتی ہو۔9-  شیئرز  اور اس کی قیمت کی ادائیگی  دونوں ادھار نہ ہو۔10-  شیئرز کی خرید و فروخت میں جوے کی صورت نہ ہو۔مزید تفصیلات کے لیے ذیل میں دئیے گئے لنک  کوملاحظہ کریں :اسٹاک ایکسچینج میں سرمایہ کاری کرنا / شیئرز کی خرید و فروخت / ذخیرہ اندوزی کرنافقط واللہ اعلم
                                                  
عنوان: سگریٹ بیچنے کا حکم
سوال: کریانہ اسٹور پر سگریٹ کے فروخت سے متعلق قرآن شریف اور احادیث شریف درکار ہیں کہ ان اشیاء کی فروخت کا کیا حکم ہے؟
جواب: قرآن وحديث کی روشنی میں سگریٹ کی خریدو فروخت کراہت تنزیہی کے ساتھ جائز ہے، کیوں کہ اس میں بو ہے، تاہم اس سے بہتر کوئی اور حلال کاروبار میسر ہو تو وہ اختیار کرنا چاہیے۔کفایت المفتی میں ہے:’’(سوال) میں نے ایک دکان فی الحال کھولی ہے جس میں متفرق اشیاء ہیں، ارادہ ہے کہ سگریٹ اور پینے کا تمباکو بھی رکھ لوں یہ ناجائز تو نہیں ہوگا ؟( جواب ۱۶۳) سگریٹ اور تمباکو کی تجارت جائز ہے او ر اس کا نفع استعمال میں لانا حلال ہے ۔محمد کفایت اللہ کان اللہ لہ‘‘۔(کفایت المفتی: كتاب الحظر والإباحة، آٹھواں باب تمباکو کا استعمال 9 /148، ط:دار الاشاعۃ کراچی)فقط واللہ اعلم
                                                  
عنوان: بینک سے حاصل ہونے والی حرام آمدنی کا حکم
سوال: بینک سے حاصل ہونے  والی آمدنی   کسی مستحق سید کو  بلا نیت ثواب دینا درست ہے ؟ یا اس رقم کو ضائع کر دیا جائے؟
جواب: صورتِ  مسئولہ میں   بینک سے  ملنے والی رقم    سود ہونے کی وجہ سے    حرام ہے،بینک وغیرہ  سے سودی رقم وصول کرنا جائز نہیں  ہے؛ لہٰذا اسلامی ممالک میں اس سودی رقم کو  وصول ہی نہ کریں۔ البتہ اگر وصول کرلی ہو  تو اسے  مستحق زکاۃ شخص کو ثواب کی نیت کے بغیر صدقہ کردیاجائے، کسی سید کو دینا یا ضایع کرنا درست نہیں ۔فتاوی شامی میں ہے:"و الحاصل أنه إن علم أرباب الأموال وجب رده عليهم، و إلا فإن علم عين الحرام لا يحل له و يتصدق به بنية صاحبه."(‌‌باب البيع الفاسد، ‌مطلب ‌فيمن ‌ورث ‌مالا ‌حراما،ج:5، ص:99، ط: دارالفكر بيروت)فتاوی شامی میں ہے:"ويردونها على أربابها إن عرفوهم، وإلا تصدقوا بها؛ لأن سبيل الكسب الخبيث التصدق إذا تعذر الرد على صاحبه."(كتاب الحظر والاباحة، ج:6، ص:385، ط:ايج ايم سعيد)فقط والله اعلم
                                                  
عنوان: سود کی رقم سے مدرسہ میں تختہ سیاہ لگوانا
سوال: سود کی رقم سے مدرسہ میں تختہ سیاہ لگواناکیسا ہے؟
جواب: واضح رہے کہ ناجائز  اور  حرام رقم کا حکم یہ ہے کہ اگر اس کا مالک معلوم  اور زندہ ہو تو اسے پہنچایا جائے، ورنہ اس کے ورثاء تک پہنچایا جائے، اور اگر  مالک  یا ورثاء معلوم نہ ہوں  یا مالِ حرام کسی عمل کے بدلے حاصل ہوا ہو تو  اس کا حکم یہ ہے کہ  اسے بغیر ثواب کی نیت کے  اس مال کے مالک کی طرف سے مستحقِ زکات شخص کو بطور صدقہ   دے دیا جائے۔  اس رقم میں اپنی طرف سے صدقہ یا ثواب کی نیت ملحوظ نہیں ہوتی، بلکہ اس کے وبال سے جان چھڑانے کے لیے صدقہ کیا جاتا ہے ؛ لہٰذا صورتِ  مسئولہ  میں  سود کی رقم سے مدرسہ میں  تختہ سیاہ لگوانا شرعًا جائز نہیں ،البتہ اگر وہ رقم  کسی مستحق زکات (طالب علم یا کسی اور  ) کو بلانیت ثواب کے دے دی جائے پھروہ اس رقم  سے  مدرسہ میں تختہ سیاہ لگائے تو شرعا جائز  ہوگا۔فتاوی شامی میں ہے:"ويردونها على أربابها إن عرفوهم، وإلا تصدقوا بها؛ لأن سبيل الكسب الخبيث التصدق إذا تعذر الرد على صاحبه."(كتاب الحظر والاباحة، ج:6، ص:385، ط:ايج ايم سعيد)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة."(أبواب الطهارة، باب ما جاء: لاتقبل صلاة بغیر طهور، ج:1، ص:34، ط: المکتبة الأشرفیة)فقط والله اعلم
                                                  
عنوان: شرح سود کے ساتھ قسطوں پر گھر خریدنے کاحکم
سوال: میرے پاس آپ لوگوں کے فتویٰ مسئلہ کی نقل نہیں ہے، اور  یہاں ایسے لوگ ہیں جو آپ لوگوں کے فتویٰ کے مسئلہ پر بحث کر رہے ہیں، میں صرف یہ جاننا چاہتا تھا کہ کیا آپ نے ایسا کوئی فتویٰ جاری کیا ہے، یا کیا ہم ایسی شرائط اور حالات کے ساتھ کوئی جائیداد حاصل کر سکتے ہیں؟ اگر ہم ان شرائط و ضوابط کے ساتھ مکان نہیں خرید سکتے ہیں تو ہم کرائے کے مکان میں رہنا جاری رکھیں گے۔یہ سوال دراصل  ایک  تنقیح( فتوی نمبر 144502101896) کا جواب ہے ، سوال یہ ہے:بنیادی طور پر وزیرستان سے ہوں اور اس وقت لندن میں کرائے کے گھر میں مقیم ہوں، مکان کی قیمت بہت زیادہ ہے اور زیادہ تر لوگ وہاں مختصر مدت کے لیز کے معاہدوں پر گھر خریدتے ہیں، عام طور پر لیز کے انتظامات میں خریدار گھر کی شناخت کرتاہے پھر بینک سے اپنی طرف سے ادائیگی کرنے کو کہتاہے، اور گھر کے مالک کو پوری رقم مل جاتی ہے، اور خریدار 20 سے 40 سال کے معاہدے کی مدت پر منحصر قسط پر بینک کو رقم  اداہوگی، بینک نہ صرف اصل رقم بلکہ سود کا عنصر بھی چارٹ کرے گا، شرح سود مقرر نہیں ہے لیکن یہ بینک آف انگلینڈ کی شرح سود سے منسلک ہے، جیسا کہ میں نے سنا ہے، آپ لوگوں نے ایک فتویٰ جاری کیا ہے، جس کا مطلب ہے کہ کوئی بھی رہائش کے مقاصد کے لیے ان شرائط و ضوابط کے ساتھ ایک گھر خرید سکتا ہے کیا اس مسئلے کا کوئی متبادل حل ہے، جیسا کہ بہت سے مسلم خاندانوں نے ان شرائط و ضوابط کے ساتھ خریدا ہے۔ جواب سائل نے مذکورہ سوال میں جس فتوے کا ذکر کیاہے اس فتوی کی نقل استفتاء کے ہمراہ ارسال کر دے، اس کے بعد ان شاء اللہ سوال کا جواب دے دیا جائے گا۔
جواب: گھر انسان کی بنیادی ضرورت ہے، لیکن  یہ ضرورت  کرایہ کے  مکان میں رہ کر بھی پوری  کی جاسکتی ہے، اور اپنے اخراجات محدود کرکے بچت بھی کی جاسکتی ہے، نیز اعتدال کے ساتھ شرعی حدود میں  رہ کر اپنی محنت کے ساتھ ساتھ  اللہ تعالیٰ  سے دعا کرکے آمدن میں اضافہ بھی ممکن ہے، لیکن  سود  پر قرض  (لون)  لینا  چاہے گھر کی خریداری کے لیے ہو یا تجارت کے لیے، چاہے بینک سے لیاجائے یا کسی اور ادارے سے،کسی طور پر جائز نہیں ہے۔لہذا  صورتِ مسئولہ میں اگر سائل   کے پاس مکان خریدنے کے لیے اگر  اتنی رقم نہ ہو جس سے وہ مکان خرید سکے اور قسطوں پر خریدنے کی بھی کوئی جائز صورت نہ بن سکے اور غیرسودی قرض کا ملنا بھی ممکن نہ ہو تو بھی  سائل کے لیے سودی قرضہ لینے کی اجازت نہیں ہوگی ، بلکہ سائل کو  چاہیے کہ  مکان خریدنے کے لیے رقم جمع کرنا شروع کر دے اور  جب تک رقم جمع نہ ہو جائے اُس وقت تک کرایہ کے مکان میں رہے، شرعی حدود میں رہ کر کفایت شعاری سے کام لے، پھر جب  پیسے  جمع ہو جائیں تو اُن پیسوں سے مکان خرید لے۔ہاں اگر کہیں سے غیر سودی قرض ملتا ہو تو رہائش کی ضرورت کے لیے بلاسود قرض لینا جائز ہے، تاہم جلد ادائیگی کی سعی کرنی چاہیے۔نیز واضح رہے کہ ہمارے ادارے سے اس قسم کا کوئی فتویٰ جاری نہیں ہواہے جس میں بینک وغیرہ سے شرح سود   رکھ کر شرائط وقیود کےساتھ  قسط وار گھر خریدنے کے  جواز  کے متعلق  مسئلہ  بیان کیا گیاہو۔قرآن کریم میں ہے:{ أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ} [البقرة : ۲۷۸ إلى ۲۸٠ ]ترجمہ: ’’اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے، اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔‘‘(بیان القرآن )سود کے ایک درہم کو رسول اللہﷺ نے 36مرتبہ زنا کرنے سے زیادہ سخت گناہ قرار دیا ہے۔حدیث شریف میں ہے: "عن عبد اللّٰه بن حنظلة غسیل الملائکة أن النبي صلی اللّٰه علیه وسلم قال: لَدرهمُ ربًا أشد عند اللّٰه تعالٰی من ست وثلاثین زنیةً في الخطیئة."(مصنف ابن ابی شیبة، ج:12، ص:229، رقم الحدیث: 23405، ط: دار کنوز اشبیلیاء)فقط والله أعلم
                                                  
عنوان: وراثت کی رقم سے لی گئی رقم واپس کرنے کا حکم
سوال: میرے ابو کا انتقال ہوچکا ہے،  ابو کے انتقال کے بعد میں نے وراثت کے پیسوں میں سے تقریباً 40,000 روپے لیے تھے ،جس کی خبر والدہ یا گھر کے کسی بھی فرد کو آج تک نہیں ہے، کیا یہ چوری کے پیسے ہوۓ؟ اس وقت کام کے مسائل تھے میں نے وہ رقم کام کی غرض سے لی تھی، ان میں سے کچھ پیسوں سے میں نے سمارٹ موبائل لیا اور کچھ پیسے دوسرے استعمال کے لیے رکھ لیےمیں نے آن لائن کام شروع کیا اور پچھلے دو سالوں سے میں گھر کا خرچہ اٹھا رہا ہوں۔میں وہ پیسے واپس کرنا چاہتا ہوں ۔پوچھنا یہ ہے کہ وہ پیسے میں کس طرح واپس کروں گا ؟کیا سب کو بتانا پڑے گا کہ میں نے اس اس طرح سے پیسے لیے تھے وہ واپس کر رہا ہوں یا کسی بھی طرح دل میں نیت کر کے وہ پیسے گھر کے خرچے میں مشترکہ استعمال کر لیں؟ یا اب تک جو میں خرچہ اٹھا رہا ہوں کیا اس میں وہ پیسے ادا ہو گئے یا علیحدہ سے ان پیسوں کی نیت کر کے ادا کرنا ہوں گے؟واضح رہے کہ وارثین میں صرف دادا، "ابو" کے فوت ہونے کے بعد علیحدہ یعنی چاچو کے ساتھ رہتے ہیں، باقی ہم سب وارثین کا خرچہ ایک گھر میں مشترکہ ہے۔
جواب: صورتِ مسئولہ میں چوں کہ وارثت کے  تمام مال  میں ہر ایک وارث شریک ہوتا ہے اس لیے سائل کا اپنے والد کے ترکہ سے دوسرے ورثاء کے اجازت کے بغیر رقم لینا اور اسے استعمال میں لانا ناجائز تھا، اب جب کہ سائل وہ رقم واپس کرنا چاہتا ہے تو اس کی صورت یہ ہے کہ ورثاء کو  ان کے حصے کے بقدر رقم ہدیہ کے نام سے دے دے تو اس سے وہ رقم ادا ہوجائے گی،نیز سائل نے اب تک جو گھر والوں پر خرچہ کیا ہے اس سے ترکہ میں سے لی گئی رقم منہا نہیں ہوسکتی۔ہر وارث کا اس رقم میں حصے معلوم کرنے کے لیے والد مرحوم کے ورثاء کی تعداد لکھ کر دوبارہ جواب طلب کرسکتے ہیں۔حدیث شریف میں ہے:"ألا لاتظلموا ألا لايحل مال امرئ إلا بطيب نفس منه."(مشکوٰۃ المصابیح،باب الغصب والعاریۃ،ج:1،ص:261، ط: رحمانیہ)قواعد الفقہ میں ہے:"لا یجوز التصرف فی ملک الغیر  بغیر اذنہ۔"(قواعد الفقہ، ج:1،ص:110،ط: صدف پبلشرز)فتاوی شامی  میں ہے:"والأصل أن المستحق بجهة إذا وصل إلى المستحق بجهة أخرى اعتبر واصلاً بجهة مستحقة إن وصل إليه من المستحق عليه وإلا فلا.(قوله: إن المستحق بجهة) كالرد للفساد هنا، فإنه مستحق للبائع على المشتري، ومثله رد المغصوب على المغصوب منه. (قوله:بجهة أخرى) كالهبة ونحوها.(قوله:وإلا فلا) أي وإن لم يصل من جهة المستحق عليه، بل وصل من جهة غيره فلايعتبر."(كتاب البيوع، باب البيع الفاسد، ج: 5، ص:92، ط:سعيد)فقط واللہ اعلم
                                                  
عنوان: مروجہ اسلامی بینک میں سیونگ اکاؤنٹ کھولنا
سوال: میزان بینک والے کہتے ہیں کہ ہمارا بینک سود سے پاک ہے، اس میں آپ پیسے رکھ کر حلال منافع کماسکتے  ہیں ، کیا یہ درست ہے؟
جواب: مروجہ بینکنگ نظام اسلامی اصولوں کے خلاف ہے، اور ان بینکوں میں سیونگ اکاؤنٹ میں رقم رکھوا کر اس پر نفع حاصل کرنا درست نہیں،  بلکہ سود میں شامل ہے۔لہذادیگر بینکوں کی طرح مروجہ اسلامی بینکوں  میں بھی سیونگ اکاؤنٹ میں رقم انویسمنٹ کرکے اس پر نفع حاصل کرناجائز نہیں ہے۔ اللہ تعالی کا  ارشادہے:"وَأَحَلَّ اللَّهُ الْبَيْعَ وَحَرَّمَ الرِّبَا." ﴿البقرة: ٢٧٥﴾دوسری جگہ ارشاد فرماتے ہیں:"فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ." ﴿البقرة: ٢٧٩﴾سنن  ابن  ماجہ میں ہے:"عن عبد الله بن مسعود: أن رسول الله - صلى الله عليه وسلم - لعن آكل الربا وموكله وشاهديه وكاتبه." (کتاب التجارۃ، باب التغلیظ فی الربا، ج: 2 ص: 764 ط: دار الرسالة)فتاوی شامی میں ہے:"(قوله: كل قرض جرّ نفعًا حرام) أي إذا كان مشروطًا كما علم مما نقله عن البحر." (کتاب البیوع،فصل فی القرض، مطلب كل قرض جر نفعا حرام، ج : 5، ص : 166 ،ط: سعید)فقط واللہ اعلم
                                                  
عنوان: فٹبال میچ  کے اسکور پر پیسے لگانے کا حکم
سوال: ایک rrt کمپنی کے ساتھ ہم  کام کر  رہے ہیں  ، اس میں  ہم انویسٹر  اور ٹیم بنا کر کا م کر تے ہیں  اور پیسے کما تے ہیں ، جتنا ہم انویسٹ کر  تے ہیں اس کا دو  سے ڈھائی  فیصد   رو زانہ منافع کما تے ہیں  اس ے زیادہ بھی مل سکتاہے  فکس نہیں  ہے  اس میں کمپنی ہمیں  ایک  اسکو ر  دیتی ہے  فٹبال  میچ کا جو  میچ روزانہ ہو تا ہے  ہمیں پرافٹ کی ترتیب بتا دی جاتی ہے  اگر جیت گئے  پرافٹ دیا جاتا ہے  اور ہار جائیں تو  ہمارے پیسے دے دیے جاتے ہیں  واپسی  اس کے علاوہ  فنڈ بھی دیا جا تا ہے جب آپ کی ٹیم   ا چھا کھیلتی ہے تو  چیرٹی فنڈ دیتے ہیں ہمیں  یا پارٹی فنڈ دیتے ہیں  اور جو ٹیم کا کر تی ہے اس کے تین لیےولز ہیں  ، اس کے علاوہ  فنڈ بھی دیا جاتا  ہے جب آپ کی ٹیم کی  کار کر دگی  اچھی  ہو تی ہے وہ چیرٹی فنڈ دیتے ہیں ہمیں ...!
جواب: صورت مسئولہ میں  مذکورہ ایپ میں پیسے انویسٹ کر کے   میچ کے اسکور پر شرط لگانا اور  اس سے  نفع کمانا    یہ جوا ہے، لہذا اس ایپ سے پیسے کمانا جائز نہیں ہے ۔البتہ اس کے علاوہ سائلہ نے  لکھا ہے کہ فنڈ ملتا ہے،   اس کی مکمل صورت لکھ کر بھیجیں  اس کے بعد جواب دیا جائے  گا ۔   فتاوی شامی میں ہے : "(قوله: لأنه يصير قمارًا) لأن ‌القمار من القمر الذي يزداد تارة وينقص أخرى، وسمي ‌القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص، و لا كذلك إذا شرط من جانب واحد لأن الزيادة و النقصان لاتمكن فيهما بل في أحدهما تمكن الزيادة، وفي الآخر الانتقاص فقط فلاتكون مقامرة لأنها مفاعلة منه زيلعي (قوله: يتوهم أن يسبقهما) بيان لقوله كفء، لفرسيهما أي يجوز أن يسبق أو يسبق (قوله: وإلا لم يجز) أي إن كان يسبق أو يسبق لا محالة لايجوز لقوله صلى الله عليه وسلم: " «من أدخل فرسًا بين فرسين و هو لايأمن أن يسبق فلا بأس به و من أدخل فرسًا بين فرسين و هو آمن أن يسبق فهو قمار»، رواه أحمد وأبو داود وغيرهما زيلعي (قوله: ثم إذا سبقهما إلخ) صورته أن يقال: إن سبقهما أخذ منهما ألفا إنصافا، وإن لم يسبق لم يعطهما شيئا، وإن سبق كل منهما الآخر فله مائة من مال الآخر فلايعطيهما شيئًا إن لم يسبقهما، ويأخذ منهما الجعل إن سبقهما ويجوز أن يعكس التصوير أخذا وإعطاء وفيما بينهما أيهما سبق أخذ من صاحبه ما شرط له؛ وإن سبقاه وجاءا معا فلا شيء لواحد منهما وإن سبق المحلل مع أحدهما ثم جاء الآخر فلا شيء على من مع المحلل بل له ما شرطه الآخر له كما لو سبق، ثم جاء المحلل ثم جاء الآخر ولا شيء للمحلل اهـ غرر الأفكار. قال الزيلعي: وإنما جاز هذا لأن الثالث لا يغرم على التقادير كلها قطعا ويقينا وإنما يحتمل أن يأخذ أو لا يأخذ فخرج بذلك من أن يكون قمارًا، فصار كما إذا شرط من جانب واحد، لأن ‌القمار هو الذي يستوي فيه الجانبان في احتمال الغرامة على ما بينا اهـ."(کتاب الحظر والاباحۃ ، 6/ 403،سعید)تفسير حدائق الروح والريحان   میں ہے  :"والقمار كل لعب يشترط فيه أن يأخذ الغالب من المغلوب شيئًا سواء كان بالورق، أو بغيره كالقداح." (8/ 55،دار طوق النجاة)الموسوعة الفقهية الكويتية  میں ہے :"التعريف: 1 - الميسر لغة: قمار العرب بالأزلام، وقال صاحب القاموس هو اللعب بالقداح أو هو النرد، أو كل قمار. ولا يخرج المعنى الاصطلاحي عن المعنى اللغوي. وقال ابن حجر المكي: الميسر: القمار بأي نوع كان، وقال المحلي: صورة القمار المحرم التردد بين أن يغنم وأن يغرم.وقال مالك: الميسر: ميسران، ميسر اللهو وميسر القمار فمن ميسر اللهو النرد والشطرنج والملاهي كلها، وميسر القمار ما يتخاطر الناس عليه. وبمثل ذلك قال ابنتيمية." (میسر،39/ 404،طبع الوزارة) فقط واللہ اعلم
                                                  
عنوان: LAM کمپنی میں کام کرنے کا حکم
سوال: آن لائن کام کی ایک کمپنی ہے lam کے نام سے ،  جس  کے نام کا مطلب لیزر ایڈورز ٹائزنگ میڈیا ہے جو کہ انٹرنیشنل کمپنی ہے 2020 سے پوری دنیا میں کام کر رہی ہے اور حالیہ گزشتہ برس سے پاکستان میں بھی کام کر رہی ہے۔ ملک کے مختلف پسماندہ علاقوں میں مستحق افراد کی مالی معاونت بھی کر رہی ہے بالخصوص سکول کے بچوں کے لئیے۔ کام کا طریقہ کار درجہ ذیل ہے(1) اس کمپنی کا یوٹیوب کے کچھ چینلز کے ساتھ معاھدہ ہے جوکہ 90 فیصد سے زائد چینلز کھانابنانے وغیرہ اور تاریخ کے حوالے سے ڈاکیومینٹری پہ مشتمل ہوتے ہیں Lam کمپنی ان چینلز کو پر مووٹ کرنے کیلئے ورکرز ہائر کرتی ہے۔ جو چینل کی ویڈیو کو لائک اور سبسکرائب کرتے ہیں اور سکرین شارٹ کمپنی کو سینڈ کرتے ہیں، جس کے عوض LAM ورکررز کو رورانہ تنخواہ دیتی ہے، جو اکاؤنٹ میں آجاتی ہے، جو ورکر بھی کمپنی جوائن کرتا ہے تو اس سے کام کی نوعیت کے ‏اعتبار سے رجسٹریشن فیس یا سیکورٹی کی مد میں رقم لیتی ہے، جو کہ چھے ماہ کی مدت کااگریمنٹ مکمل ہونے کے بعد قابل واپسی ہوتی  ہے ،اس کے بعد کام جاری رکھے یا پھر وہی فیس واپس لے کر کام بندکر دے، رجسٹریشن کی مد میں جو رقم لی جاتی ہے وہ ایک ماہ کی تنخواہ میں پوری ہو جاتی ۔(3) LAM نے ورکرز کو آفر دی ہوتی ہے کہ اگر آپ آگے مزید ممبرر بناتے ہیں تو آپ کو کمپنی بونس دیتی ہے اور بونس کے طور پر تین لیول تک آپ کو تھوڑی سی رقم رورانہ کمیشن کے طور پر دی جاتی ہے ،مثلا اگر ایک شخص کو آپ ممبر بناتے ہیں ،پھر وہ کسی اور کو بناتا ہے اور وہ کسی اور کو بناتا ہے تو تین لیول تک کمپنی آپ کو 1٪ 3٪ 5٪ کمیشن دیتی ہے جو ورکرز کے اختیار میں ہے کہ لے یا نہ لے۔اب معلوم یہ کرنا ہیکہ اس کمپنی کے ساتھ کام کرنا جائز ہے یا نہیں ؟
جواب: مذکورہ کمپنی کی کمائی  یوٹیوب چینل اور اس پرویڈیوز وغیرہ کے ذریعہ ہوتی ہے  اور یوٹیوب سے کمائی مندرجہ ذیل وجوہات کی بنا پر ناجائز ہے ، لہذا ایسی کمپنی میں ملازمت  کرنا جائز نہیں ہے ۔یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالو ورز  زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمرز  کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈو اَپ لوڈ کرنے والے کو بھی پیسے  دیتا ہے۔  اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:1۔  جان د ار  کی تصویر والی ویڈیو اپ لوڈ کرے، یا  اس ویڈیو  میں  جان دار کی تصویر ہو۔2۔ یا اس ویڈیو میں میوزک  اور موسیقی ہو۔3۔ یا اشتہار  غیر شرعی ہو  ۔4۔  یا  کسی بھی غیر شرعی شے کا اشتہار ہو۔5۔ یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے۔اگر ویڈیو میں مذکورہ خرابیاں  نہ بھی ہوں،  تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور ہماری معلومات کے مطابق یوٹیوب کو   تجارتی بنیاد پر استعمال کیا جائے تو اس پر  اشتہارات چلائے جاتے ہیں  اور  یہ اشتہارات ملکوں  اور ڈیوائس کی سرچنگ بیس کے حساب سے مختلف  ہوتے ہیں،  مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں، اسی طرح ایک ڈیوائس پر ایک اشتہار ہو تو دوسری پر دوسری قسم کا اشتہار ہوتا ہے، جس  میں بسااوقات حرام اور ناجائز چیزوں کی تشہیر بھی کرتے ہیں،  اسی طرح یوٹیوب کی انتظامیہ سے جو معاہدہ ہوتا ہے وہ اجارہ ہے، اور اس میں اجرت متعین نہیں ہوتی، لہٰذا یہ اجارہ فاسد ہوتاہے، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔مزید دیکھیے:لام کمپنی کے ساتھ کام کرنے کا حکمLAM ایپ سے کمانا فتاوی شامی میں ہے:"وظاهر كلام النووي في شرح مسلم: الإجماع علي تحريم تصوير الحيوان؛ و قال: وسواء لما يمتهن أو لغيره فصنعه حرام لكل حال لأن فيه مضاهاة لخلق الله".(١/ ٦٤٧، ط: سعيد)فقہ السیرہ میں ہے:"و الحق أنه لاينبغي تكلف أي فرق بين أنواع التصوير المختلفة ... نظراً لإطلاق الحديث".(٤/ ٩٧)یوٹیوب کی کمائی کے متعلق تفصیلی فتوے کے لیے مندرجہ ذیل لنک پرکلک کریں ۔یوٹیوب پر ویڈیو کے ذریعہ پیسے کمانے کا حکم فقط واللہ اعلم
                                                  
عنوان: سود کی سے رقم بلا تملیک پل یا راستہ  بنانے کا حکم
سوال: سود کے مال سے راستہ پل بنانا کیسا ہے؟
جواب: واضح رہے کہ   سود کی رقم   اصل مالک کو  واپس کرنا ضروری ہے اور اگر واپس کرنا ممکن نہ ہو تو ثواب کی نیت کے بغیر صدقہ کرنا ضروری ہے؛کیوں کہ سودی رقم   کا مصرف بلا نیتِ ثواب فقراء پر صدقہ کرنا ہے، لہذا  سود کی رقم  براہ راست   پل یا راستہ کی تعمیر  میں لگانا درست نہیں ہے۔فتاوٰی شامی میں ہے:"والحاصل أنه إن علم ‌أرباب ‌الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه، وإن كان مالا مختلطا مجتمعا من الحرام ولا يعلم أربابه ولا شيئا منه بعينه حل له حكما، والأحسن ديانة التنزه عنه...ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله."(کتاب البیوع،باب البیع الفاسد، مطلب فيمن ورث مالا حراما، ج:5، ص:99،  ط:سعید)الاختیار لتعلیل المختار میں ہے:"والملك الخبيث ‌سبيله ‌التصدق به، ولو صرفه في حاجة نفسه جاز. ثم إن كان غنيا تصدق بمثله، وإن كان فقيرا لا يتصدق."(كتاب  الغصب ،ج:3، ص:61،  ط:دارالفكر)بذل المجهود في حل سنن أبي داود میں ہے:"صرح الفقهاء بأن من اكتسب مالاً بغير حق، فإما أن يكون كسبه بعقد فاسد، كالبيوع الفاسدة والاستئجار على المعاصي والطاعات، أو بغير عقد، كالسرقة والغصب والخيانة والغلول، ففي جميع الأحوال المال الحاصل له حرام عليه، ولكن إن أخذه من غير عقد ولم يملكه يجب عليه أن يرده على مالكه إن وجد المالك، وإلَّا ففي جميع الصور يجب عليه أن يتصدق بمثل تلك الأموال على الفقراء..ويريد أن يدفع مظلمته عن نفسه، فليس له حيلة إلَّا أن يدفعه إلى الفقراء." (كتاب الطهارة، باب فرض الوضوء، ج:1، ص:359، ط:مركز الشيخ أبي الحسن الندوي للبحوث والدراسات الإسلامية، الهند)فتاویٰ محمودیہ میں ہے:"اسکول کی تعمیر اور پیشاب خانے وغیرہ مستحق نہیں ہوتے جو کہ تصدق کا حاصل ہے، اس لئے اس سے منع کیا گیا ہے۔ مستحق کو مالک بنا کر دے دیا جائے ، پھر وہ جو دل چاہے، جہاں چاہے خرچ کرے۔ سابقہ فتویٰ نمبر: ۹۲/۱۱/۲۵،۵۰۵۴ھ، میں اختصار کی وجہ سے تفصیل نہیں آسکی ۔ فقط واللہ تعالیٰ اعلم ۔حرره العبد محمود غفرلہ، دار العلوم دیوبند۔ الجواب صحیح بندہ نظام الدین عفی عنہ، دارالعلوم دیو بند ۔"(کتاب البیوع، باب الربو، ج:16، ص:386، ط:ادارۃ الفاروق)فقط والله أعلم
                                                  
عنوان: روپیے کے بدلے ڈالر ادھار خریدنے کا حکم
سوال: زید نے بکر سے خالد کے حکم پر (1000) ہزار ڈالر 3,20000 تین لاکھ بیس ہزار روپے کے عوض ایک مہینے کے ادھار پر خرید لیے، حالانکہ اس عقد کےدن ہزار ڈالر کی قیمت تین لاکھ 300000 روپے بنتی تھی ، پھر زید نے یہ ایک ہزار ڈالر صرف تین لاکھ کے عوض بیچ دیےاور پھر خالد کے حکم پر خالد کے دائن کو یہ تین لاکھ روپے دے دیے ۔جب مہینہ پورا ہوا تو بائع بکر نے زید مشتری سے اپنے ایک ہزار ڈالر کا ثمن تین لاکھ بیس ہزار روپے کا مطالبہ کیاتو زید مشتری نے اپنے آمر خالد سے کہا کہ بکر مجھ سے اپنے تین لاکھ بیس ہزار روپے مانگ رہا ہے ہیں کیونکہ میں نے آپ کے حکم پر بکر سے ڈالر اس روز کی قیمت سے زیادہ قیمت پر خریدا تھااور پھر آپ ہی کے حکم پر ڈالر اسی روز کی قیمت پر بیچ دیاتھا اور آپ کے حکم کے مطابق آپ کے دائن کو یہی تین لاکھ روپےدیے تھے۔ لیکن اب خالد کہتاہے کہ آپ (زید) نے سودی معاملہ  کیا ہے ، میں زید کو صرف تین لاکھ روپے دونگا ، جو زید نے میرے دائن کو دیے تھے ، باقی بیس ہزار روپے میں نہیں دونگا،  آپ سے بکر جو اضافی رقم مانگ رہاہے، اس سے میرا کوئی لینا دینا نہیں ۔اب سوال یہ ہے کہ کیا یہ بیس ہزار روپے بکر کا حق بنتا ہے یا نہیں ؟ اور بالفرض اگر بکر کا حق بنتاہے تو زید خالد سے اس بیس ہزار روپے کا مطالبہ کرسکتا ہے یا نہیں ؟
جواب: واضح رہے کہ کرنسی کے بدلے کرنسی کی جو بیع  ہوتی ہے اس کی حیثیت بیع صرف کی ہے، اس لیے اس طرح کی بیع میں ادھار جائز نہیں ہے، بلکہ ضروری ہے کہ سودا نقد کیا جائے اور مجلس عقد میں ہی ہاتھ کے ہاتھ  جانبین سے عوضین پر قبضہ بھی ہوجائے ،ورنہ بیع باطل  ہوجائے گی،اسی طرح  ڈالر کی اد ھار خرید و فروخت کرنا جائز نہیں،یعنی جب ڈالر خریدا جائے تو اسی مجلس میں ڈالر پر قبضہ کرلیا جائے اور ساتھ ہی اس کی رقم بھی بیچنے والے کے حوالے کردی جائےاور جب اس کو بیچا جائے تو اسی وقت اس کی قیمت پر قبضہ کرنے کے ساتھ ساتھ ڈالر بھی خریدار کو حوالہ کردیا جائے،بصورتِ دیگر یہ معاملہ سودی ہوجانے کی وجہ سے جائز نہ ہوگا۔صورتِ مسئولہ میں زید نے بکر سے خالد کے حکم پرجو  ایک ہزار ڈالر تین لاکھ بیس ہزار روپے کے عوض ایک مہینے کے ادھار پر خرید ے تو شرعاً یہ سودی معاملہ ہے، اور اس کو ختم کرکے اصل رقم واپس کرنا لازم ہے ، لہذا  زید نے بکر سے ایک ہزار ڈالر لیے تھے ، تو اب  وا پس کرتے ہوۓ زید  ،بکر کو  ایک ہزار ڈالر ہی  واپس   کرنے کا پابند ہوگا    ، اور یہ ایک ہزار ڈالر چوں کہ خالد کے کہنے پر خریدے تھے ، اس لیے زید خالد سے یہ ایک ہزار ڈالر وصول کرنے کا حق رکھتا ہے۔"الفتاوى الهندية"میں ہے:"(وأما شرائطه) فمنها قبض البدلين قبل الافتراق كذا في البدائع سواء كانا يتعينان كالمصوغ أو لا يتعينان كالمضروب أو يتعين أحدهما ولا يتعين الآخر كذا في الهداية."(کتاب الصرف،الباب الأول، ،ج:٣، ص:٢١٧، ط:دار الفكر،بيروت)فتاوی شامی میں ہے:"(هو) لغةً: الزيادة. وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)".(باب الصرف، ج: 5، ص: 257 - 259،  ط: سعيد)تنقیح الفتاوی الحامدیۃ میں ہے:"الدیون تقضیٰ بأمثالها".(کتاب البیوع، باب القرض، ج: 1، ص: 500 ط: قديمي)فتاویٰ شامی میں ہے:"و في الأشباه: کل قرض جر نفعاً حرام".( کتاب البیوع، فصل فی القرض، ج: 5، ص: 166 ط: سعید)  "المبسو ط للسرخسي   "میں ہے:"وإذا عقدالعقد على أنه إلى أجل كذا بكذا وبالنقد بكذا أو قال: إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي صلى الله عليه وسلم عن شرطين في بيع، وهذا هو تفسير الشرطين في بيع ومطلق النهي يوجب الفساد في العقود الشرعية، وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد ... الخ." (کتاب البیوع، باب البیوع الفاسدة، ج:۱۳، ص:۸، ط: دارالمعرفة) فقط واللہ اعلم
                                                  
عنوان: اسلامی میوچل فنڈز میں پیسے انویسٹ کرنے کی پوری تفصیل
سوال: کیا اسلامی میوچل فنڈز میں پیسے انویسٹ کرنا حلال ہے،یہ ہم سے پیسے لیتے ہیں اور ایسی کمپنیوں میں انویسٹ کرتے ہے، جو شریعت کے مطابق ہوں؟
جواب: واضح رہے کہ مروجہ اسلامی میوچل فنڈز کے طریقہ کار کا خلاصہ یہ ہے کہ :انویسٹر بطور مؤکل کے اپنی رقم فنڈز والوں کو پیش کرتا ہے۔ فنڈز والے انویسٹر کی رقم اور اس کی ضروریات کے مطابق مختلف شعبوں میں سے کسی ایک شعبہ کی طرف اس کی رہنمائی کرتے ہیں۔فنڈز والے اس کی رقم کو بطور وکیل کے کل پانچ مدات میں لگاتے ہیں:(1):-اسٹاک ایکسچینج(2):-اسلامی بینکوں کے منافع بخش اکاؤنٹس(3):-گورنمنٹ کے صکوک(4):-پرائیویٹ کمپنیوں کے صکوک(5):-سونا اور چاندی کی مارکیٹاس خدمت کے عوض یہ ادارے فیس وصول کرتے ہیں۔(بحوالہ فتوی نمبر: ۸۱۴۷، جاری شدہ از دارالافتاء جامعہ علوم اسلامیہ بنوری ٹاؤن کراچی، مورخہـ:۱۳-۰۴-۱۴۳۸ھ،۲۰۱۷-۰۱-۱۲ء )ان اداروں میں سرمایہ کاری کے لیے شرعی حکم یہ ہے کہ اسلامی بینکو ں کے منافع بخش اکاؤنٹس، اور صکوک میں سرمایہ کاری کرنادرست نہیں، اس لیے کہ اس میں ایسے طریقوں اور حیلوں کو استعمال کیا جاتا ہے جن کو اسلامی کہنا یا سود سے پاک کہنا درست نہیں۔البتہ پہلی مد جس میں کہ یہ ادارہ اسٹاک ایکسچینج میں سرمایہ کاری کرکے شیئرز کی خرید و فروخت کرتا ہے، اس میں کاروبار کرنے کے لیے شیئرز کے کاروبار کے سلسلے میں جو شرائط بیان کی جاتی ہیں ان کا لحاظ کرنا ضروری ہے۔ جن شرائط کا پایا جانا ضروری ہے،وہ  دلائل کے ساتھ ذیل میں بیان کی جاتی ہیں:1-  جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود آچکا  ہو، صرف کاغذی طور پر رجسٹرڈ نہ ہو؛ یعنی اس کمپنی کے کل اثاثے نقد کی شکل میں نہ ہوں، بلکہ اس کمپنی نے اپنے کچھ جامد اثاثے بنا رکھے ہوں، جیسے کمپنی کے لیے بلڈنگ بنالی ہو، یا زمین یا مشینری خرید لی ہو یا اس کے پاس تیار یا خام مال موجود ہو۔البحر الرائق میں ہے:"‌وأما ‌شرائط ‌المعقود ‌عليه فأن يكون موجودا مالا متقوما مملوكا في نفسه وأن يكون ملك البائع فيما يبيعه لنفسه وأن يكون مقدور التسليم فلم ينعقد بيع المعدوم وما له خطر العدم ... وخرج بقولنا وأن يكون ملكا للبائع ما ليس كذلك فلم ينعقد بيع ما ليس بمملوك له، وإن ملكه بعده."(كتاب البيع، شرائط النفاذ، ج:5، ص:279/280، ط:دار الکتب الإسلامی )2- کمپنی کا  سرمایہ  جائز و حلال ہو، اور اس کے شرکاء میں سودی کاروبار کرنے والے اداروں یا  افراد کا سرمایہ شامل نہ ہو، یعنی وہ شیئرز نہ تو کسی بینک کے ہوں، اور نہ کسی انشورنس کمپنی کے ہوں، اور نہ ہی اس کمپنی میں بینک، یا انشورنس یا جوا یا شراب یا کسی اور حرام چیز کا کاروبار کرنے والے اداروں کا سرمایہ شامل ہو۔3- اس کمپنی نے  بینک سے سودی قرضہ نہ لیا ہوا ، وجہ اس کی یہ ہے کہ کمپنی کے ذمہ داران تجارت و سرمایہ کاری کرنے میں  شیئر ہولڈرز کے  شرعًا وکیل ہوتے ہیں،  جس طرح سے  خود  سود پر قرضہ لینا جائز نہیں اسی طرح کسی کو اس کام کے لیے وکیل بنانا بھی جائز نہیں۔الفقه الإسلامي و ادلته میں ہے:"وأما الموكل فيه (محل الوكالة): فيشترط فيه ما يأتي: ....أن يكون التصرف مباحاً شرعاً: فلا يجوز التوكيل في فعل محرم شرعاً، كالغصب أو الاعتداء على الغير."(کتاب الوكالة، شروط الوكالة، الموكل فيه، ج:4، ص:2999، ط:دار الفكر)4- کمپنی کا کاروبار جائز و حلال ہو، یعنی وہ کمپنی  حرام اشیاء کے کاروبار نہ کرتی ہو، اور اس کا کاروبار نہ صرف حلال اشیاء پر مشتمل ہو، بلکہ شرعی اصولوں کے مطابق و شرائط فاسدہ وغیرہ سے پاک ہو،  جوئے، سٹے، شراب، سودی کاروبار میں ملوث نہ ہو، اس لیے کہ جس طرح حرام کاروبار خود کرنا ناجائز ہے، اسی طرح حرام کاروبار میں کسی اور کی معاونت کرنا، یا کسی کو اپنے وکیل بنانا بھی ناجائز ہے۔فقه المعاملات میں ہے:"يشترط في الموكل به - لصحة الوكالة - ثلاثة شروط:(أحدها) أن يكون إتيانه سائغًا شرعًا.وعلى ذلك فلايصح التوكيل بالعقود المحرمة والفاسدة والتصرفات المحظورة شرعًا؛ لأنّ الموكل لايملكه، فلايصحّ أن يفوضه إلى غيره، و لأن التوكيل نوع من التعاون، و التعاون إنما يجوز على البر والتقوى لا على الإثم والعدوان."(کتاب الوكالة، المؤكل به، ج:1، ص:1067)5- شیئرز کی خرید و فروخت میں، خرید و فروخت کی تمام شرائط کی پابندی ہو۔ (مثلاً: شیئرز خریدنے کے بعد وہ مکمل طور پر خریدار کی ملکیت میں  آجائیں، اس کے بعد انہیں آگے فروخت کیا جائے، خریدار کی ملکیت مکمل ہونے اور قبضے سے پہلے شیئرز آگے فروخت کرنا جائز نہیں ہوگا، اسی طرح فرضی خریدوفروخت نہ کی جائے)،اور آج کل سی ڈی سی میں نام پر آنے کے بعد قبضہ شمار کیا جائے گا۔الجوهرة النيرة میں ہے:"‌ومن ‌اشترى ‌شيئا ‌مما ‌ينقل ‌ويحول لم يجز له بيعه حتى يقبضه) مناسبة هذه المسألة بالمرابحة والتولية أن المرابحة إنما تصح بعد القبض ولا تصح قبله."(كتاب البيوع، باب المرابحة والتولية،ج:1، ص:210، ط:المطبعة الخيرية)6- حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو، پس جو کمپنی کل منافع کو تمام شیئر ہولڈرز میں تقسیم نہ کرتی ہے، بلکہ منافع میں سے کچھ فیصد مثلاً 20 فیصد مستقبل کے ممکنہ نقصان کے خطرہ کے پیشِ نظر اپنے پاس محفوظ  کرلیتی ہو، اور منافع کا بقیہ 80 فیصد  شیئر ہولڈرز میں تقسیم کرتی ہو، اس کمپنی کے شیئرز خریدنا جائز نہیں۔فتاوی ہندیہ میں ہے:"‌أما ‌شركة ‌العقود ‌فأنواع ‌ثلاثة: شركة بالمال، وشركة بالأعمال وكل ذلك على وجهين: مفاوضة وعنان، كذا في الذخيرة. وركنها الإيجاب والقبول ... وشرط جواز هذه الشركات كون المعقود عليه عقد الشركة قابلا للوكالة، كذا في المحيط وأن يكون الربح معلوم القدر، فإن كان مجهولا تفسد الشركة وأن يكون الربح جزءا شائعا في الجملة لا معينا فإن عينا عشرة أو مائة أو نحو ذلك كانت الشركة فاسدة، كذا في البدائع. وحكم شركة العقد صيرورة المعقود عليه وما يستفاد به مشتركا بينهما، كذا في محيط السرخسي."(كتاب الشركة، الباب الأول في بيان أنواع الشركة، الفصل الأول في بيان أنواع الشركة، ج:2، ص:301/302، ط:دار الفكر)7-  خریدے گئے شیئر کی وصولی اور اس کی قیمت کی ادائیگی دونوں ادھار نہ ہوں، یعنی مثال کے طور پر خریدار زبانی شیئر آج کی قیمت پر خریدے، اور قیمت کی ادائیگی اور شیئر کی وصول ایک ہفتہ بعد طے کرے، تو صورت بھی جائز نہیں۔جواہر الفتاوی میں ہے:"یہ خرید و فروخت دونوں طرف سے ادھار ہے، اس سے رسول اللہ صلی اللہ علیہ وسلم نے منع فرمایا ہے۔نهي رسول الله صَلَّى اللَّهُ عَلَيْهِ وَسلم عَن بيع الكالئ بالكالئ.یعنی رسول اللہ صلی اللہ علیہ وسلم نے ادھار کی بیع ادھار سے منع  فرمایا ہے۔اس واسطے مذکورہ طریقے پر شیئرز کی خرید و فروخت نا جائز ہے۔"(ج: 3 ، ص:70، ط: اسلامی کتب خانہ)8- شیئرز کی خرید و فروخت میں جوے کی صورت نہ ہو، بعض مرتبہ شیئر کے خریدار کا مقصد ڈیفرینس برابر کرنا ہوتا ہے،  یعنی اس کا مقصد کمپنی کا حصہ دار بن کر سالانہ منافع حاصل کرنا نہیں ہوتا، بلکہ اس کا مقصد کم قیمت پر خرید کر قیمت بڑھتے ہی فروخت کرنا ہوتا ہے، اس غرض سے شیئرز کی خرید و فروخت کرنے  والے شیئرز پر شرعی قبضہ کیے بغیر آگے فروخت کر دیتے ہیں، جس میں اصل رقم کے بڑھنے اور ڈوبنے دونوں کا خطرہ ہوتا ہے، جسے شریعت کی اصطلاح میں جوا کہا جاتا ہے۔أحكام القران للجصاص میں ہے:"‌وحقيقته ‌تمليك ‌المال ‌على ‌المخاطرة. وهو أصل في بطلان عقود التمليكات الواقعة على الأخطار."(سورۃ المائدة، ‌‌مطلب: في تأويل ما ورد عنه عليه السلام من أنه۔۔۔الخ،  باب تحريم الخمر، ج:4، ص:127، ط:دار احياء التراث العربي)وفیہ ایضاً:"‌ولا ‌خلاف ‌بين ‌أهل ‌العلم ‌في ‌تحريم ‌القمار وأن المخاطرة من القمار; قال ابن عباس: إن المخاطرة قمار وإن أهل الجاهلية كانوا يخاطرون على المال، والزوجة، وقد كان ذلك مباحا إلى أن ورد تحريمه. وقد خاطر أبو بكر الصديق المشركين حين نزلت {الم غلبت الروم} [الروم: 1 -2] وقال له النبي صلى الله عليه وسلم: "زد في الخطر وأبعد في الأجل" ثم حظر ذلك ونسخ بتحريم القمار. ولا خلاف في حظره."(سورۃ البقرة: 219، باب تحريم الميسر، ج:2، ص:11، ط:دار احياء التراث العربي)فقط واللہ اعلم
                                                  
عنوان: Econex کے ذریعے کاروبار کا حکم
سوال: Econex online business کے بارے میں کہ جائز ہے یا ناجائز ؟
جواب: Econex کی ویب سائٹ پر دیکھ کر یہ معلوم ہوتا ہے کہ یہ ایک آن لائن خرید و فروخت کا پلیٹ فارم ہے اور اس کے ذریعہ کمائی کی ظاہر میں  یہ ہی صورت ہے کہ اس کے ذریعہ سے سامان فروخت کیا جائے ،لہذا خرید و فروخت کی تمام شرائط کی رعایت کرتے ہوئے   اگر اس پلیٹ فارم کے ذریعہ تجارت کی جائے تو کمائی حلال ہوگی۔نیز خرید و فروخت کی شرائط میں سے  قبضہ اور وجود  کی شرط کی خاص رعایت کی جائے؛ کیوں کہ  آن لائن تجارت  میں عمومًا اس شرط کو پورا کرنے میں کوتاہی ہوتی ہے اورآن لائن بیچنے والا (seller) صرف تصویر دکھا کر سامان بیچ دیتا ہے  جب کہ اس وقت سامان بیچنے والے کے پاس وہ سامان موجود اور مقبوض (یعنی نہ بیچنے والے کی ملکیت ہوتی ہے اور نہ قبضہ ہوتا ہے)    نہیں ہوتا،  بلکہ سودا کرنے کے بعد وہ  سامان خریدتا ہے اور پھر خریدار کو بھیجتا ہے جس کو عرف میں ڈراپ شپنگ بھی کہتے ہیں، ایسا نہ کیا جائے؛ کیوں کہ  ایسا کرنے کی صورت میں معاملہ درست نہیں ہوگا  اور کمائی حلال نہیں ہوگی؛  لہذا  سائل کو چاہیے کہ سامان قبضہ میں آنے کے بعد ہی بیچے اور اگر ڈراپ شپنگ ہی کرنی ہے تو اس جائز صورت یہ ممکن ہے کہ  جب تک سامان قبضہ میں نہیں ہے تو بیچنے کے بجائے بیچنے کا وعدہ کرلے (promise to sale) اور پھر وعدہ کرنے کے بعد سامان خرید کر اپنے قبضہ میں لے کر خریدار تک پہنچا دے۔ جب سامان خریدار تک پہنچے گا اور وہ اس کو قبول کرلے گا اس وقت بیع (خرید و فروخت کا معاملہ) شرعًا منعقد ہوجائے گا۔ وعدہ کی صورت میں بھی خریداری کے بعد سائل کے لیے قبضہ کرنا ضروری ہے ورنہ پھر معاملہ خراب ہوجائے گا۔اسی طرح کرنسی اور سونا چاندی کی آن لائن خرید و فروخت نہ کرے۔فتاوی ہندیہ میں ہے:"ولا بيع ما ليس مملوكا له وإن ملكه بعده إلا السلم......ومنها القبض في بيع المشترى المنقول."(کتاب البیوع ،ج: 3، ص :3،دار الفکر)فتاوی شامی میں ہے:"والبيوع الفاسدة فكلها من الربا."(فتاوی شامی ، کتاب البیوع ، باب الربا ،ج : 5، ص :169،ط: ایچ ایم سعید)فقط واللہ اعلم
                                                  
