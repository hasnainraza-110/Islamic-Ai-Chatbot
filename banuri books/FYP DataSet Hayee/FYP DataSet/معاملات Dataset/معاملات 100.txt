عنوان: اسٹیٹ ایجنسی کا کام کرنے کا حکم
سوال: اگر کوئی صاحب اسٹیٹ ایجنسی کا کام کرتے ہوں تو کیا اُن کا یہ کام جائز ہے؟ اگر جائز ہے تو اس کا معاوضہ کیا ہونا چاہیے؟ جو ریٹ اس وقت مارکیٹ میں چل رہے ہوں وہ صحیح ہے؟
جواب: اسٹیٹ ایجنسی کا کام کرنا جائز ہے اور بروکر کے لیے بروکری کی اجرت لینا جائز ہے ، بشرطیکہ جس کام پر کمیشن لیا جا رہا ہے وہ کام فی نفسہ جائز ہو، کام بھی متعین ہو ،کمیشن ایجنٹ واقعی کوئی معتد بہ عمل انجام دے، اور کمیشن جانبین کی رضامندی سے بلاکسی ابہام کے متعین ہو اور ایجنٹ کسی معاملے میں خودخریدار یا فروخت کنندہ ہو تو  بروکری نہ لے۔ نیز طرفین کی جانب سے جو معاوضہ مقرر کر لیا جائے وہ درست ہے، خواہ وہ مارکیٹ ریٹ ہو یا کچھ اور ہو۔ فقط واللہ اعلم
                                                  
عنوان: عمرہ کی فیس ادائیگی کے لیے قرضہ دینا
سوال: جو زائرین عمرہ سال میں دوسری مرتبہ ادا کرنے کے لیے جاتے ہیں ان سے دوہزار  ریال لیا جاتا ہے جس کی ادائیگی کے لیے میں نے ایک شخص کو ادھارقم دے دیہے ۔لہذا کیا اس کام کے لیے  یہ رقم دینا جائز ہے کہ نہیں ؟ وضاحت فرمادیں ۔
جواب: سال میں دوسری مرتبہ عمرہ کی ادائیگی کے لیے سعودی حکومت  کا دو ہزار ریال لینا توجائزنہیں، البتہ عمرہ کرنے والے شخص کا یہ رقم بامر مجبوری ادا کرنا جائز ہے ۔اور آپ کا اس کی معاونت کرتے ہوئے اسے قرض دینا بھی جائز ہے ۔فقط واللہ اعلم
                                                  
عنوان: کیا شریک اجیر بن سکتا ہے ؟
سوال: شریک کو اجیر بنانا جائز ہے یا نہیں؟
جواب: ایک شریک کا دوسرے شریک کے لیے اجیر بننا درست نہیں ہے،لہذا کاروبار میں شریک شخص کے لیے مشترکہ کاروبار میں کام کرکے اپنے طے شدہ نفع کے  علاوہ الگ سے تن خواہ لینا جائز نہیں ہے، چاہے دیگر پارٹنر (شریک) اس پر راضی ہی کیوں نہ ہوں۔البتہ اس کی جائز صورت یہ ہوسکتی ہے کہ جو پارٹنر (شریک) کام کرتا ہے ، نفع میں اس کا حصّہ باہمی رضامندی سے دوسرے (کام نہ کرنے والے) پارٹنر کے مقابلہ میں کچھ زیادہ مقرر کر لیا جائے۔فتاویٰ شامی میں ہے:"ولو استأجره ليحمل له نصف هذا الطعام بنصفه الآخر لا أجر له أصلا لصيرورته شريكا۔۔۔ (ولو) استأجره (لحمل طعام) مشترك (بينهما فلا أجر له) ؛ لأنه لا يعمل شيئا لشريكه إلا ويقع بعضه لنفسه فلا يستحق الأجر (كراهن استأجر الرهن من المرتهن) فإنه لا أجر له لنفعه بملكه۔۔۔ (قوله: فلا أجر له) أي لا المسمى ولا أجر المثل زيلعي؛ لأن الأجر يجب في الفاسدة إذا كان له نظير من الإجارة الجائزة وهذه لا نظير لها إتقاني، وظاهر كلام قاضي خان في الجامع أن العقد باطل؛ لأنه قال: لا ينعقد العقد".  (کتاب الاجارۃ، باب الاجارۃ الفاسدۃ، ج:۶ ؍ ۵۷ ،۵۸ ،۶۰ ، ط:سعید )و فیہ ایضاً:"وإن شرطا الربح للعامل أكثر من رأس ماله جاز أيضاً على الشرط ويكون مال الدافع عند العامل مضاربة، ولو شرطا الربح للدافع أكثر من رأس ماله لايصح الشرط ويكون مال الدافع عند العامل بضاعة لكل واحد منهما ربح ماله". (کتاب الشرکۃ، مطلب فی شرکۃ العنان، ج:۴ ؍۳۱۲، ط:سعید )امداد الاحکام میں ہے:" کیا شریک اجیر بن سکتا ہے؟ اور اس کے جواز کی کوئی صورت ہے یا نہیں؟ الخجواب:۱۔درست نہیں۔جواب:۲۔ان کے واسطے نفع میں زیادہ حصّہ مقرر کردیا جائے، مثلا ان کی رقم ۴؍۱  کی نسبت رکھتی ہے، اور ان کو نفع میں سے ۳؍۱ دیا جائے تو یہ جائز ہے"۔ (کتاب الاجارۃ، ج:۳ ؍۶۱۴، ۶۱۵، دارالعلوم کراچی ) فقط واللہ اعلم
                                                  
عنوان: زندگی میں اولاد کے درمیان جائیداد کی تقسیم کا طریقہ
سوال: ایک خاندان میں چھے بھائی (06) اور دو (02) بہنیں ہیں، والد اور والدہ میں طلاق ہو چکی ہے اور دونوں زندہ ہیں، اگر کوئی زمین یا جائے داد  فروخت ہو تو سب کا کتنا حصہ ہوگا، شرعی حصہ؟  اگر والد جو کہ مالک ہیں سب چیزوں کے, وہ اپنی مرضی سے جس کو چاہیں کوئی بھی چیز دے سکتے ہیں؟  اگر کوئی چیزفروخت کر کے والد پیسے اپنی مرضی سےبانٹنا چاہیں تو کیا وہ کر سکتے ہیں؟ یا شریعت کی بنیاد پر ہی صرف پیسے بانٹے جائیں گے؟
جواب: ہر شخص اپنی زندگی میں اپنی جائے داد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائے داد  میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر صاحبِ جائے داد اپنی  زندگی میں  اپنی جائے داد خوشی  ورضا سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائے داد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . وفي رواية ...... قال: «فاتقوا الله واعدلوا بين أولادكم»". (مشکوٰۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسولِ کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)  اور صاحبِ جائے داد  کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائے داد  میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔         البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا  زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔فتاوی شامی میں ہے:" أقول: حاصل ما ذكره في الرسالة المذكورة: أنه ورد في الحديث أنه صلى الله عليه وسلم قال: «سووا بين أولادكم في العطية، ولو كنت مؤثراً أحداً لآثرت النساء على الرجال». رواه سعيد في سننه، وفي صحيح مسلم من حديث النعمان بن بشير: «اتقوا الله واعدلوا في أولادكم». فالعدل من حقوق الأولاد في العطايا، والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئاً لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى. وقال محمد: ويعطي للذكر ضعف الأنثى، وفي التتارخانية معزياً إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف، وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا: يكون آثماً في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلاتنصرف  الفريضة الشرعية في باب الوقف إلا إلى التسوية والعرف لايعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ".(4/444، کتاب الوقف،ط: سعید) فقط واللہ اعلم
                                                  
عنوان: غیر منصفانہ ٹیکس کی ادائیگی کے لیے سیونگ اکاؤنٹ کھلوانا / ٹیکس کا حکم
سوال: کسی شخص کو ظالمانہ ٹیکس کی ادائیگی کے لیے بینک میں سیونگ اکاؤنٹ کھولنے کی گنجائش ہے؟ یعنی کیا وہ اس نیت سے کسی سودی بینک میں سیونگ اکاؤنٹ کھول سکتا ہے؛ تاکہ اس اکاؤنٹ سے منافع لے کر اس ظالمانہ ٹیکس کو ادا کرے؟ نیز اس کی بھی وضاحت فرما دیں کہ آیا آج کل جو گوناگوں قسم کے ٹیکسز عوام پر مسلط کیے جا رہے ہیں وہ ظالمانہ ہیں یا عادلانہ؟
جواب: 1۔۔ بینک منافع کے نام سے جو کچھ دیتا ہے شرعاً وہ سود ہے، لہذا بینک میں سیونگ اکاؤنٹ کھلوانا ناجائز اور حرام ہے، اور اگر  کسی نے سیونگ اکاؤنٹ کھلوالیا ہو تو اس پر جو سود ملا ہے وہ  مالِ حرام ہے، اور سود  قطعی نصوص سے حرام ہے ،  سود کا حکم یہ ہے کہ اسے وصول کرنا ہی جائز نہیں ہے،  اگر غلطی سے کوئی شخص وصول کرچکا ہوتو پھر اس کے لیے یہ حکم ہے کہ ثواب کی نیت کے بغیر  صدقہ کردیا جائے؛ تاکہ حرام رقم سے گلوخلاصی ہوجائے۔ سود کی رقم  ٹیکس کی مد میں دینے میں یہ تفصیل ہے کہ :(1) وہ سود حکومتی ادارہ یا حکومتی بینک سے  وصول کیا گیا ہو ۔ (2) ٹیکس ظالمانہ ہو تو   اس صورت میں  گنجائش ہوگی۔  تاہم یہ ملحوظ رہے  مذکورہ  ٹیکس میں رقم دینے کے لیے سود لینا جائز نہیں ہوگا، بلکہ سود لینے کا کبیرہ گناہ ہوگا۔ لہذا ٹیکس کی ادائیگی کے لیے سیونگ اکاؤنٹ کھلوانا ناجائز ہے۔"فتاوی شامی" میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له، ويتصدق به بنية صاحبه". (5/99، مَطْلَبٌ فِيمَنْ وَرِثَ مَالًا حَرَامًا، ط: سعید)وفیه أیضاً:"(ويجب رد عين المغصوب) ما لم يتغير تغيراً فاحشاً، مجتبى (في مكان غصبه)؛ لتفاوت القيم باختلاف الأماكن (ويبرأ بردها ولو بغير علم المالك) في البزازية: غصب دراهم إنسان من كيسه ثم ردها فيه بلا علمه برئ، وكذا لو سلمه إليه بجهة أخرى كهبة أو إيداع أو شراء".(6/ 182)2۔۔ کسی بھی مملکت اور ریاست کو ملکی انتظامی امور چلانے کے لیے،مستحقین کی امداد ،سڑکوں،پلوں اور تعلیمی اداروں کی تعمیر،بڑی نہروں کا انتظام،سرحد کی حفاظت کا انتظام،فوجیوں اور سرکاری ملازمین کو مشاہرہ دینے کے لیےاور دیگر ہمہ جہت جائز اخراجات کو پورا کرنے کے لیے وسائل کی ضرورت ہوتی ہےاوران وسائل کو پورا کرنے کے لیےنبی کریمﷺ،خلفاءِ راشدین رضوان اللہ علیہم اجمعین کے مبارک عہداور ان کے بعد کے روشن دور میں بیت المال کا ایک مربوط نظام قائم تھا، اور اس میں مختلف قسم کے اموال جمع کیے جاتے تھے،مثلاً:1۔ ’’خمسِ غنائم‘‘ یعنی جو مال کفار سے بذریعہ جنگ حاصل ہو ،اس کے چار حصے مجاہدین میں تقسیم کرنے کے بعدباقی پانچواں حصہ۔2۔ مالِ ِ فییٔ، یعنی وہ مال جو کفار سے بغیر کسی مسلح جدو جہد کے حاصل ہو۔3۔ ’’خمسِ معادن‘‘، یعنی مختلف قسم کی کانوں سے نکلنے والی اشیاء میں سے پانچواں حصہ۔4۔ ’’خمسِ رکاز ‘‘ ، یعنی جو قدیم خزانہ کسی زمین سے برآمد ہو ، اس کا بھی پانچواں حصہ۔5۔ غیر مسلموں کی زمینوں سے حاصل شدہ خراج اور ان کا جزیہ اور ان سے حاصل شدہ تجارتی ٹیکس اور وہ اموال جو غیر مسلموں سے ان کی رضامندی کے ساتھ مصالحانہ طور پر حاصل ہوں۔6۔ ’’ضوائع‘‘ ، یعنی لا وارث مال ، لاوارث شخص کی میراث وغیرہ۔لیکن آج کے دور میں جب کہ یہ اسباب و وسائل  ناپید ہوگئے ہیں توان ضروریات اور اخراجات کو پورا کرنے کے لیےٹیکس کا نظام قائم کیا گیا؛ کیوں کہ اگر حکومت ٹیکس نہ لے تو فلاحی مملکت کا سارا نظام خطرہ میں پڑ جائے گا۔البتہ اس میں شک نہیں کہ مروجہ ٹیکس کے نظام میں کئی خرابیاں ہیں، سب سے اہم یہ ہے کہ ٹیکس کی شرح بعض مرتبہ غیرمنصفانہ ہوتی ہےاور یہ کہ وصولی کے بعدبے جا اسراف اور غیر مصرف میں ٹیکس کو خرچ کیا جاتا ہے،لیکن بہرحال ٹیکس کے بہت سے جائز مصارف بھی ہیں ؛ اس لیے امورِ مملکت کو چلانے کی خاطر حکومت کے لیے بقدرِ ضرورت اور رعایا کی حیثیت کو مدِّ نظر رکھ کر ٹیکس لینے کی گنجائش نکلتی ہے۔  اوپر ذکر کردہ تفصیل کے مطابق اگر حکومت کے  جائزمصارف دیگر ذرائعِ آمدنی سے پورے نہیں ہوتےتو  چند شرائط کے ساتھ حکومت کو اپنے مصارف پورا کرنے کے لیے ٹیکس لینےکی اجازت ہوگی:1۔ بقدرِ ضرورت ہی ٹیکس لگایا جائے۔2 ۔لوگوں کے لیے قابلِ برداشت ہو۔3۔وصولی کا طریقہ مناسب ہو۔4۔ ٹیکس کی رقم کو ملک و ملت کی واقعی ضرورتوں اور مصلحتوں پر صرف کیاجائے۔ جس ٹیکس میں مندرجہ بالا شرائط کا لحاظ نہ کیا جاتا ہو تو ایسا ٹیکس جائز نہیں، اور ایسا ٹیکس لینے والوں کے متعلق احادیث میں وعید آئی ہے۔فقط واللہ اعلم
                                                  
عنوان: Wrist band بیچنے کا حکم
سوال: میرا کام گھڑیوں کا ہے، میرے پاس wrist band (ہاتھ میں پہننے والے پٹّّے) بھی ہیں، جو آج کل کے لڑکے پسند کرتے ہیں تو کیا یہ تجارت کے لیے ٹھیک ہے؟  یا یہ مجھے نکال دینا چاہیے؟
جواب: واضح رہے کہ وضع قطع اختیار کرنے میں علماء وصلحاء کی مشابہت کی کوشش کرنی چاہیے، اغیار کی مشابہت اختیار کرنا شرعاً نا پسندیدہ اور مذموم ہے۔ اور جو چیز صلحاء کی وضع قطع کے خلاف ہو اس کا کاروبار کرنا مکروہ ہوگا۔ لہٰذا اگر مذکورہ  wrist band (ہاتھ میں پہننے والے پٹّّے) صرف لڑکوں کے لیے خاص ہیں (لڑکیاں یہ نہیں پہن سکتیں) تو اس کی فروخت سے اجتناب کرنا چاہیے، البتہ اس کی کمائی حلال ہو گی۔ فقط واللہ اعلم
                                                  
عنوان: ایزی پیسہ اکاؤنٹ پر کچھ پیسوں کے عوض کال اور انٹرنیٹ کی سہولت ملنے کا حکم
سوال: ایزی پیسہ اکاؤنٹ میں ایک ہزار روپے رکھنے پر کمپنی کی طرف سے پچاس فری منٹس اور 50 ایم بی انٹرنیٹ روزانہ دی جاتی ہے، لیکن اس کے عوض روزانہ 24 پیسے کاٹ دیتی ہے، اور میں نے کمپنی سے تحقیق کی تو وہ کہہ رہے تھے کہ 24 پیسے منٹس اور ایم بی کے عوض کاٹ دیے جاتے ہیں۔ مہربانی فرماکر مذکورہ صورت میں مسئلہ  کی وضاحت فرمادیں!
جواب: عام طور پر   پچاس فری منٹس اور 50 ایم بی انٹرنیٹ کی قیمت پندرہ پیسے نہیں ہوتی، بلکہ ان کی قیمت زیادہ ہوتی ہے، ایزی پیسہ والوں نے  ان کی قیمت اس ہزار روپے رکھنے کی وجہ سے کم رکھی ہے، یہی وجہ ہے کہ اگر صارف اکاؤنٹ میں ہزار روپے نہ رکھوائے تو  مذکورہ فری منٹس اور انٹرنیٹ ایم بی اتنے کم معاوضہ پر نہیں دیے جاتے۔اور جو ہزار روپے رکھے جاتے ہیں ان کی حیثیت قرض کی  ہے اور قرض پر کسی بھی قسم کا مشروط نفع سود ہے،  لہذا مذکورہ صورت جائز نہیں ہے۔الدر المختار وحاشية ابن عابدين (رد المحتار) (6/ 63):
"وفي الخانية: رجل استقرض دراهم وأسكن المقرض في داره، قالوا: يجب أجر المثل على المقرض؛ لأن المستقرض إنما أسكنه في داره عوضاً عن منفعة القرض لا مجاناً". فقط واللہ اعلم
                                                  
عنوان: فیملی تکافل کا حکم
سوال: کیافیملی تکافل پالیسی جائزہے، اگر  ہے تو کیسے؟
جواب: ہمارے دارالافتاء  کی تحقیق کے مطابق انشورنس کی طرح تکافل بھی شرعاً جائز نہیں،خواہ فیملی تکافل ہو یا کوئی اورہو، بہر صورت تکافل پالیسی لینا جائز نہیں ہے۔فقط واللہ اعلم
                                                  
عنوان: شرعی ایڈوائزر کی موجودگی میں تکافل کا حکم
سوال: کیا تکافل جائز ہے، جب کہ شرعی ایڈوائزر موجود ہو؟
جواب: ہماری تحقیق کے مطابق موجودہ دور میں تکافل میں بھی وہی خرابیاں(سود، جوا اور غرر) پائی جاتی ہیں جو انشورنس  میں پائی جاتی ہیں؛ اس لیے انشورنس کی طرح تکافل کرانا بھی ناجائز ہے۔الدر المختار وحاشية ابن عابدين (رد المحتار) (6/ 403):"لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه، وهو حرام بالنص".سود اور جوے کا مطلب تو واضح ہے، غرر کا مفہوم یہ ہے کہ کسی معاملہ  میں کم از کم ایک فریق کا معاوضہ غیر یقینی کیفیت کا شکار ہو جس کا تعلق معاملہ کے اصل اجزاء سے ہو ، تکافل کے اندر  بھی جس خطرہ کی حفاظت کے لیے معاملہ کیا جاتا ہے اس کا پایا جانا غیر یقینی ہے اور معلوم نہیں کہ کتنی رقم واپس ہو گی، یہ بھی ہو سکتا ہے کہ جتنی رقم دی ہے وہ ساری کی ساری ڈوب جائے اور یہ بھی ہو سکتا ہے کہ نقصان اور حادثہ کی صورت میں زیادہ رقم مل جائے، تو چوں کہ مذکورہ معاملہ میں صورتِ حال واضح نہیں؛ اس لیے یہ معاملہ غرر پر مشتمل اور نا جائز ہوا۔صحيح مسلم (3/ 1153):"عن أبي هريرة قال: «نهى رسول الله صلى الله عليه وسلم عن بيع الحصاة، وعن بيع الغرر»".باقی تکافل کی بنیاد جن اصول پر رکھی گئی ہے وہ بھی باطل ہیں، مثلاً:ایک بنیاد یہ  بیان کی گئی ہے کہ منقولی اشیاء کا وقف پہلے اپنی ذات یا صرف اغنیاء پر ہو سکتا ہے، اُس کے بعد وجوہِ خیر کے لیے ہو گا ، یعنی جو شخص پریمیم ادا کرتا ہے وہ واقف ہے اور وہ اپنا وقف شدہ مال پہلے اپنے ہی اوپر وقف کر رہا ہے اور بالآخر وجوہِ خیر کے لیے ہو گا، لیکن یہ باطل ہے جس کا باطل ہونا درج ذیل عبارت سے ثابت ہوتا ہے:فتح القدير للكمال ابن الهمام (6/ 219):"ثم إذا عرف جواز وقف الفرس والجمل في سبيل الله، فلو وقفه على أن يمسكه ما دام حياً إن أمسكه للجهاد جاز له ذلك ؛ لأنه لو لم يشترط كان له ذلك؛ لأن لجاعل فرس السبيل أن يجاهد عليه، وإن أراد أن ينتفع به في غير ذلك لم يكن له ذلك، وصح جعله للسبيل: يعني يبطل الشرط، ويصح وقفه".اسی طرح  تکافل کو جن بنیادوں پر کھڑا کیا گیا ہے ان میں سے ایک یہ بھی ہے کہ  چندہ دینا ایک مستقل معاملہ ہے اور اگر چندہ دینے والے کا نقصان ہو جائے تو اسی چندہ سے اس چندہ دینے والے کے نقصان کی تلافی کرنا  دوسرا معاملہ ہے، دونوں ایک دوسرے کے عوض نہیں ہیں،  یعنی چندہ دینے والا کوئی عقدِ معاوضہ نہیں کر رہا کہ اُس کے بدلے اُس کو بعد میں نقصان کی صورت میں معاوضہ دیا جائے گا، بلکہ یہ دونوں علیٰحدہ معاملہ ہیں، لہذا عقدِِ معاوضہ نہ ہونے کی وجہ سے اگر زیادہ وصول کر بھی لیا تو یہ  سود نہ ہوگا۔لیکن یہ بھی باطل ہے ؛ کیوں کہ الفاظ میں تو اگرچہ یہی کہا جا رہا ہےکہ یہ نقصان کی تلافی اس کا عوض نہیں ہے، لیکن در حقیقت نقصان کی تلافی اُسی چندہ کا عوض ہوتا ہے  اور گویا یہ کہا جا رہا ہے کہ اگر آپ زیادہ چندہ دیں گے تو زیادہ تلافی کی جائے گی اور اگر کم چندہ دیں گے تو کم تلافی کی جائے گی۔ نیز ظاہر ہے کہ نقصان کی صورت میں انہی افراد کے نقصان کی تلافی کی جائے گی جو چندہ دیتے ہوں، جو چندہ نہیں دیتے ان کے نقصان کی تلافی بھی نہیں ہوگی۔البحر الرائق شرح كنز الدقائق ومنحة الخالق وتكملة الطوري (8/ 46):" أن العبرة للمعاني دون الألفاظ".مجوزینِِ تکافل کی طرف سے تکافل کی ایک بنیاد یہ  بھی بیان کی گئی   ہے کہ "وقف فنڈ" اور "تکافل کمپنی" دونوں الگ الگ شخص قانونی ہیں؛ اس لیے ایک ہی شخصیت  رب المال اور مضارب  نہیں، بلکہ دونوں جدا جدا ہیں،  لیکن در حقیقت ایسا نہیں ہے؛ کیوں کہ شخصِ معنوی چوں کہ ایک معنوی چیز ہے، جس کا خارج میں کوئی وجود نہیں ہے؛ اس لیے کمپنی کے ڈائیریکٹرز خود ہی ان دونوں کے متولی ہوتے ہیں، گویا خود ہی مضارب ہوتے ہیں اور خود ہی رب المال ہوتے ہیں، اور ایک ہی شخص مضارب بھی ہو اور رب المال بھی ہو یہ شرعاً درست نہیں، اس لیے یہ بنیاد بھی باطل ہے۔بدائع الصنائع في ترتيب الشرائع (5/ 135):"والثاني: العدد في العاقد، فلا يصلح الواحد عاقداً من الجانبين في باب البيع".اسی طرح نظامِ تکافل میں ایک خرابی یہ بھی ہے کہ وقف کے باب میں ایک ضابطہ یہ ہے کہ وقف کی رقم مالک کو واپس نہیں کی جا سکتی، بلکہ وہ صرف وقف کے مصالح اور مقاصد میں ہی استعمال کی جاسکتی ہے، جب کہ نظامِِ تکافل میں  نقصان کی صورت میں وقف کی ہوئی رقم مالک کو واپس کر دی جاتی ہے۔البحر الرائق شرح كنز الدقائق ومنحة الخالق وتكملة الطوري (5/ 221):"(قوله : ولا يملك الوقف) بإجماع الفقهاء، كما نقله في فتح القدير ؛ ولقوله عليه السلام لعمر - رضي الله عنه -: «تصدق بأصلها، لا تباع ولا تورث»؛ ولأنه باللزوم خرج عن ملك الواقف، وبلا ملك لا يتمكن من البيع، أفاد بمنع تمليكه وتملكه منع رهنه، فلا يجوز للمتولي رهنه".نیز کسی بھی عقد کے درست ہونے کے لیے ضروری ہے کہ عاقدین عاقل ہوں جب کہ اس نظام میں عقد کی نسبت شخصِ معنوی کی طرف کی جاتی ہے جو کہ خارج میں وجود ہی نہیں رکھتا؛ اس لیے عقد کی نسبت اس کی طرف کرنا سراسر غلط ہے۔بدائع الصنائع في ترتيب الشرائع (5/ 135):"(أما) شرائط الانعقاد فأنواع: بعضها يرجع إلى العاقد، وبعضها يرجع إلى نفس العقد، وبعضها يرجع إلى مكان العقد، وبعضها يرجع إلى المعقود عليه، (أما) الذي يرجع إلى العاقد فنوعان: أحدهما أن يكون عاقلاً".مذکورہ بالا مفاسد کی بنا پر تکافل کا مروجہ نظام شرعاً درست نہیں خواہ اس ادارے میں شرعی ایڈوائیزر ہو یا نہ ہو، اس لیے تکافل کے تحت دی جانے والی سہولیات اور پالیسیاں لینا , استعمال کرنا شرعاً جائز نہیں ہے۔ فقط واللہ اعلم
                                                  
عنوان: بینک سے گاڑی لینے کا حکم
سوال: 1.اگر کوئی بینک کے ذریعے گھر خریدے تو آیا اس کا کیا حکم ہے؟2. اگر ناجائز ہے تو جواز کی کوئی صورت ؟3. اور زیادہ پیسے دینا سود کے زمرہ میں تو نہیں آئے گا؟4. نیز دارالعلوم کراچی والوں کا اس بارے میں کیا فتوی ہے؟5. اور جواز کی صورت میں کن کن بینکوں سے یہ معاملہ کیا جاسکتا ہے؟
جواب: 1. بینک کے ذریعہ گھر خریدنا جائز نہیں ہے۔2.  جواز کی صورت یہ ہو سکتی ہے کہ کسی سے بلا سودی قرضہ حاصل کر لے۔3.اگر قرض پر زیادہ نفع دیا جائے تو حقیقی سود ہے ور نہ معنوی سود ہے۔4. دارالعلوم کراچی والوں کا فتویٰ اُن ہی سے معلوم کیا جاسکتا ہے۔5. ہمارے علم کے مطابق فی الوقت ایسا کوئی بینک نہیں ہے جو اسلامی اصول و ضوابط پر پورا اترتا ہو؛ لہذا کسی بینک سے بھی ایسا معاملہ کرنا جائز نہیں۔ فقط واللہ اعلم
                                                  
عنوان: پاک قطر تکافل کا حکم
سوال: پاک قطر تکافل سے متعلق فتوی ارسال فرمائیں ۔
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے   ”  تکافل“ کے عنوان سے جو نظام  چلارہے ہیں ، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے۔         تکافل کے نظام کو جائز قرار دینے والے  اس  کی بنیاد  وقف کے قواعد  پر قرار دیتے ہیں، لیکن  اس نظام میں وقف کے  قواعد کی مکمل رعایت نہیں کی جاتی ،    ذیل میں  اس نظام کی چند بنیادی خرابیوں کا ذکر کیا جاتا ہے :         1۔۔  مروجہ تکافل میں ابتداءً  وقف فنڈ قائم کرنے والے خود اپنا بھی تکافل کرواتے ہیں، اور اپنی ہی وضع کردہ  شرائطِ وقف کے تحت اپنے ہی موقوفہ مال سے  فوائد اٹھاتے ہیں ، جب کہ  نقود کا وقف بذاتِ خود  محلِ نظر ہے، اگر تعامل کی وجہ سے اسے درست مان بھی لیا جائے  تو نقود کا وقف کرنے والا  خود اپنی  وقف کردہ منقولی  شے (نقود  وغیرہ) سے نفع نہیں اٹھاسکتا،  یعنی منقولی اشیاء میں ”وقف علی النفس “ درست نہیں ہے۔         2۔۔  دوسری خرابی اس نظام میں یہ ہے کہ  یہاں پر عقد کی نسبت  کمپنی (شخصِ قانونی) کی طرف ہوتی ہے، جوکہ ایک فرضی اور معنوی چیز ہے، خارج میں اس کا کوئی وجود نہیں  ہے، جب کہ عقد کرنے والوں کا عاقل ، بالغ ہونا ضروری  ہے، اور ظاہر ہے کہ شخصِ قانونی میں ان صفات کا پایا  جانا ممکن نہیں ہے،  جس کی بنا پر تمام معاملات حقیقت میں کمپنی کے ڈائریکٹر ہی سرانجام دیتے ہیں ، چناچہ وہ ڈائریکٹر جب ایک  شخصِ قانونی (وقف فنڈ) کو ”رب المال“ اور دوسرے شخصِ قانونی  (کمپنی)  کو ”مضارب“ بناتے ہیں ، اس حال میں کہ دونوں کے متولی وہ خود ہوتے ہیں تو  نفس الامر اور حقیقت میں وہ خود عقد کے دونوں  پہلو ”رب المال“ اور ”مضارب“ بنتے ہیں ، اس لیے کہ ڈائریکٹر حضرات ہی  کمپنی اور  وقف فنڈ کی نمائندگی کرتے ہیں ، گویا وہ یوں کہتے ہیں کہ  (وقف فنڈ کی طرف سے)  ہم مال مضاربت کے لیے دیتے ہیں ، اور (کمپنی کی طرف سے) ہم  مال مضاربت کے لیے وصول کرتے ہیں ، دوسری طرف عام  طور پر  ان ڈائریکٹرز ہی کو کمپنی کہا جاتا ہے،  نتیجۃً  ایک ہی فرد (حقیقی) خود ہی رب المال ٹھہرا اور خود ہی مضارب، جوکہ شرعاً درست نہیں ہے۔ 3۔۔ تیسری خرابی اس نظام میں  یہ ہے کہ  چندہ کی رقم وقف کی ملکیت ہے اور شریعت کی رو سے   اس رقم کا مالک کو واپس کرنا جائز نہیں ہے،  نہ کل کی واپسی نہ ہی جز کی واپسی،  بلکہ  اس رقم کو وقف کی طرح   صرف وقف  کے مصالح اور مقاصد میں خرچ کیا جاسکتا ہے،  ایسی کوئی صورت نہیں کہ متولی، وقف کی ملکیت   واقف  کو واپس کردے،  یا چندہ دہندہ اس کو واپس لے لے،  جب کہ تکافل میں چندے کی رقم چندہ دہندگان کو مختلف  ناموں سے واپس کی جاتی ہے، جس کی شریعت میں کوئی نظیر نہیں  ہے۔         4۔۔ چوتھی خرابی اس نظام میں  یہ ہے کہ اسلام کے نظامِ  کفالت کی بنیاد  خالص تبرع پر ہے،  جیسا کہ رفاہی اور خیراتی ادارے یہ کام انجام دے رہے ہیں، جب کہ مروجہ  تکافل میں پالیسی ہولڈر اور وقف فنڈ کے درمیان ہونے والا عقد،  عقدِ معاوضہ کی حیثیت رکھتا ہے،  تو جس طرح انشورنس  عقدِ معاوضہ ہونے کی وجہ سے  سود ، قمار اور غرر جیسے مہلک گناہوں کا مجموعہ تھا،  اسی طرح تکافل میں بھی یہی خرابیاں پائی جاتی ہیں ۔             لہذا کسی بھی مروجہ تکافل کمپنی  (بشمول  پاک قطر تکافل)کے ساتھ بھی  کسی  قسم کا معاہدہ کرنا اور اس کا ممبر بننا شرعاً جائز نہیں ہے، اور اگر معاملہ کرلیاہوتو ختم کروالیا جائے، نیز تکافل کمپنی سے صرف اصل رقم وصول کی جاسکتی ہے، زائد  وصول ہی نہ  کی جائے،  اور اگر وصول کرلی ہو تو اس زائد رقم کو   بغیر ثواب کی نیت کے  غرباء اور فقراء میں تقسیم کردیا جائے۔قرآنِ کریم میں ہے:{يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَل الشَّيْطَانِ فَاجْتَنِبُوهُ لَعَلَّكُمْ تُفْلِحُون} [المائدة: 90]        ارشاد باری تعالی ہے: {وَأَخْذِهِمُ الرِّبَا وَقَدْ نُهُوا عَنْهُ وَأَكْلِهِمْ أَمْوَالَ النَّاسِ بِالْبَاطِلِ وَأَعْتَدْنَا لِلْكَافِرِينَ مِنْهُمْ عَذَابًا أَلِيمًا } [النساء: 161] شرح معاني الآثارمیں ہے: "عَنْ عَمْرِو بْنِ يَثْرِبِيٍّ، قَالَ: خَطَبَنَا رَسُولُ اللهِ صَلَّى اللَّهُ عَلَيْهِ وَسَلَّمَ فَقَالَ: «لَا يَحِلُّ لِامْرِئٍ مِنْ مَالِ أَخِيهِ شَيْءٌ إِلَّا بِطِيبِ نَفْسٍ مِنْهُ»". (2/313، کتاب الکراهة، ط: حقانیه)حدیث مبارک میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا،  وَمُؤْكِلَهُ، وَكَاتِبَهُ، وَشَاهِدَيْهِ» ، وَقَالَ: «هُمْ سَوَاءٌ»". (الصحیح لمسلم، 3/1219، کتاب المساقات،دار احیاء التراث ، بیروت۔ مشکاة المصابیح،  باب الربوا، ص: 243، قدیمی)   مشكاة المصابیح  میں ہے:"وعن أبي هريرة قال: قال رسول الله صلى الله عليه وسلم: «الربا سبعون جزءاً أيسرها أن ینکح الرجل أمه»". (1/246، باب الربوا ، ط: قدیمی)مصنف ابن ابی شیبہ میں ہے:             "عن ابن سیرین قال: کل شيءٍ فیه قمار فهو من المیسر".  (4/483، کتاب البیوع  والأقضیة، ط: مکتبه رشد، ریاض)        فتاوی شامی میں ہے: "(قوله: لأنه يصير قماراً)؛ لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".  (6 / 403، کتاب الحظر والإباحة، ط : سعید)         بدائع الصنائعمیں ہے:"(منها) أن يكون مما لاينقل ولايحول كالعقار ونحوه، فلايجوز وقف المنقول مقصوداً لما ذكرنا أن التأبيد شرط جوازه، ووقف المنقول لايتأبد؛ لكونه على شرف الهلاك، فلايجوز وقفه مقصوداً إلا إذا كان تبعاً للعقار، بأن وقف ضيعة ببقرها وأكرتها وهم عبيده فيجوز، كذا قاله أبو يوسف، وجوازه تبعاً لغيره لايدل على جوازه مقصوداً، كبيع الشرب ومسيل الماء، والطريق أنه لايجوز مقصوداً ويجوز تبعاً للأرض والدار، وإن كان شيئاً جرت العادة بوقفه، كوقف المر والقدوم لحفر القبور، ووقف المرجل لتسخين الماء، ووقف الجنازة وثيابها". (6 / 220،  فصل في الشرائط التي ترجع إلی الموقوف، کتاب الوقف، ط: سعید)        العقود الدريه في تنقيح الفتاوى الحامديه میں ہے:"وفي موضع آخر من الوقف من فتاوى الشلبي المذكور ما نصه: فإذا كان وقف الدراهم لم يرو إلا عن زفر، ولم يرو عنه في وقف النفس شيء فلا يتأتى وقفها على النفس حينئذٍ على قوله، لكن لو فرضنا أن حاكماً حنفياً حكم بصحة وقف الدراهم على النفس هل ينفذ حكمه؟ فنقول: النفاذ مبني على القول بصحة الحكم الملفق، وبيان التلفيق أن الوقف على النفس لايقول به إلا أبو يوسف، وهو لايرى وقف الدراهم، ووقف الدراهم لايقول به إلا زفر، وهو لايرى الوقف على النفس، فكان الحكم بجواز وقف الدراهم على النفس حكماً ملفقاً من قولين، كما ترى وقد مشى شيخ مشايخنا العلامة زين الدين قاسم في ديباجة تصحيح القدوري على عدم نفاذه، ونقل فيها عن كتاب توفيق الحكام في غوامض الأحكام: أن الحكم الملفق باطل بإجماع المسلمين. ومشى الطرسوسي في كتابه أنفع الوسائل على النفاذ مستنداً في ذلك لما رآه في منية المفتي، فلينظره من أراده اهـ".(1 / 109،  کتاب الوقف، ط : دار المعرفة)   فتاوی شامیمیں ہے:"وظاهر ما مر في مسألة البقرة اعتبار العرف الحادث، فلايلزم كونه من عهد الصحابة، وكذا هو ظاهر ما قدمناه آنفاً من زيادة بعض المشايخ أشياء جرى التعامل فيها، وعلى هذا فالظاهر اعتبار العرف في الموضع، أو زمان الذي اشتهر فيه دون غيره فوقف الدراهم متعارف في بلاد الروم دون بلادنا، وقف الفأس والقدوم كان متعارفاً في زمن المتقدمين ولم نسمع به في زماننا، فالظاهر أنه لايصح الآن، ولئن وجد نادراً لا يعتبر؛ لما علمت من أن التعامل هو الأكثر استعمالاً، فتأمل". (4 / 364، کتاب الوقف، ط: سعید)    بدائع الصنائع  میں ہے:"(أما) شرائط الانعقاد فأنواع: بعضها يرجع إلى العاقد، وبعضها يرجع إلى نفس العقد، وبعضها يرجع إلى مكان العقد، وبعضها يرجع إلى المعقود عليه، (أما) الذي يرجع إلى العاقد فنوعان: أحدهما أن يكون عاقلاً، فلاينعقد بيع المجنون والصبي الذي لايعقل؛ لأن أهلية المتصرف شرط انعقاد التصرف، والأهلية لاتثبت بدون العقل فلايثبت الانعقاد بدونه … والثاني: العدد في العاقد، فلايصلح الواحد عاقداً من الجانبين في باب البيع إلا الأب فيما يبيع مال نفسه من ابنه الصغير". (5 / 135،  کتاب البیوع، ط: سعید)   البحر الرائق میں ہے:"(قوله : ولا يملك الوقف) بإجماع الفقهاء، كما نقله في فتح القدير؛ ولقوله عليه السلام لعمر -رضي الله عنه-: «تصدق بأصلها لاتباع ولاتورث». ولأنه باللزوم خرج عن ملك الواقف وبلا ملك لايتمكن من البيع، أفاد بمنع تمليكه وتملكه منع رهنه، فلا يجوز للمتولي رهنه". (5 / 221،   کتاب الوقف، ط: دار الکتاب الإسلامي)      فتاوی شامیمیں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه". (5/99،مَطْلَبٌ فِيمَنْ وَرِثَ مَالًا حَرَامًا،ط: سعید) فقط واللہ اعلم
                                                  
عنوان: چھٹی کرنے پر تن خواہ کی کٹوتی
سوال: کیا چھٹی کرنے پر تن خواہ کاٹی جاسکتی ہے؟ اور آدھی چھٹی لگانا جائز ہے؟
جواب: واضح رہے کہ کسی بھی ادارے کے ملازمین کی حیثیت شرعی طور پر اجیرِ خاص کی ہوتی ہے؛  کیوں کہ وہ وقت کے پابند ہوتے ہیں، اور  اجیرِ خاص  ملازمت کے مقررہ وقت پر حاضر رہنے سے اجرت (تن خواہ)  کا مستحق ہوتا ہے، اگر وہ  ملازمت کے اوقات میں  حاضر نہیں  رہا یا تاخیر سے آیا  تو اس   غیر حاضری اور تاخیر کے بقدر تن خواہ  کا وہ مستحق نہیں ہوتا،   اس معاملہ کا  اصل تقاضا تو یہ ہے کہ جب ملازم  کام نہ کرے تو اس کا معاوضہ بھی نہ لے، یا جتنی تاخیر سے آئے اس تاخیر کے بقدر تن خواہ وصول نہ کرے ، لیکن  شریعت نے طرفین کو اختیار دیا ہے کہ  تن خواہ کے بارے میں باہمی رضامندی سے چھٹی یا تاخیر  کی صورت میں جو جائز ضابطہ بناکر آپس میں طے کرلیں اس کی شرعاً بھی اجازت ہوگی۔لہذا اگر ادارے کا یہ ضابطہ ہے کہ ملازم کی غیر حاضری پر اس دن کی تن خواہ کاٹی جائے گی تو  اس کا یہ ضابطہ غیر شرعی نہیں ہے، البتہ اگر ادارے نے ضابطہ کے مطابق استحقاقی چھٹیاں رکھی ہوں، تو استحقاقی چھٹی کرنے پر ملازم کی تن خواہ کاٹنا وعدہ خلافی ہوگی، جو گناہ ہے۔باقی آدھی چھٹی لگانے سے کیا مقصد ہے ؟ اگر مقصد یہ ہو کہ تاخیر سے آنے پر خواہ وہ آدھے دن سے کم ہی کیوں نہ ہو  ایک دن کی آدھی تنخواہ کاٹ لی جاتی ہے تو شرعاً یہ جائز نہیں ہے، اس لیے ملازم نے جتنا وقت دیا ہے اتنے وقت کی تن خواہ کا تو وہ مستحق ہے ، بلکہ اس کی  جائز  صورت یہ ہے کہ  ملازم کی ماہانہ تن خواہ کو  اس کی ملازمت کے مکمل وقت (مثلاً صبح 8 سےشام 5 بجے تک وغیرہ)میں تقسیم کردیا جائے، پھر جس دن کوئی ملازم ملازمت کے وقت تاخیر سے آئے تو  اس کی تن خواہ  میں سے صرف اس تاخیر کے بقدر کٹوتی کی جاسکتی ہے۔مشکاۃ المصابیح  میں ہے:"وعن عمرو بن عوف المزني عن النبي صلى الله عليه وسلم قال: «الصلح جائز بين المسلمين إلا صلحاً حرم حلالاً أو أحل حراماً، والمسلمون على شروطهم إلا شرطاً حرم حلالاً أو أحل حراماً» . رواه الترمذي وابن ماجه وأبو داود وانتهت روايته عند قوله: «شروطهم»".(1/253، باب الافلاس والانظار، الفصل الثانی، ط: قدیمی)     فتاوی شامی میں ہے:"وليس للخاص أن يعمل لغيره، ولو عمل نقص من أجرته بقدر ما عمل، فتاوى النوازل.(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلاً يوماً يعمل كذا، فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة، وفي فتاوى سمرقند: وقد قال بعض مشايخنا: له أن يؤدي السنة أيضاً. واتفقوا أنه لا يؤدي نفلاً، وعليه الفتوى ... (قوله: ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه، وينقص من أجر النجار بقدر ما عمل في الدواة".(6/70،  کتاب الاجارۃ، ط: سعید)شرح المجلۃ میں ہے: "لایجوز لأحد  أن یاخذ  مال أحد  بلا سبب شرعي".(1/264،  مادۃ: 97، ط: رشیدیہ)      البحر الرائق میں ہے:"وفي شرح الآثار: التعزير بالمال كان في ابتداء الإسلام ثم نسخ. والحاصل أن المذهب عدم التعزير بأخذ المال".(5/41، فصل فی التعزیر،  ط:  سعید) فقط واللہ اعلم
                                                  
عنوان: گاڑی کا انشورنس
سوال: میں نے ایک گاڑی خریدی ہے،  کیا میں اس کی ایکسڈنٹل انشورنس کروا سکتا ہوں؟  ایک سال کے ۴۰ یا ۵۰ ہزار روپیہ ہوتے ہیں۔ جب بھی کوئی ایکسڈنٹ ہو تو انشورنس والے گاڑی ٹھیک کروا دیتے ہیں، کچھ ڈیپری سیشن لے کر۔ کیا یہ جائز ہے؟
جواب: عام انشورنس کی طرح گاڑی کا انشورنس کرانا بھی جائز نہیں ۔فقط واللہ اعلم
                                                  
عنوان: ٹریفک قوانین پر چالان کا حکم
سوال: احناف کے نزدیک مالی جرمانہ ٹھیک نہیں ہے تو پاکستان میں جو ٹریفک قوانین پر چالان لیا جاتا ہے اس کا کیا حکم ہے؟
جواب: بلاشبہہ فقہائے احناف کے فتوے کے مطابق مالی جرمانہ لینا جائز نہیں ہے؛ لہٰذا قابلِ تنبیہ جرائم کے لیے ایسا مناسب متبادل تجویز کرنا چاہیے جس کی شریعت میں گنجائش ہو۔ مثلاً: ٹریفک قوانین کی خلاف ورزی  پر تنبیہ کے لیے یہ ضابطہ بنادیا جائے کہ مقررہ تنبیہات کے بعد بھی خلاف ورزی ہو تو اس کا لائسنس  کالعدم قرار دیا جائے، اور کالعدم لائسنس کی تجدید کے لیے فیس بڑھادی جائے تو اس صورت کی گنجائش ہوگی۔"ولایکون التعزیر بأخذ المال من الجاني في المذهب". (مجمع الأنهر، کتاب الحدود / باب التعزیر ۱؍۶۰۹ بیروت)
"وفي شرح الآثار: التعزیر بأخذ المال کانت في ابتداء الإسلام ثم نسخ". (البحر الرائق /باب التعزیر41/5 )
"والحاصل أن المذهب عدم التعزیر بأخذ المال". (شامي / باب التعزیر، مطلب في التعزیر بأخذ المال ۶؍۱۰۶ )
"لایجوز لأحد من المسلمین أخذ مال أحد بغیر سبب شرعي". (شامي / باب التعزیر، مطلب في التعزیر بأخذ المال ۶؍۱۰۶ )’’در مختار‘‘ میں ہے: ’’لا بأخذ مال في المذهب. بحر. وفیه عن بزازیة: وقیل: یجوز، ومعناه أن یمسکه مدة لینزجر، ثم یعیده له، فإن أیس من توبته یصرفها إلی ما یری. وفي المجتبی: أنه کان في ابتداء الإسلام ثم نسخ ‘‘. (الدر المختار مع الشامیة: ۱/۳۲۶) فقط واللہ اعلم
                                                  
عنوان: درخت پر پھل ظاھر ہونے سے پہلے باغ کی بیع کا حکم، درخت پر پھل لگے ہونے کی حالت میں باغ بیچنے کی صورت میں عشر بائع پر ہوگا یا مشتری پر؟
سوال: ہمارا ایک انگور کا باغ ہے، جس کو ہم نے ٹھیکیدار کو اس سال ٹھیکے پر دیا۔ اس حال میں کہ انگور کی بیلوں پر انگور ابھی تک اگے نہیں تھے۔ صرف چھوٹی چھوٹی کلیاں تھیں۔ ٹھیکیدار نے چار پانچ مہینے اس باغ پر محنت کی۔ گویا یہ پانچ مہینے اس باغ پر ٹھیکیدار کی ملکیت تھی۔ تو اب پوچھنا یہ ہے کہ اس باغ کی زکات اس سال کس پر آئے گی؟ ٹھیکیدار پر یا پھر ہم پر؟
جواب: واضح رہے کہ زمینی پیداوار مثلاً انگور وغیرہ پر عشر لازم ہوتا ہے ، زکات نہیں۔باقی صورتِ مسئولہ میں ابھی انگوروں کی کلیاں تھیں کہ ان کی بیع کر دی گئی  ہے تو یہ بیع شرعاً درست ہی نہیں ہوئی، اس لیے کہ درخت پر پھلوں  کی بیع کے لیے ضروری ہے کہ وہ پھل ظاہر ہو چکے ہوں۔لہٰذا آپ کوچاہیے کہ آپ اس بیع کو ختم کر کے ازسرِ نو بیع کریں، اور بیع کی دوصورتیں ہو سکتی ہیں، اول یہ کہ انگور اگنے کے بعد اور پکنے سے پہلےبیع کر دی جائے، دوسری یہ کہ انگور پکنے کے بعد بیع کر دی جائے، اول صورت (انگور اگنے کے بعد اور پکنے سے پہلےبیع کر دینے )میں عشر خریدنے والے پر لازم ہو گا اور بائع پر ان پھلوں سے حاصل شدہ قیمت پر اپنی شرائط کے ساتھ زکات لازم ہوگی، اور دوسری صورت (انگور پکنے کے بعد بیع کر دینے) میں عشر بائع پر لازم ہوگا۔درِمختار میں ہے:"(ومن باع ثمرة بارزة) أما قبل الظهور فلایصح اتفاقاً".وفي الرد: "(قوله: أما قبل الظهور) أشار إلى أن البروز بمعني الظهور  والمراد به انفراك الزهر عنها و انعقادها ثمرة و إن صغرت". (كتاب البيوع ، فصل في ما يدخل في البيع تبعاً و مالايدخل، 4/ 555 ط:سعيد)درِ مختار میں ہے:"ولوباع الزرع إن قبل إدراكه فالعشر على المشتري و لو بعده فعلى البائع". (كتاب الزكاة، باب العشر، 2/333 ط:سعيد) فقط واللہ اعلم
                                                  
عنوان: حمایہ تکافل کا شرعی حکم
سوال: "حمایہ تکافل"  کاشرعی حکم کیا ؟  اس موضوع پر مفصل  راہ نمائی فرمائیں!
جواب: ’’ای ایف یو‘‘  ایک لائف انشورنس کمپنی ہے، اور اب اس نے (EFU)’’ای ایف یو حمایہ تکافل‘‘ کے نام سے ایک ونڈو کھولی ہے، اور اس کی بنیاد تکافل کے نظام پر رکھی ہے،   جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے   ”  تکافل“ کے عنوان سے جو نظام  چلارہے ہیں ، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے۔         تکافل کے نظام کو جائز قرار دینے والے  اس  کی بنیاد  وقف کے قواعد  پر قرار دیتے ہیں، لیکن  اس نظام میں وقف کے  قواعد کی مکمل رعایت نہیں کی جاتی ،    ذیل میں  اس نظام کی چند بنیادی خرابیوں کا ذکر کیا جاتا ہے :         1۔۔  مروجہ تکافل میں ابتداءً  وقف فنڈ قائم کرنے والے خود اپنا بھی تکافل کرواتے ہیں، اور اپنی ہی وضع کردہ  شرائطِ وقف کے تحت اپنے ہی موقوفہ مال سے  فوائد اٹھاتے ہیں ، جب کہ  نقود کا وقف بذاتِ خود  محلِ نظر ہے، اگر تعامل کی وجہ سے اسے درست مان بھی لیا جائے  تو نقود کا وقف کرنے والا  خود اپنی  وقف کردہ منقولی  شے (نقود  وغیرہ) سے نفع نہیں اٹھاسکتا،  یعنی منقولی اشیاء میں ”وقف علی النفس “ درست نہیں ہے۔         2۔۔  دوسری خرابی اس نظام میں یہ ہے کہ  یہاں پر عقد کی نسبت  کمپنی (شخصِ قانونی) کی طرف ہوتی ہے، جوکہ ایک فرضی اور معنوی چیز ہے، خارج میں اس کا کوئی وجود نہیں  ہے، جب کہ عقد کرنے والوں کا عاقل ، بالغ ہونا ضروری  ہے، اور ظاہر ہے کہ شخصِ قانونی میں ان صفات کا پایا  جانا ممکن نہیں ہے،  جس کی بنا پر تمام معاملات حقیقت میں کمپنی کے ڈائریکٹر ہی سرانجام دیتے ہیں ، چناچہ وہ ڈائریکٹر جب ایک  شخصِ قانونی (وقف فنڈ) کو ”رب المال“ اور دوسرے شخصِ قانونی  (کمپنی)  کو ”مضارب“ بناتے ہیں ، اس حال میں کہ دونوں کے متولی وہ خود ہوتے ہیں تو  نفس الامر اور حقیقت میں وہ خود عقد کے دونوں  پہلو ”رب المال“ اور ”مضارب“ بنتے ہیں ، اس لیے کہ ڈائریکٹر حضرات ہی  کمپنی اور  وقف فنڈ کی نمائندگی کرتے ہیں ، گویا وہ یوں کہتے ہیں کہ  (وقف فنڈ کی طرف سے)  ہم مال مضاربت کے لیے دیتے ہیں ، اور (کمپنی کی طرف سے) ہم  مال مضاربت کے لیے وصول کرتے ہیں ، دوسری طرف عام  طور پر  ان ڈائریکٹرز ہی کو کمپنی کہا جاتا ہے،  نتیجۃً  ایک ہی فرد (حقیقی) خود ہی رب المال ٹھہرا اور خود ہی مضارب، جوکہ شرعاً درست نہیں ہے۔ 3۔۔ تیسری خرابی اس نظام میں  یہ ہے کہ  چندہ کی رقم وقف کی ملکیت ہے اور شریعت کی رو سے   اس رقم کا مالک کو واپس کرنا جائز نہیں ہے،  نہ کل کی واپسی نہ ہی جز کی واپسی،  بلکہ  اس رقم کو وقف کی طرح   صرف وقف  کے مصالح اور مقاصد میں خرچ کیا جاسکتا ہے،  ایسی کوئی صورت نہیں کہ متولی، وقف کی ملکیت   واقف  کو واپس کردے،  یا چندہ دہندہ اس کو واپس لے لے،  جب کہ تکافل میں چندے کی رقم چندہ دہندگان کو مختلف  ناموں سے واپس کی جاتی ہے، جس کی شریعت میں کوئی نظیر نہیں  ہے۔         4۔۔ چوتھی خرابی اس نظام میں  یہ ہے کہ اسلام کے نظامِ  کفالت کی بنیاد  خالص تبرع پر ہے،  جیسا کہ رفاہی اور خیراتی ادارے یہ کام انجام دے رہے ہیں، جب کہ مروجہ  تکافل میں پالیسی ہولڈر اور وقف فنڈ کے درمیان ہونے والا عقد،  عقدِ معاوضہ کی حیثیت رکھتا ہے،  تو جس طرح انشورنس  عقدِ معاوضہ ہونے کی وجہ سے  سود ، قمار اور غرر جیسے مہلک گناہوں کا مجموعہ تھا،  اسی طرح تکافل میں بھی یہی خرابیاں پائی جاتی ہیں ۔             لہذا کسی بھی مروجہ تکافل کمپنی  (بشمول  EFU لائف کمپنی )کے ساتھ بھی  کسی  قسم کا معاہدہ کرنا اور اس کا ممبر بننا شرعاً جائز نہیں ہے، اور اگر معاملہ کرلیا   ہوتو ختم کروالیا جائے، نیز تکافل کمپنی سے صرف اصل رقم وصول کی جاسکتی ہے، زائد  وصول ہی نہ  کی جائے،  اور اگر وصول کرلی ہو تو اس زائد رقم کو   بغیر ثواب کی نیت کے  غرباء اور فقراء میں تقسیم کردیا جائے۔قرآنِ کریم میں ہے:{يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَل الشَّيْطَانِ فَاجْتَنِبُوهُ لَعَلَّكُمْ تُفْلِحُون} [المائدة: 90]        ارشاد باری تعالی ہے: {وَأَخْذِهِمُ الرِّبَا وَقَدْ نُهُوا عَنْهُ وَأَكْلِهِمْ أَمْوَالَ النَّاسِ بِالْبَاطِلِ وَأَعْتَدْنَا لِلْكَافِرِينَ مِنْهُمْ عَذَابًا أَلِيمًا } [النساء: 161] شرح معاني الآثارمیں ہے: "عَنْ عَمْرِو بْنِ يَثْرِبِيٍّ، قَالَ: خَطَبَنَا رَسُولُ اللهِ صَلَّى اللَّهُ عَلَيْهِ وَسَلَّمَ فَقَالَ: «لَا يَحِلُّ لِامْرِئٍ مِنْ مَالِ أَخِيهِ شَيْءٌ إِلَّا بِطِيبِ نَفْسٍ مِنْهُ»". (2/313، کتاب الکراهة، ط: حقانیه)حدیث مبارک میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا،  وَمُؤْكِلَهُ، وَكَاتِبَهُ، وَشَاهِدَيْهِ» ، وَقَالَ: «هُمْ سَوَاءٌ»". (الصحیح لمسلم، 3/1219، کتاب المساقات،دار احیاء التراث ، بیروت۔ مشکاة المصابیح،  باب الربوا، ص: 243، قدیمی)   مشكاة المصابیح  میں ہے:"وعن أبي هريرة قال: قال رسول الله صلى الله عليه وسلم: «الربا سبعون جزءاً أيسرها أن ینکح الرجل أمه»". (1/246، باب الربوا ، ط: قدیمی)مصنف ابن ابی شیبہ میں ہے:             "عن ابن سیرین قال: کل شيءٍ فیه قمار فهو من المیسر".  (4/483، کتاب البیوع  والاقضیہ، ط؛ مکتبہ رشد، ریاض)        فتاوی شامی میں ہے: "(قوله: لأنه يصير قماراً)؛ لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".  (6 / 403، کتاب الحظر والإباحة، ط : سعید)         بدائع الصنائعمیں ہے:"(منها) أن يكون مما لاينقل ولايحول كالعقار ونحوه، فلايجوز وقف المنقول مقصوداً لما ذكرنا أن التأبيد شرط جوازه، ووقف المنقول لايتأبد؛ لكونه على شرف الهلاك، فلايجوز وقفه مقصوداً إلا إذا كان تبعاً للعقار، بأن وقف ضيعة ببقرها وأكرتها وهم عبيده فيجوز، كذا قاله أبو يوسف، وجوازه تبعاً لغيره لايدل على جوازه مقصوداً، كبيع الشرب ومسيل الماء، والطريق أنه لايجوز مقصوداً ويجوز تبعاً للأرض والدار، وإن كان شيئاً جرت العادة بوقفه، كوقف المر والقدوم لحفر القبور، ووقف المرجل لتسخين الماء، ووقف الجنازة وثيابها". (6 / 220،  فصل في الشرائط التي ترجع إلی الموقوف، کتاب الوقف، ط: سعید)        العقود الدريه في تنقيح الفتاوى الحامديه میں ہے:"وفي موضع آخر من الوقف من فتاوى الشلبي المذكور ما نصه: فإذا كان وقف الدراهم لم يرو إلا عن زفر، ولم يرو عنه في وقف النفس شيء فلا يتأتى وقفها على النفس حينئذٍ على قوله، لكن لو فرضنا أن حاكماً حنفياً حكم بصحة وقف الدراهم على النفس هل ينفذ حكمه؟ فنقول: النفاذ مبني على القول بصحة الحكم الملفق، وبيان التلفيق أن الوقف على النفس لايقول به إلا أبو يوسف، وهو لايرى وقف الدراهم، ووقف الدراهم لايقول به إلا زفر، وهو لايرى الوقف على النفس، فكان الحكم بجواز وقف الدراهم على النفس حكماً ملفقاً من قولين، كما ترى وقد مشى شيخ مشايخنا العلامة زين الدين قاسم في ديباجة تصحيح القدوري على عدم نفاذه، ونقل فيها عن كتاب توفيق الحكام في غوامض الأحكام: أن الحكم الملفق باطل بإجماع المسلمين. ومشى الطرسوسي في كتابه أنفع الوسائل على النفاذ مستنداً في ذلك لما رآه في منية المفتي، فلينظره من أراده اهـ".(1 / 109،  کتاب الوقف، ط : دار المعرفة)   فتاوی شامیمیں ہے:"وظاهر ما مر في مسألة البقرة اعتبار العرف الحادث، فلايلزم كونه من عهد الصحابة، وكذا هو ظاهر ما قدمناه آنفاً من زيادة بعض المشايخ أشياء جرى التعامل فيها، وعلى هذا فالظاهر اعتبار العرف في الموضع، أو زمان الذي اشتهر فيه دون غيره فوقف الدراهم متعارف في بلاد الروم دون بلادنا، وقف الفأس والقدوم كان متعارفاً في زمن المتقدمين ولم نسمع به في زماننا، فالظاهر أنه لايصح الآن، ولئن وجد نادراً لا يعتبر؛ لما علمت من أن التعامل هو الأكثر استعمالاً، فتأمل". (4 / 364، کتاب الوقف، ط: سعید)    بدائع الصنائع  میں ہے:"(أما) شرائط الانعقاد فأنواع: بعضها يرجع إلى العاقد، وبعضها يرجع إلى نفس العقد، وبعضها يرجع إلى مكان العقد، وبعضها يرجع إلى المعقود عليه، (أما) الذي يرجع إلى العاقد فنوعان: أحدهما أن يكون عاقلاً، فلاينعقد بيع المجنون والصبي الذي لايعقل؛ لأن أهلية المتصرف شرط انعقاد التصرف، والأهلية لاتثبت بدون العقل فلايثبت الانعقاد بدونه … والثاني: العدد في العاقد، فلايصلح الواحد عاقداً من الجانبين في باب البيع إلا الأب فيما يبيع مال نفسه من ابنه الصغير". (5 / 135،  کتاب البیوع، ط: سعید)   البحر الرائق میں ہے:"(قوله : ولا يملك الوقف) بإجماع الفقهاء، كما نقله في فتح القدير؛ ولقوله عليه السلام لعمر -رضي الله عنه-: «تصدق بأصلها لاتباع ولاتورث». ولأنه باللزوم خرج عن ملك الواقف وبلا ملك لايتمكن من البيع، أفاد بمنع تمليكه وتملكه منع رهنه، فلا يجوز للمتولي رهنه". (5 / 221،   کتاب الوقف، ط: دار الکتاب الاسلامی)      فتاوی شامیمیں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه". (5/99،مَطْلَبٌ فِيمَنْ وَرِثَ مَالًا حَرَامًا،ط: سعید) فقط واللہ اعلم
                                                  
عنوان: ٹیکس ادا کرنے کے لیے پرائز بانڈ خریدنا
سوال: درج ذیل سوال وجواب کی روشنی میں مسئلے کی وضاحت فرمادیں:سوال: میں نے پڑھا تھا کہ حکومت کا عوام پر غیر ضروری ٹیکس لگانا حرام ہے اور عوام کا ان ٹیکس سے بچنے کے لیے حیلے بہانے کرنا درست ہے اگر کوئی ٹیکسیشن کا ماہر ان کو ظلم قرار دے۔  توآج کل اس ظالمانہ ٹیکس سے بچنا ناممکن ہے۔میرا سوال یہ ہے کہ کیا ہم پرائزبونڈ کے انعام سے ملنے والی رقم سے ٹیکس ادا کر سکتے ہیں؟ کیوں کہ پرائزبونڈ حرام ہیں تو کیا ہم اگر خود پرائزبونڈ کی انعامی رقم استعمال نہ کریں، بلکہ حکومت سے ہی لے کرحکومت کو ہی ٹیکس کی مد میں ادا کر دیں تو کیا ایسا کر سکتے ہیں؟(عبدالرؤف)جواب: آپ کا یہ نظریہ درست نہیں کہ پرائز بانڈ حرام ہیں، اس لیے اُن پر حاصل ہونے والا انعام ٹیکس کی مَد میں دینا چاہیے ۔ انعامی بانڈز کی خرید وفروخت اور ان پر ملنے والاانعام جائز ہے، بانڈ پر درج قیمت پر خرید وفروخت میں تو کسی کا اختلاف نہیں ہے، البتہ اس کی انعامی رقم کے جواز پر علماء کا اختلاف ہے۔ ہمارے علماءِ اہلِ سنت وجماعت کے نزدیک یہ انعامی رقم لینا جائز ہے،اس میں حرمت کی کوئی وجہ نہیں ہے۔یہ اختلاف فقہی دلائل کی بنیاد پر ہے، یہ مسلکی نوعیت کا اصولی یااعتقادی اختلاف نہیں ہے۔ ہر دور کے نئے پیش آنے والے مسائل ’’مجتہَدفیہ‘‘ہوتے ہیں ،یعنی جن پراُس عہد کے اہلِ فتویٰ اور اہلِ علم کو شرعی دلائل کی روشنی میں جواز یا عدمِ  جواز کا حکم لگانا ہوتا ہے۔ بعض اوقات علماء کی فقہی آراء اِن کے بارے میں مختلف ہوتی ہیں۔ ایسی صورت میں عام مسلمانوں کو میر امشورہ یہ ہوتا ہے کہ جن علماء کی فقاہت ، اجتہادی اہلیت اور علمی دیانت پر انہیں زیادہ اعتماد ہے، اُن کی رائے پر عمل کریں۔لیکن یہ ترجیح دین داری اور آخرت کی جواب دہی کی بنیاد پر ہونی چاہیے، نہ کہ محض خواہشِ نفس کی اِتباع کی جائے۔ ان بانڈز کا اجرا حکومتِ پاکستان کرتی ہے، بینک نہیں کرتے ،وہ صرف ان کی خریدوفرخت کے لیے ایجنٹ کا کام کرتے ہیں، اِس میں کوئی سودی معاہدہ بھی شامل نہیں ہے ، نہ مشروط اور نہ معہود۔یہ اختلاف ربوٰ کی حرمت میں نہیں ہے، کیوں کہ ربوٰ کی حُرمت تو قطعی ہے،بلکہ اس امر میں ہے کہ انعامی بانڈز پر دیا جانے والا انعام سود ہے یا نہیں ۔جن علماء نے اسے حرام قرار دیا ، انہوں نے اسے سود اورقمار کہا ہے ۔ ہمارے نزدیک ان کا یہ فتویٰ دلائل کی بنیاد پر درست نہیں ہے۔اس مسئلے پر تفہیم المسائل کی جلد : چہارم میں ہم لکھ چکے ہیں اور اگر کسی کو مزید تفصیلی دلائل سے آگہی مطلوب ہو تو علّامہ غلام رسول سعیدی کی شرح صحیح مسلم ، علّامہ مفتی وقار الدینؒ کی وقار الفتاویٰ اور مفتی رفیق حسنی کی رفیق الفقہاء کا مطالعہ فرمائیں ۔ہم اس پر ایک بار پھر مُدلل ومفصل موقف تحریر کریں گے،لیکن اخبارات کے کالم اس کے متحملنہیں ہوسکتے۔
جواب: ظالمانہ ٹیکس سے بچنے کے لیے حلال اور جائز طریقہ اپنا نا درست ہے، ناجائز اور حرام کام کو ذریعہ  بنانا جائز نہیں ،لہذا  ٹیکس سے بچنے کے  لیے مذکورہ بالا صورت اختیار کرنا جائز نہیں ۔جہاں تک پرائز بونڈ کےمنافع کا تعلق ہے ، تو اس پر  حاصل ہونے والے منافع سود اور حرام مال کے زمرے  میں آتے ہیں ، جس  کی وضاحت مختصر یہ ہے :’’پرائز بانڈز میں سود کا وجود تو بالکل ظاہر ہے؛ کیوں کہ سود کی حقیقت یہ  ہے کہ مال کا مال کے بدلے معاملہ کرتے وقت ایک طرف ایسی زیادتی مشروط ہو جس کے مقابلے میں دوسری طرف کچھ نہ ہو،بعینہ یہی حقیقت بانڈز کے انعام میں بھی موجود ہے، کیوں کہ ہر آدمی مقررہ رقم دے کر پرائزبانڈز اس لیے حاصل کرتا ہے کہ اس سے قرعہ اندازی میں نام آنے پر اپنی رقم کے علاوہ  زیادہ رقم مل جائے، اور یہ زائد اور اضافی رقم سود ہے؛ کیوں کہ شر یعت میں ایک جنس کی رقم  کاتبادلہ اگر  آپس میں  کیا جائے تو برابری کے ساتھ لین دین کرنا ضروری ہوتا ہے، کمی بیشی کے ساتھ لین دین کرنا سود ہے، اسی طرح سود کی ایک اور حقیقت جو قرآنِ  کریم کے نازل ہونے سے پہلے بھی سمجھی جاتی تھی  وہ یہ تھی کہ قرض دے کر اس پر نفع لیاجائے،سود کی یہ تعریف ایک حدیث میں ان الفاظ کے ساتھ آئی ہے ”کل قرض جر منفعةً فهو ربوا“یعنی ہر وہ قرض جو نفع کمائے وہ سود ہے،  لہٰذا اس سے ثابت ہوا کہ جو زیادتی قرض کی وجہ سے حاصل ہوئی ہووہ بھی سود میں داخل ہے، اور سود کی یہ حقیقت بانڈز کے انعام پر بھی صادق آتی ہے؛ کیوں کہ  بانڈز کی حیثیت قرض کی ہوتی ہے ،  حکومت اس قرضہ کو استعمال میں لاتی ہے اور قرضہ کے عوض لوگوں سے ایک مقررہ مقدار میں انعام کا وعدہ کرتی ہے اور پھر قرعہ اندازی کے ذریعے انعامی رقم  کے نام سے سود کی رقم لوگوں میں تقسیم کردی جاتی ہے، جو ناجائز اور حرام ہے۔اسی طرح پرائزبانڈ ز  میں جوا بھی شامل ہے ، "جو ا" جسے عربی زبان میں’’قمار‘‘ کہا جاتا ہے در حقیقت ہر وہ معاملہ ہے جس میں’’مخاطرہ‘‘ ہو، یعنی قمار کی حقیقت یہ ہے کہ ایسا معاملہ کیا جائے جو نفع ونقصان کے خطرے کی بنیاد  پرہو، اورپرائزبانڈز کے حصہ داران زائد رقم وصول کرنے کی غرض سے رقم جمع کراتے ہیں، لیکن معاملہ قرعہ اندازی اور اس میں نام آنے پر مشروط ہونے کی وجہ سے یہ لوگ خطرے میں رہتے ہیں کہ زائد رقم ملے گی  یانہیں، اس سے واضح ہوا کہ  پرائز بانڈز جوئے اور سود کا مجموعہ ہے ، لہذا پرائز بانڈ ز کی خریدوفروخت کرنااور اس سے ملنے والا انعام حاصل کرنا شریعت کی رو سے  ناجائز اور حرام ہے۔فقط واللہ اعلم
                                                  
عنوان: میراث میں بہنوں کا حصہ نہ دینا / میراث کے حصہ سے دست برداری
سوال: اگر کوئی شخص بہن کا حق (یعنی میراث میں حصہ) مانتا بھی ہے، لیکن دینے سے انکار کرتا ہے تو اس کا کیا حکم ہے؟ یا  بہن اپنا حصہ بھائی کے لیے چھوڑدے لیکن بھائی نے اس بہن کے حصے کو الگ نہ کیا ہو اور نہ بہن کے سامنے اس کا اقرار کیا ہو تو اس کا کیا حکم ہے؟
جواب: واضح رہے کہ والدین کے ترکہ میں جس طرح ان کی نرینہ اولاد کا حق وحصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہنوں کو  ان کے شرعی حصے سے محروم کرنا ناجائز اور سخت گناہ ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔نیز  تقسیمِ جائے داد سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے،  البتہ ترکہ تقسیم ہوجائے ، ہر ایک وارث اپنے حصے پر قبضہ کرنے  کے بعد اپنا حصہ خوشی سے  جس کو دینا چاہے دے سکے گا۔ لیکن اگر بھائیوں کے یا خاندانی  یا معاشرتی دباؤ کی وجہ سے بہنوں سے ان کا حصہ معاف کرالیا جائے تو  بھائیوں کے لیے وہ حلال نہیں ہوگا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (1/266، باب الوصایا، الفصل الثالث،  ط: قدیمی)تکملۃ رد المحتار علی الدر المختار میں ہے:    " الإرث جبري لَايسْقط بالإسقاط". (ج؛7/ص؛505 / کتاب الدعوی، ط :سعید)       الأشباہ والنظائر لابن نجیم  میں ہے:   "لَوْ قَالَ الْوَارِثُ: تَرَكْتُ حَقِّي لَمْ يَبْطُلْ حَقُّهُ؛ إذْ الْمِلْكُ لَا يَبْطُلُ بِالتَّرْك". (ص؛309/ما یقبل الاسقاط من الحقوق وما لا یقبلہ/ط:قدیمی) فقط واللہ اعلم
                                                  
عنوان: چوکیدار کے لیے اوقاتِ ملازمت میں گاڑی صاف کرنے کا حکم
سوال: کیا چوکیدار کے لیے چوکیداری کے وقت میں گاڑی صاف کرنا درست ہے جب کہ وہ چوکیداری بھی کررہا ہو?
جواب: واضح رہے کہ چوکیدار کی حیثیت "اجیرِ خاص" کی ہوتی ہے اور اجیر خاص کا حکم یہ ہے کہ وہ  ملازمت کے اوقات میں دوسرا کوئی کام نہیں کرسکتا؛ اس  لیے  چوکیدار کے لیے بلا اجازت ڈیوٹی کے اوقات میں گاڑی صاف کرنا درست نہ ہو گا(اگر گاڑی کی صفائی اس کی ذمہ داری میں داخل نہ ہو)۔ البتہ اگر مالک کی طرف سے اس کی اجازت ہو اور اس سے چوکیداری متاثر نہ ہوتی ہو تو چوکیدار کے لیے ملازمت کے اوقات میں بھی گاڑی صاف کرنے کی اجازت ہو گی۔الجوہرۃ النیرۃ میں ہے:"(قوله: والأجير الخاص هو الذي يستحق الأجرة بتسليم نفسه في المدة، وإن لم يعمل كمن استأجر رجلا شهرا للخدمة، أو لرعي الغنم) وإنما سمي خاصا؛ لأنه يختص بعمله دون غيره؛ لأنه لا يصح أن يعمل لغيره في المدة".     فتاوی شامی میں ہے:"وليس للخاص أن يعمل لغيره، ولو عمل نقص من أجرته بقدر ما عمل، فتاوى النوازل.(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلاً يوماً يعمل كذا، فعليه أن يعمل ذلك العمل إلى تمام المدة ولايشتغل بشيء آخر سوى المكتوبة، وفي فتاوى سمرقند: وقد قال بعض مشايخنا: له أن يؤدي السنة أيضاً. واتفقوا أنه لا يؤدي نفلاً، وعليه الفتوى ..." فقط واللہ اعلم
                                                  
عنوان: کرپٹو کرنسی ایکسچینج / ڈیجیٹل کرنسی کا حکم
سوال: Cryptocurrency Exchange کا کاروبار کرنا جائز ہے؟یہ  ایک ڈیجیٹل کرنسی ہے، جس سے ہم آن لائن شاپنگ تو کر سکتے ہیں، لیکن اس کی نوٹوں کی طرح کوئی شکل نہیں ہے۔
جواب: ڈیجیٹل کرنسیز  کی  حقیقت اب تک واضح نہیں ہے اور اس کی لین دین مشکوک ہے،  نیز قانوناًبھی  اس کو کرنسی کی حیثیت سے تسلیم نہیں کیا گیا ہے؛ لہذا جب تک اس کی اصل حقیقت مکمل طور پر واضح نہ ہوجائے اس کی لین دین اور کاروبار سے اجتناب کیا جائے۔ فقط واللہ اعلم
                                                  
عنوان: اوبر یا کریم میں گاڑی چلا کر پیسہ کمانے کاحکم
سوال: کیا اوبر یا کریم میں اپنی ذاتی گاڑی چلا کر کمائی کرنا جائز ہے اگر گاڑی کمرشل نہ ہو؟
جواب: کریم اور اوبر میں گاڑی مالکان اور کمپنی کے درمیان جو معاہدہ ہےوہ غیر واضح ہے اس لیے اس کی تفصیل جانے بغیر کوئی حکم لگانا قبل از وقت ہو گا،  لہذا گاڑی مالکان اور کمپنی کے درمیان معاملہ کی  جو نوعیت ہے اگر اس کے بارے میں کوئی تفصیل معلوم ہو تو وہ تفصیل سے لکھ کر بھیج دیں ،  ان شاء اللہ جواب دے دیا جائے گا۔ فقط واللہ اعلم
                                                  
عنوان: آن لائن فوڈ ایپس سے کھانا خریدنا
سوال: آج کل رائج‌آن لائن فوڈ ایپس سے کھانا خرید کر کھانا کیسا ہے؟
جواب: انٹرنیٹ کے ذریعہ یا موبائل ایپس کے ذریعے خریداری میں اگر خریدوفروخت کی شرائط پائی جائیں تو  وہ معاملہ صحیح ہوتا ہے، مثلاً: مبیع اور ثمن کی مکمل تفصیلات بتائی جائیں، جس سے ہر قسم کی جہالت مرتفع ہوجائے، اور کوئی بھی شرط فاسد نہ لگائی گئی ہو وغیرہ ۔ لہذا اگر مذکورہ ایپس میں کھانا کی تصویر لگی ہوئی ہو یا نام لکھا ہو  اور اس کی قیمت متعین ہو اور خریدار مطلوبہ ڈش منتخب کرکے اس کا آرڈ کردے، اور وہ کھانا ان کی طرف سے خریدار کو پہنچادیا جائے تو  اس طرح کی خرید وفروخت جائز ہے، اور وہ کھانا کھانا بھی صحیح ہے۔یہ تو انٹرنیٹ کے ذریعہ کھانے کی خریداری کا فی نفسہ حکم ہے، البتہ مذکورہ ایپس میں اگر کوئی اور شرائط ہوں یا معاملہ کی الگ صورت ہو تو اس کی تفصیل بتا کراس کا شرعی حکم معلوم کیا جاسکتا ہے۔حاشية الدسوقي على الشرح الكبير - (10 / 440):"وأما لو عرض رجل سلعته للبيع وقال :من أتاني بعشرة فهي له فأتاه رجل بذلك إن سمع كلامه أو بلغه فالبيع لازم وليس للبائع منعه ، وإن لم يسمعه ولا بلغه فلا شيء له ذكره في نوازل البرزلي ومثله في المعيار ا هـ".بدائع الصنائع في ترتيب الشرائع - (11 / 65):" والأصل في هذا أن أحد الشطرين من أحد العاقدين في باب البيع يتوقف على الآخر في المجلس ، ولايتوقف على الشطر الآخر من العاقد الآخر فيما وراء المجلس بالإجماع ، إلا إذا كان عنه قابل ، أو كان بالرسالة أو بالكتابة ··· وأما الكتابة فهي أن يكتب الرجل إلى رجل أما بعد فقد بعت عبدي فلاناً منك بكذا فبلغه الكتاب فقال في مجلسه: اشتريت ؛ لأن خطاب الغائب كتابه فكأنه حضر بنفسه ، وخاطب بالإيجاب ، وقبل الآخر في المجلس".الفتاوى الهندية - (20 / 203):"شراء ما لم يره جائز كذا في الحاوي وصورة المسألة أن يقول الرجل لغيره: بعت منك هذا الثوب الذي في كمي هذا وصفته كذا والدرة التي في كفي هذه وصفتها كذا أو لم يذكر الصفة ، أو يقول : بعت منك هذه الجارية المنتقب.···وإن أجازه قبل الرؤية لم يجز وخياره باق على حاله فإذا رآه إن شاء أخذ وإن شاء رده هكذا في المضمرات". فقط واللہ اعلم
                                                  
عنوان: قرآن کی قسم
سوال: مجھ سے قرآن کی قسم اٹھوائی  گئی ہے اور میں نے سچ کی قسم اٹھائی ہے اب اس کا کیا ہدیہ ہو گا؟
جواب: گزری ہوئی کسی بات یا کام پر اگر کوئی آدمی قرآن کی قسم اٹھا لے اور وہ قسم اٹھانے میں سچا ہو تو  شرعاً یہ قسم درست ہے، اس پرکوئی مواخذہ (ہدیہ/ کفارہ) نہیں ہے۔ البتہ کوشش کرنی چاہیے کہ معمولی باتوں پر قسم نہ اٹھائی جائے۔ اور اگر آئندہ کسی کام کے کرنے کی سچی (دل سے) قسم اٹھائی ہے اور وہ کام جائز ہو تو اسے پورا کرنا چاہیے، کسی معقول شرعی وجہ کے بغیر قسم نہ توڑی جائے، جب تک قسم نہ ٹوٹے کوئی کفارہ لازم نہیں ہوگا۔ فقط واللہ اعلم
                                                  
عنوان: نیشنل سیونگ بنک کا حکم
سوال: میرے تایا جان کا انتقال تقریباً ایک ماہ قبل ہوا ہے، انہوں نے اپنی ریٹائرمنٹ کے بعد کم وبیش پچاس لاکھ کی رقم نیشنل سیونگ بنک میں رکھوائی تھی جو کہ خاص طور پر پینشنریز کے لیے ہی بنایا گیا ہے۔ہماری دست یاب معلومات کے مطابق اس معاملے میں منافع فکس نہیں، بلکہ بدلتا رہتا ہے ۔اور اپنی زندگی میں تایا جان نے ایک بار فرمایا بھی تھا کہ اس ماہ مجھے نقصان ہوا ہے۔گویا کہ نفع اور نقصان دونوں ہو سکتے ہیں۔ ہماری معلومات کے مطابق اس اکاؤنٹ سے فوجی اور حکومتی ادارے شاید کاروبار کرتے ہیں، لیکن یہ سب معلومات یقینی اور حتمی نہیں ہیں؛  لہذا اسی پریشانی کے پیشِ نظر آپ سے رجوع کیا ہے ۔ برائے مہربانی راہ نمائی فرمادیجیے کہ اس رقم سے زائد منافع کیسا ہے؟
جواب: صورتِ مسئولہ میں نیشنل سیونگ سرٹیفکٹ کی صورت میں جو نفع ملتا ہے وہ شرعاً سود ہے ، لہذا اس کا خریدنا اور منافع لینا درست نہیں،قرآنِ کریم میں ہے:{يا أيها الذين اٰمنوا اتقوا الله وذروا ما بقي من الربا إن كنتم مؤمنين فإن لمتفعلوا فأذنوا بحرب من اللهورسوله وإن تبتم فلكم رءوس أموالكم لاتظلمون ولاتظلمون وإن كان ذو عسرة فنظرة إلى ميسرة وأن تصدقوا خير لكم إن كنتم تعلمون} (البقرة : ۲۷۸ إلى ۲۸٠ )ترجمہ: اے ایمان والو اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو  اشتہار سن لو جنگ کا اللہ کی طرف سے اور اس کے رسول کی طر ف سے اور اگر تم توبہ کرلوگےتو تم کو تمہارے اصل اموال مل جائیں گے، نہ تم کسی پر ظلم کرنے پاؤگے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو اور زیادہ بہتر ہے تمہارے لیے اگر تم کو خبر ہو۔(بیان القرآن ) فقط واللہ اعلمہماری معلومات  کے مطابق اس میں منافع مخصوص ہوتا ہے۔تفصیل کے لیے  دیکھیں:http://savings.gov.pk/wp-content/uploads/DEFENSE-PROFIT-RATES-1-1.pdf
                                                  
عنوان: اسٹیٹ لائف انشورنس پالیسی کا حکم
سوال: میں نے ایک لائف انشورنس پالیسی لی ہوئی ہے، اور ختم کرنے کا ارادہ کر لیا، مگر کمپنی سے متعلق لوگوں کا کہنا ہے کہ اسٹیٹ لائف کے پاس بے شمار پراپرٹی بھی ہیں اور آمدن کا ذریعہ بھی ہے، جس سے بیمہ کاروں کو سالانہ منافع تقسیم کیا جاتا ہے، یہاں تک ایک صاحب نے کہا: زیادہ تر ذریعہ آمدن پراپرٹی ہی ہے، اور اس نے خود ذمہ لیا جواب دہی سے متعلق ( اللہ معاف کرے)۔ آپ سے گزارش ہے قرآن و سنت سے راہ نمائی کیجیے کہ پالیسی رکھنا جائز ہے یا ختم کرنا بہتر ہے؟
جواب: انشورنس کی مروجہ تمام اقسام جوئے اور سود کا مجموعہ ہونے کی وجہ سے ناجائز اور حرام ہیں، لہذا انشورنس کی پالیسی اگر لے لی ہو تو اس کو فی الفور ختم کردیں، اور توبہ واستغفار بھی کریں، اور اس صورت میں آپ کے لیے جمع کرائی اصل رقم کا استعمال جائز ہوگا، زائد رقم کا  استعمال جائز نہیں ہوگا، بلکہ اسے ثؤاب کی نیت کے بغیر صدقہ کرنا لازم ہوگا۔مزید تفصیل کے لیے درج ذیل لنک پر جامعہ کا فتوی ملاحظہ فرمائیں:انشورنس کی شرعی حیثیتزمین کم داموں میں خرید کر مہنگے داموں میں فروخت کرنا جائز ہے تو انشورنس کیوں حرام ہے؟فقط واللہ اعلم
                                                  
عنوان: '' حمایہ '' تکافل کا شرعی حکم
سوال: ''حمایہ ''  تکافل کےشرعی حکم سے مفصل آگاہ فرمادیں!
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  ”تکافل“ کے نام سے جو نظام  چلارہے ہیں ، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے۔مروجہ    تکافل کے نظام کو جائز قرار دینے والے  اس  کی بنیاد  ’’وقف‘‘ کے قواعد  پر قرار دیتے ہیں ، لیکن  اس نظام میں وقف کے  قواعد کی مکمل رعایت نہیں کی جاتی ۔  لہذا کسی بھی مروجہ تکافل کمپنی  کے ساتھ   کسی  قسم کا معاہدہ کرنا اور اس کا ممبر بننا شرعاً جائز نہیں ہے۔مدلل تفصیلی فتوی ہماری ویب سائٹ پر موجو دہے مندرجہ ذیل لنک سے آپ حاصل کرسکتے ہیں:http://www.banuri.edu.pk/readquestion/efu-%D8%A7%DB%8C-%D8%A7%DB%8C%D9%81-%DB%8C%D9%88-%D8%AD%D9%85%D8%A7%DB%8C%DB%81-%D8%AA%DA%A9%D8%A7%D9%81%D9%84-%DA%A9%D8%A7-%D8%B4%D8%B1%D8%B9%DB%8C-%D8%AD%DA%A9%D9%85/26-12-2018 فقط واللہ اعلم
                                                  
عنوان: لڑکی کے باپ کی آمدنی مشکوک ہو تو نکاح کا حکم
سوال: اگر ایک آدمی کسی  لڑکی سے شادی کرنا چاہے،  لیکن اس کے باپ  کی انکم میں شک ہے تو اس کا کیا حکم ہے؟
جواب: اگر صرف شک ہے، آمدن ناجائز ہونے کا کوئی قرینہ یا ثبوت نہیں ہے، تو تجسس کا حکم نہیں ہے۔ لیکن اگر لڑکی کے باپ  کی آمدنی  ناجائز ہونے کا کوئی قرینہ وثبوت ہو تو اس سے تحفہ وغیرہ لینا جائز نہ ہوگا۔ فقط واللہ اعلم
                                                  
عنوان: مضاربت میں دودھ کا کاروبار
سوال: ایک شخص کوڈیڑھ لاکھ دیامضاربت کےطورپر، جونفع ہوگاوہ ایک حصہ پیسےوالے کوملےگااور دوحصےکام والالے گا۔ تواس نے اس سے بھینس خریدلی بھینس کادودھ بیچ کر اس کانفع تقسیم کرلیتےہیں، کیایہ جائزہے؟
جواب: ’’مضاربت‘‘ میں مذکورہ کاروبار کرنا یعنی بھینس کا دودھ بیچ کر نفع کمانا جائز ہے، اور طے شدہ حصص کے مطابق  نفع تقسیم ہوگا، بالفرض نقصان ہوا تو  پہلے جو نفع ہوچکا ہے، اس سے منہا کیا جائے گا، اور کاروبار میں کوئی نفع باقی نہ ہو تو نقصان  رب المال (سرمایہ فراہم کرنے والے) کے سرمایہ سے منہا کیا جائے گا۔اور کام کرنے والے کو اپنی محنت کے ضائع ہونے کا نقصان ہوگا۔" وشرطها ․․․ کون الربح بینهما شائعًا فلو عَیَّنَ قدرًا فسدتْ وکون نصیب کلٍّ منهما معلومًا عند العقد. وفي الجلالیة: کل شرط یوجب الجهالة في الربح أو یقطع الشرکة (کما لو شرط لأحدهما دراهم مسامة) فیه یفسدها وإلا بطل الشرط وصحّ العقد اعتبارًا بالوکالة". (درمختار مع الشامي: ۸/ ۴۳۴، ط: کتاب المضاربة)فقط واللہ اعلم
                                                  
عنوان: حرام کمائی والے شخص کے بچوں کو ٹیوشن پڑھاکر اس سے فیس وصول کرنے کا حکم
سوال: ایک صاحب کی اہلیہ بچوں کو ٹیوشن پڑھاتی ہے، ان میں بعض بچے ایسے آتے ہیں کہ جن کے والد بینک میں کام کرتے ہیں اور ان کی آمدنی بینک کی تن خواہ ہے ، تو کیا یہ خاتون ان بچوں سے فیس لے سکتی ہے اور یہ فیس اس خاتون کے لیے حلال ہوگی یا نہیں؟ بحوالہ جواب عنایت فرمائیں!
جواب: جن بچوں کے والد بینک میں کام کرتے ہیں ان سے ٹیوشن کی فیس لی جائے گی تو فیس میں کراہت ہوگی۔ فقط واللہ اعلم
                                                  
عنوان: داؤد تکافل کا حکم
سوال: "داؤد تکافل" کے بارے میں بتائیں، ہمیں بتایا گیا ہے کہ مفتی محمد تقی عثمانی صاحب مد ظلہ کی سرپرستی میں چل رہا ہے۔ اور مجھے ایک شہر کے کچھ فتاوی بھی دکھائے گئے ہیں، جس میں اجازت ہے میرا دل نہیں مان رہا ۔آپ بتائیں!
جواب: تکافل کے حوالے سے جمہور علماءِ کرام کی رائے یہ ہے کہ مذکورہ اختیار کردہ طریقہ اسلامی اصولوں کے موافق نہیں ہے، اس لیے تکافل پالیسی لینا جائز نہیں ہے۔ فقط واللہ اعلم
                                                  
عنوان: CSD سے قسطوں پر خریداری کرنے کا حکم
سوال: CSD آرمی کا ایک ادارہ ہے، جہاں سے قسطوں پر مختلف چیزیں، (مثلاً: بائک، فریج) خریدی جاتی ہیں، اس ادارہ سے قسطوں پر چیزیں لینا کیسا ہے؟
جواب: صورتِ مسئولہ میں CSD سے اگر کسی چیز کی خریداری کے وقت قسطوں پر خریدنا طے کرکے کل قیمت متعین کرلی جائے، اور مقررہ وقت پر قسط ادا نہ کرسکنے کی صورت میں جرمانہ نہ لگایا جاتاہو تو خریداری جائز ہوگی۔ اور اگر مقررہ وقت پر قسط ادا نہ کرسکنے کی صورت میں جرمانہ لگایا جاتا ہو تو اس طرح  کی شرط لگانا چوں کہ شرعاً جائز نہیں؛ اس لیے اجتناب لازم ہو گا۔ فقط واللہ اعلم
                                                  
عنوان: مرحوم کا قرض کیسے ادا کیا جائے جب کہ ترکہ کم چھوڑا ہو؟
سوال: ایک شخص کا انتقال ہوا، اس پر کئی سالوں کی نماز اور روزے ہیں اور کافی قرضہ بھی ہے، اور اس شخص نے وراثت میں بھی بہتتھوڑی سی رقم چھوڑی ہے۔اور ورثاء کو قرض دار ہینہیں معلوم۔اب ان کے ورثاء کیسے ان کا قرض اتاریںگے؟اور نماز اور روزوں کا کیا فدیہ ہوگا؟
جواب: صورتِ مسئولہ میں اولاً میت کی دستاویزات وغیرہ دیکھ لی جائیں یا اس کے متعلقین سے معلوم کرلیا جائے، ممکن ہے قرض خواہوں کا اس سے علم ہوجائے، ثانیاً اعلانِ عام کردیا جائے کہ مرحوم کے ذمہ جس کا قرض ہو وہ وصول کرلے، لیکن مرحوم نے چوں کہ ترکہ بہت کم چھوڑا ہے جس سے تمام قرضوں کی ادائیگی ممکن نہیں؛ اس لیے جس قدر قرضہ ادا کرنا ممکن ہو وہ کل ترکہ سے ادا کر دیا جائے، اور اگر قرض خواہ زیادہ ہوں تو ہر قرض خواہ کو اس کے قرض کے تناسب سے ترکہ میں سے قرض ادا کر دیا جائے، کسی ایک قرض خواہ کو پورا قرضہ واپس کر دینا اور باقیوں کو کچھ نہ دینا درست نہیں۔البتہ اگر ورثاء صاحبِ استطاعت ہوں اور قرضوں کی ادائیگی کر سکتے ہوں تو  مرحوم کا قرضہ اتار دینا مرحوم پر پر بڑا احسان ہو گا، لیکن ورثاء پر اس قرض کی ادائیگی لازم نہیں۔اسی طرح اگر مرحوم نے نماز روزوں کے فدیہ کی وصیت نہیں کی تو ورثاء پر  فدیہ ادا کرنا بھی لازم نہیں، ہاں! اگر  ورثاء اپنی خوشی سے فدیہ خود ادا کر دیں تو امید ہے کہ وہ آخرت کی باز پرس سے محفوظ ہو جائیں گے۔ فقط واللہ اعلم
                                                  
عنوان: انشورنس کی شرعی حیثیت
سوال: انشورنس کی کتنی صورتیں ہیں؟ اور کون سی جائز اور کون سی ناجائز ہیں؟ مع وجوہات جواز اور عدمِ جواز بیان کرکے راہ نمائی فرمائیں!
جواب: زمانے کی جدت  کے  ساتھ ساتھ  ہر چیز کے اندر جدت اور تبدیلی آرہی ہے،  اسی حقیقت کے پیشِ نظر  سودی کاروبار اور جوئے کی شکلوں میں بھی خاصی تبدیلی آگئی ہے، لیکن ان شکلوں کے بنیادی عناصر کو دیکھا جائے  تو ان کی اصلیت  کھل کر سامنے آجاتی ہے۔مروجہ انشورنس  کی تمام کمپنیوں کا معاملہ بھی  بینک کے کاروبار کی طرح ایک سودی معاملہ ہے،  دونوں میں صرف شکل وصورت کا فرق ہے، نیز انشورنس کے اندر  "سود" کے ساتھ " جوا" بھی پایا جاتا ہے، اور اسلام میں یہ دونوں حرام ہیں، ان کی حرمت قرآنِ کریم کی واضح اور قطعی نصوص سے ثابت ہے، کسی زمانے کی کوئی مصلحت اس حرام کو حلال نہیں کرسکتی۔انشورنس میں   "سود" اس اعتبار سے ہے کہ حادثہ کی صورت میں جمع شدہ رقم سے زائد  رقم ملتی ہے اور زائد رقم سود ہے،  اور "جوا" اس اعتبار سے ہے کہ بعض صورتوں  میں اگر حادثہ وغیرہ نہ ہوتو  جمع شدہ رقم بھی واپس نہیں ملتی، انشورنس کمپنی اس رقم کی مالک بن جاتی ہے۔اسی طرح اس میں  جہالت اور غرر ( دھوکا) بھی  پایا جاتا ہے،  اور جہالت اور غرر والے معاملہ کو شریعت نے  فاسد قرار دیا ہے، لہذا کسی بھی قسم کا  انشورنس کرنا  اور کرانا اور انشورنس کمپنی کا ممبر بننا شرعاً ناجائز  اور حرام ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»".(3/1219، کتاب المساقات،دار احیاء التراث ، بیروت)مصنف ابن ابی شیبہ میں ہے:"عن ابن سیرین قال: کل شيء فیه قمار فهو من المیسر".(4/483، کتاب البیوع  والأقضیة، ط: مکتبة رشد، ریاض)فتاوی شامی میں ہے:"وَسُمِّيَ الْقِمَارُ قِمَارًا؛ لِأَنَّ كُلَّ وَاحِدٍ مِنْ الْمُقَامِرَيْنِ مِمَّنْ يَجُوزُ أَنْ يَذْهَبَ مَالُهُ إلَى صَاحِبِهِ، وَيَجُوزُ أَنْ يَسْتَفِيدَ مَالَ صَاحِبِهِ وَهُوَ حَرَامٌ بِالنَّصِّ".(6 / 403، کتاب الحظر والاباحۃ، ط: سعید) فقط واللہ اعلم
                                                  
عنوان: کیا کفارہ قتل کے روزوں میں تتابع شرط ہے؟
سوال: ہمارے محلے میں ایک خاتون سوتی ہوئی اپنے نو مولود بچے پر آپڑی جس سے بچہ جاں بحق ہوگیا اب اس عورت پرکفارہ ہے یا نہیں؟  اگر ہے تو روزے میں تتابع کی شرط ہے یا نہیں؟
جواب: مذکورہ  صورت میں بچے کا مر جا نا جا ری مجر ی خطا کی قسم میں آ تا ہے، جس میں عاقلہ پر دیت اور قا تل پر کفارہ لا زم ہو تا ہے۔ کفارہ قتل کے روزوں میں تتابع شرط ہے یعنی کفارے میں مسلسل ساٹھ روزے رکھنا قاتل پر لازم ہو گا، کفارہ کے روزے میں اگرکسی وجہ سے  تسلسل باقی نہ رہے تو از سر نو رکھنے پڑیں گے، ہاں! عورت کے حیض کی وجہ سے تسلسل ختم نہیں ہو گا۔ فقط واللہ اعلم
                                                  
عنوان: قتل جاری مجری خطا کی صورت میں دیت اور کفارہ کے احکام
سوال: بچہ دب کر مرجائےتو کفارہ لازم ہے،  اس کی تفصیل درکار  ہے، دیت لازم ہے  تو معافی کیسے ہوگی؟ جب ورثاء معاف کریں تو کیا کفارہ صوم ساقط ہوتا ہے؟
جواب: آپ نے سوال میں جو صورت ذکر کی ہے ا یسی صورت میں بچے کا مر جانا جا ری مجر ی خطا کی قسم میں آ تا ہے جس میں عاقلہ پر دیت اور قا تل پر کفارہ لا زم ہو تا ہے، باری تعاٰلیٰ کا ارشاد ہے:وَمَا كَانَ لِمُؤْمِنٍ أَن يَقْتُلَ مُؤْمِنًا إِلاَّ خَطَئًا وَمَن قَتَلَ مُؤْمِنًا خَطَئًا فَتَحْرِيرُ رَقَبَةٍ مُّؤْمِنَةٍ وَدِيَةٌ مُّسَلَّمَةٌ إِلَى أَهْلِهِ إِلاَّ أَن يَصَّدَّقُواْ فَإِن كَانَ مِن قَوْمٍ عَدُوٍّ لَّكُمْ وَهُوَ مْؤْمِنٌ فَتَحْرِيرُ رَقَبَةٍ مُّؤْمِنَةٍ وَإِن كَانَ مِن قَوْمٍ بَيْنَكُمْ وَبَيْنَهُمْ مِّيثَاقٌ فَدِيَةٌ مُّسَلَّمَةٌ إِلَى أَهْلِهِ وَتَحْرِيرُ رَقَبَةٍ مُّؤْمِنَةٍ فَمَن لَّمْ يَجِدْ فَصِيَامُ شَهْرَيْنِ مُتَتَابِعَيْنِ تَوْبَةً مِّنَ اللّٰه وَكَانَ اللّٰه عَلِيمًا حَكِيمًا (سورة النساء، آیت:92)ترجمہ: "کسی مسلمان کا یہ کام نہیں ہے کہ وہ کسی دوسرے مسلمان کو قتل کرے ، الاَّیہ کہ غلطی سے ایسا ہو جائے اور جو شخص کسی مسلمان کو غلطی سے قتل کر بیٹھے تو اس پر فرض ہے کہ وہ ایک مسلمان غلام آزاد کر ے اور دیت ( یعنی خوں بہا) مقتول کے ورثاء کو پہنچائے، الاَّیہ کہ وہ معاف کر دیں۔ اور اگر مقتول کسی ایسی قوم سے تعلق رکھتا ہو جو تمہاری دشمن ہو، مگر وہ خود مسلمان ہو، تو بس ایک مسلمان غلام کو آزاد کرنا فرض ہے (خون بہا دینا واجب نہیں)۔ اور اگر مقتول ان لوگوں میں سے ہے جو ( مسلمان نہیں، مگر) ان کے اور تمہارے درمیان کوئی معاہدہ ہے تو بھی یہ فرض ہے کہ خون بہا اس کے وارثوں تک پہنچایا جائے اور ایک مسلمان غلام کو آزاد کیا جائے۔ ہاں! اگر کسی کے پاس غلام نہ ہو تو اس پر فرض ہے کہ دو مہینے تک مسلسل روزے رکھے۔ یہ توبہ کا طریقہ ہے، جو اللہ نے مقرر کیا ہے اور اللہ علیم وحکیم ہے"* مقتول کی دیت سو اونٹ یا دس ہزار درہم یا ایک ہزار دینار یا اس کے برابر قیمت ہے، اور دیت کی ادائیگی قاتل کی عاقلہ پر لازم ہوتی ہے، اور  دیت میں حاصل شدہ مال مقتول کے ورثہ میں شرعی اعتبار سے تقسیم ہو گا۔ جو وارث اپنا حصہ معاف کر دے گا اس قدر معاف ہو جائے گا اوراگر سب نے معاف کر دیا تو سب معاف ہو جائے گا ۔* کفارے میں مسلسل ساٹھ روزے رکھنا قاتل پر لازم ہو گا، کفارہ کے روزے میں اگرمرض کی وجہ سے تسلسل باقی نہ رہے تو از سر نو رکھنے پڑیں گے، ہاں! عورت کے حیض کی وجہ سے تسلسل ختم نہیں ہو گا، یعنی اگر کسی عورت سے قتل ہو گیا  اور وہ 60 روزے کفارہ میں رکھ رہی ہے تو  60 روزے رکھنے کے دوران ماہ واری کے آنے سے کوئی فرق نہیں پڑے گا وہ ماہ واری سے فراغت کے بعد 60 روزوں کو جاری رکھے گی۔
خلاصہ یہ کہ دیت  تو ورثاء کے معاف کرنے سے معاف ہو جائے گی؛  کیوں کہ دیت اور قصاص میں ورثاء کا حق بھی ہے،  اور اس حق کو قرآنِ مجید میں بھی بیان کیا گیا ہے:"فمن عفی له من اخیه شي ء فاتباع بالمعروف ... الآية" [البقرة: 178]ترجمہ: پھر جسے معاف کردیا جائے اس کے بھائی کی طرف سے کچھ، تو پیروی کرنا ہے دستور کے مطابق ۔۔۔ الخلہٰذا دیت یا قصاص لازم ہونے کا مطلب یہ ہے کہ اس کے نفاذ کا حکم اللہ تعالیٰ کی طرف سے ہے، لیکن ورثہ کے حق کا لحاظ رکھتے ہوئے، اگر وہ بدلہ چاہیں تو کوئی طاقت انہیں اس حق سے محروم نہیں کرسکتی، اور اگر وہ معاف کرنا چاہیں تو مجرم سے دنیا میں بدلہ نہیں لیا جائے گا۔ باقی قتل یا کوئی عضو تلف کرنا اگر ارادے سے ہو تو اس پر جو گناہ لازم ہوگا وہ توبہ کے بغیر معاف نہیں ہوگا۔جہاں تک کفارے کے روزے رکھنے کا حکم ہے تو وہ بہرحال لازم ہوں گے؛ کیوں کہ کفارہ ورثہ کے حق کے طور پر لازم نہیں ہوتا کہ ان کے معاف کرنے سے معاف ہو۔ فقط واللہ اعلم
                                                  
عنوان: سامان پر قبضہ سے پہلے اسے فروخت یا رہن رکھوانا
سوال: میرا سامان بندرگاہ پہ پڑا ہوا ہے ، اس کا سب خرچہ بھی میں بھر چکا ہوں، لیکن وہ مجھے ابھی تک ملا نہیں ہے تو کیا اسی حالت میں میں وہ سامان آگے بیچ سکتا ہوں؟؟ یا کسی کو رہن رکھواسکتا ہوں؟
جواب: منقولی چیز کو قبضہ سے پہلے فروخت کرنا جائز نہیں ہے،  لہذا صورتِ مسئولہ میں آپ کا سامان جو بندرگاہ پر موجود ہے، لیکن اس کو آپ نے ابھی تک اپنے قبضہ میں نہیں لیا ہے تو   آپ   اس کو  آگے کسی کو فروخت نہیں کرسکتے اور نہ ہی رہن رکھواسکتے ہیں۔البتہ وعدہ بیع کرسکتے ہیں۔"قال: وما جاز بيعه جاز رهنه وارتهانه، وما لايجوز بيعه لايجوز رهنه وارتهانه". (النتف فی الفتاوی 2/605) فقط واللہ اعلم
                                                  
عنوان: بینک کی پینشن کا حکم
سوال: میں نے بطورِ کیشیئر بینک میں ملازمت کرلی اور اُس وقت میں دینی مسائل سے ناواقف تھا، کیا اب اس کا ازالہ ممکن ہے؟اور اب جو مجھے پینشن مِل رہی ہے،کیا میں اُسے اپنے ذاتی مقاصد کے لیے استعمال کرسکتا ہوں؟
جواب: بینک کا مدار سودی نظام پر ہے اور سود کا لینا، دینا اور اس میں کسی قسم کی معاونت کرنا جائز نہیں ہے، بینک کی ملازمت اور آمدنی بھی حرام ہے، اور بینک کی ملازمت کے نتیجے میں بینک سے ملنے والی پنشن بھی حرام ہے، لہذا بینک سے ملنے والی پنشن کا استعمال جائز نہیں ہے۔اب تک جو حرام رقم استعمال کی ہے اس پر خوب وتوبہ استغفار کریں، اور اگر حرام رقم موجود ہے تو اس کو ثواب کی نیت کے بغیر محتاجوں کو  صدقہ کردیں، تاہم اگر اس وقت آپ کے پاس حلال رقم کا بالکل بندوبست نہیں ہے تو مجبوری کی حالت میں بقدرِ ضرورت اس کو  رکھ کر استعمال کرنے کی گنجائش ہوگی، لیکن پوری سنجیدگی کے ساتھ کسی حلال روزگار کے انتظام کی کوشش جاری رکھیں، اور جیسے ہی ضرورت کے بقدر حلال کا بندوبست ہوجائے ، اس حرام سے اپنی جان چھڑوائیں، تاکہ آخرت میں پریشانی نہ ہو، اور ساتھ خوب توبہ واستغفار بھی کرتے رہیں۔ فقط واللہ علم
                                                  
عنوان: قرض کی وصولی کے لیے وکیل بالاجرت کا حکم
سوال: زید کا عمر پر تین لاکھ روپے قرضہ ہے، عمر نہیں دیتا، اور زید بکر کے ذریعے سے وہ تین لاکھ اس شرط پر وصول کروانا چاہتا ہے کہ آدھا بکر کا ہوگا، اس مسئلے کا شرعی حکم کیا ہے؟
جواب: یہ صورت ناجائز ہے۔مجلة الأحكام العدلية (ص: 105):
"(المادة 563) لو خدم أحد آخر بناء على طلبه من دون مقاولة على أجرة فله أجر المثل إن كان ممن يخدم بالأجرة وإلا فلا".مجلة الأحكام العدلية (ص: 285):
"المادة (1467): إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعاً. فليس له أن يطالب بالأجرة". فقط واللہ اعلم
                                                  
عنوان: وکیل کے لیے کمیشن رکھنے کا حکم
سوال: میں جس دفتر میں کام کرتا ہوں، وہاں کچھ باہر سے کارڈ بنواۓ جاتے ہیں دفتر کے ملازمین کے لیے،اور یہ کام جو شخص کرتا ہےاسے مہنگے کارڈ ملتے ہیں، اب اگر میں اس سے سستے کارڈ بنوانے کی کوئی  جگہ دیکھ کر وہاں سے کارڈ بنواؤں اور درمیان میں اپنے بھی کچھ پیسے رکھوں اورمیرے پیسے رکھنے کے بعد بھی دفتر میں وہ کارڈ پہلے کی نسبت سستا پڑے تو کیا میرا درمیان میں پیسے رکھنا جائز ہے؟دوسری صورت یہ کہ میں کارڈ بنانے والے کو اس کی اجرت اپنی جیب سے ادا کردوں بعد میں دفتر سے ملنے والے پیسے جو کہ کارڈ بنانے والے کی اجرت سے زیادہ ہوں وہ میں خود رکھ لوں کیا کوئی بھی گنجائش ہے؟
جواب: صورتِ مسئولہ میں آپ مذکورہ  ادارے کے ملازم ہیں اور اس حیثیت سے جب آپ ادارے کی طرف سے کارڈ بنوائیں گے تو شرعاً آپ کی حیثیت وکیل کی ہو گی اور وکیل کے لیے موکل (آپ کا ادارہ) کو بتائے بغیر  درمیان میں اپنا کمیشن رکھنا جائز نہیں، لہذا  سوال میں ذکر کردہ دونوں صورتوں میں آپ درمیان میں اپنا کمیشن نہیں رکھ سکتے، کیوں کہ کمیشن حلال ہونے کے لیے باقاعدہ کمیشن کا متعین کرنا ضروری ہوتا ہے اور یہاں ایسا کوئی معاملہ نہیں، بلکہ آپ کمپنی کے ملازم ہیں اور آپ کمپنی سے اپنے کام کی تن خواہ وصول کر لیتے ہیں۔درر الحکام فی شرح مجلۃ الاحکام میں ہے:"(إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعاً. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل ...لكن إذا لم يشترط في الوكالة أجرة ولم يكن الوكيل ممن يخدم بالأجرة كان متبرعا، وليس له أن يطلب أجرة. أما إذا كان ممن يخدم بالأجرة يأخذ أجر المثل ولو لم تشترط له أجرة". (الکتاب الحادی عشر الوکالة، الباب الثالث،الفصل االاول،المادة:۱۴۶۷ ،ج:۳؍۵۷۳،ط:دارالجیل) فقط واللہ اعلم
                                                  
عنوان: وکیل بالبیع کا مشتری بننا
سوال: کسی نے مجھے وکیل بنا یا کہ میں اس کے لیے کو ئی سامان خرید کر رکھ لوں اور میں نے ایسا کیا، اب وہ کہہ رہا ہے کہ ابھی بیچو تو کیا میں اس سامان کو خود خرید سکتا ہوں؟  اس حال میں میں وکیل بالبیع  بھی  ہوں گا اور مشتری بھی؟  یاد رہے کہ وہ شخص دوسرے شہر میں ہے۔
جواب: کسی چیز کی خریداری کا وکیل جب اپنے موکل کے لیے وہ چیز خرید لے تو  وہ چیز موکل کو سپرد کردینے تک اس کے پاس امانت ہوتی ہے، اس کے بعد اگر موکل خود یا اپنے کسی اور وکیل کے ذریعے اس پر قبضہ کرلے تو پھر وہ وہی چیز وکیل بالشراء کو  فروخت کرسکتا ہے، موکل کے قبضہ کرنے سے پہلے وکیل بالشراء وہی چیز موکل سے اپنے لیے نہیں خریدسکتا، اس لیے  کہ وکیل کا قبضہ ، قبضۂ امانت ہوتا ہے، اور خریداری کی صورت میں ملنے والا قبضہ،قبضۂ ضمان ہوتا ہے، قبضہؑ ضمان اقوی ہے قبضہؑ امانت سے، اور ضابطہ یہ ہے کہ قوی قبضہ ، ضعیف کے قائم مقام تو ہوسکتا ہے، لیکن ضعیف قبضہ قوی کے قائم مقام نہیں ہوسکتا۔تحفة الفقهاء (2/ 43):
"فأما إذا كان في يد المشتري فباعه المالك منه فنقول: إن كان في يده غصباً يصير قابضاً بنفس الشراء ولا يحتاج إلى تجديد القبض حتى لو هلك قبل أن يتمكن من قبضه حقيقة، فإنه يهلك على المشتري؛ لأن ضمان الغصب ضمان العين نظير ضمان البيع، فيكون من جنسه، فينوب قبض الغصب عن قبض البيع.ولو باع الراهن المرهون من المرتهن وهو في حبسه لا يصير قابضاً بنفس الشراء ما لم يجدد القبض بأن يمكن من قبضه حقيقة بأن كان حاضراً في مجلس الشراء أو يذهب إلى بيته ويتمكن من قبضه؛ لأن قبض الرهن قبض أمانة، وإنما يسقط الدين بهلاكه لا بكونه مضموناً، ولكن بمعنى آخر عرف في موضعه، وقبض الأمانة لا ينوب عن قبض الشراء، وكذلك إذا كان في يده أمانة مثل الوديعة والعارية والإجارة ونحوها لم يدخل في ضمان المشتري إلا أن يتمكن من قبض جديد؛ لأن قبض الأمانة لا ينوب عن قبض الضمان".مجمع الأنهر في شرح ملتقى الأبحر (2/ 587):
"لاينوب قبض الرهن عن قبض الشراء؛ لأنه قبض أمانة فلاينوب عن قبض الضمان وإذا كان ملكه فمات كان عليه كفنه".
الدر المختار وحاشية ابن عابدين (رد المحتار) (5/ 694):
"(وملك) بالقبول (بلا قبض جديد لو الموهوب في يد الموهوب له) ولو بغصب أو أمانة؛ لأنه حينئذٍ عامل لنفسه، والأصل أن القبضين إذا تجانسا ناب أحدهما عن الآخر، وإذا تغايرا ناب الأعلى عن الأدنى لا عكسه.
(قوله: ولو بغصب) انظر الزيلعي (قوله: عن الآخر) كما إذا كان عنده وديعة فأعارها صاحبها له فإن كلاً منهما قبض أمانة، فناب أحدهما عن الآخر، (قوله: عن الأدنى) فناب قبض المغصوب والمبيع فاسداً عن قبض المبيع الصحيح، ولا ينوب قبض الأمانة عنه، منح (قوله: لا عكسه) فقبض الوديعة مع قبض الهبة يتجانسان؛ لأنهما قبض أمانة ومع قبض الشراء يتغايران؛ لأنه قبض ضمان، فلا ينوب الأول عنه، كما في المحيط، ومثله في شرح الطحاوي". فقط واللہ اعلم
                                                  
عنوان: گیس کی خرید و فروخت کا حکم
سوال: گیس ریفلنگ کے کاروبار کا کیا حکم ہے؟
جواب: گیس معدنیات میں سے ہے اور اس میں مبیع بننے کی شرائط موجود ہیں؛ اس لیے اس کی خرید و فروخت جائز ہے۔ فقط واللہ اعلم
                                                  
عنوان: ا سٹیٹ لائف انشورنس کو کرایہ پر جگہ دینا
سوال: ا سٹیٹ لائف انشورنس والوں کو کرایے پر دینا کیسا ہے؟
جواب: مذکورہ ادارے کو  اپنی جگہ کرایہ پر دینا جائز نہیں۔ فقط واللہ اعلم
                                                  
عنوان: کلالہ کی میراث
سوال: میرا نام شاکرہ نسرین ہے۔میری بڑی بہن کا انتقال 2011 میں ہوا۔ ہم تین بہنیں اور تین بھائی ہیں۔ شریعت کے مطابق ہم بہن بھائیوں کا اپنی بڑی بہن کی پراپرٹی میں کتنا حصہ ہے؟ بڑی بہن غیر شادی شدہ تھیں.
جواب: اگر میت کے ورثاء ٖ صرف  دو بہنیں اور تین بھائی ہوں والدین وغیرہ موجود نہ ہوں  تو  مرحومہ کے کفن دفن کے اخراجات اور قرضہ جات کی ادائیگی کے بعد مرحومہ نے اگر کوئی جائز وصیت کی ہو تو اس کو بقیہ مال کے ایک تہائی ترکہ میں سے نافذ کرنے کے بعد  مرحومہ  کی بقیہ کل جائے داد منقولہ و غیر منقولہ کے8 حصے کر کے  ہر بہن کو ایک ایک حصہ دیا جائے گا اور ہر بھائی  کو دو ،دو حصے دیے جائیں گے۔یعنی سو روپے میں سے 12.5 ہر ایک بہن کو اور 25 ہر ایک بھائی کو ملیں گے۔فقط واللہ اعلم
                                                  
عنوان: مروجہ پرائز بانڈ لینا
سوال: میں  اس وقت لوگوں کے تقریباً  10000000 روپے کا قرض دار ہو ں، میں  اس کی وجہ سے پرائز بانڈ لینا چاہتا ہو ں، کیا میں شرعی طور پر بانڈ لے سکتا ہو یا نہیں؟
جواب: پرائز بانڈ  میں لگائی اصل رقم سے زائد ملنے والی رقم  چوں کہ سود ہے، لہذا مروجہ بانڈز خریدنا جائز نہیں، اور اگر کسی نے لے لیے ہوں تو اصل رقم سے زائد رقم ثواب کی نیت کے بغیر مسحقِ زکات کو  دینا ضروری ہے، پس صورتِ مسئولہ میں قرض اتارنے کے لیے آپ کے لیے پرائز بانڈ لینا جائز نہیں ہے۔ فقط واللہ اعلم
                                                  
عنوان: مروجہ غیر سودی بینکاری کی تفصیل کے لیے کتاب
سوال: اسلامی بینک کاری اور دوسرے بینک میں کیا فرق ہے اور ایک دوسرے پر کیا اعتراضات کرتے ہیں؟ ان کے فتاوی بھی دیں!
جواب: مذکورہ مسئلے کے متعلق تفصیل  کے لیے درج ذیل دوکتابوں کامطالعہ مفید ہوگا:1: "مروجہ اسلامی بینکاری" (تجزیاتی مطالعہ، شرعی جائزہ، فقہی نقد وتبصرہ) ( مکتبہ بینات، جامعہ علوم اسلامیہ علامہ بنوری ٹاؤن کراچی)2: "غیرسودی بینکاری"، ایک منصفانہ علمی جائزہ از مفتی احمدممتاز صاحب ۔فقط واللہ اعلم
                                                  
عنوان: ٹیلی نار ایزی پیسہ اکاؤنٹ میں ۱۰۰۰ روپے رکھنے پر ملنے والے نفع اور ۱۰۰۰ روپے نکالنے پر ہونے والی کٹوتی کا حکم
سوال: ٹیلی نار ایزی پیسہ اکاؤ نٹ میں  ١٠٠٠ روپیہ رکھنے پر ٥٠فری منٹ اور ایم بی دیے جاتے ہیں جب کہ پیسے اکاؤنٹ سے نکالنے پر ١٠٠٠ پر بیس روپے بھی کٹتے ہیں، شرعی حکم کیا ہے؟
جواب: اگر کمپنی کی طرف سے مذکورہ اضافی ۵۰ منٹس یا ۵۰ ایس ایم ایس یا ۵۰ ایم بی یا کوئی بھی دوسرا اضافی نفع   اکاؤنٹ میں لوڈ کروانے یا اکاؤنٹ میں مخصوص رقم ( مثلاً ۱۰۰۰ روپے ) رکھنے کی شرط پر دیے جاتے ہیں تو یہ قرض کی بنیاد پر حاصل ہونے والا مشروط نفع ہونے کی وجہ سے سود میں داخل ہوگا اور اس اضافی نفع ( منٹس وغیرہ ) کا استعمال کرنا جائز نہیں ہوگا۔ اکاؤنٹ سے پیسے نکالنے  کی وجہ سے اگرکمپنی صارف سے سروس چارجز کی مد میں کچھ رقم کاٹے تو یہ جائز ہے۔الدر المختار وحاشية ابن عابدين (رد المحتار) (5/ 166):"وفي الأشباه كل قرض جر نفعاً حرام". (قوله: كل قرض جر نفعا حرام) أي إذا كان مشروطاً".نوٹ:’’ٹیلی نار‘‘سے قطع نظر  کوئی بھی کمپنی اگر رقم رکھنے کے عوض کوئی مشروط نفع (مثلاً: فری منٹس، انٹرنیٹ ایم بی ، میسج وغیرہ) نہ دیتی ہو تو اس حد تک اس اکاؤنٹ کااستعمال درست ہوگا، اکاؤنٹ سے رقم نکالنے یا دوسری جگہ بھجوانے/ منتقلی کی صورت میں اگر کمپنی صارف سے کچھ رقم (بطورِ سروس چارجز) وصول کرے تو یہ بھی درست ہوگا۔لیکن  اگر  کمپنی  اکاؤنٹ ہولڈر کو اس مخصوص رقم جمع کرانے کی شرط پر  یومیہ فری منٹس اور میسیجز وغیرہ کی سہولت فراہم کرتی ہے تو چوں کہ ایزی پیسہ اکاؤنٹ میں رقم رکھوانا درحقیقت  قرض ہے، اور  قرض دینا تو فی نفسہ جائز ہے، لیکن کمپنی اس پر جو  مشروط منافع دیتی  ہے، یہ  شرعاً ناجائز ہے؛ اس لیے کہ قرض پر شرط لگا کر نفع  کے لین دین  کو نبی کریم ﷺ نے سود قرار دیا ہے۔ (مصنف بن أبی شیبہ، رقم:۲۰۶۹۰) اور   چوں کہ اس صورت میں  مذکورہ اکاؤنٹ کھلوانا ناجائز معاملے کےساتھ مشروط ہے ؛ اس لیے یہ اکاؤنٹ کھلوانا یا کھولنا جائز نہیں ہوگا۔واضح رہے کہ عموماً ’’ایزی پیسہ اکاؤنٹ‘‘ دوسری صورت کا ہوتاہے؛ لہٰذا ایسا اکاؤنٹ کھلوانا  جائز نہیں  ہوگا، البتہ اگر کمپنی پہلی صورت کے مطابق ’’ایزی پیسہ اکاؤنٹ‘‘ کی سہولت دے تو ایسا اکاؤنٹ کھولنے اور اس کے استعمال کی اجازت ہوگی۔ فقط واللہ اعلم
                                                  
عنوان: بیوہ عدت کے  بعد نکاح کرلے تو پہلے شوہر کی میراث میں سے دوسرے شوہر کا حصہ ہوگا؟
سوال: اگر ایک عورت کے شوہر کا انتقال ہوجائے اور وہ عورت بعد عدت کے دوسری شادی کرلے تو کیا پہلے شوہر کی میراث میں سے کچھ حصہ دوسرے شوہر کو ملے گا؟
جواب: صورتِ مسئولہ میں شوہر کے انتقال کے بعد اس کے ترکہ میں اس کی بیوہ کا تو حصہ ہوگا، اگر چہ وہ عدت گزرنے کے بعد دوسری جگہ نکاح کرلے۔ تاہم نکاح کے بعد اس  بیوہ کے پہلے شوہر کی میراث میں سے دوسرے شوہر کا کوئی حق وحصہ نہیں ہوگا۔ہاں! اگر بیوہ کا انتقال ہوجائے تو اس کا جو حصہ پہلے شوہر کے ترکے میں سے ہوگا، اسے بیوہ کے دیگر ترکے کے ساتھ ملاکر اس کے ورثاء (بشمول دوسرے شوہر) میں بقدرِ حصص تقسیم کیا جائے گا۔ فقط واللہ اعلم
                                                  
عنوان: ادھار خرید کر ادھار پر بیچنا
سوال: کیا ادھار خرید کر ادھار پر بیچنا جائزہے؟
جواب: اگر ادہار پر خریدا ہو، مگر چیز قبضہ کرلی ہو تو اسےآگے  کسی  اور کو نقد یا ادھارپر فروخت کرنا جائز  ہے۔فقط واللہ اعلم
                                                  
عنوان: گیم میں جیتے کوئنز کو نوٹوں کے عوض بیچنا
سوال: السلام عليكم! بعد از سلام ایک مسلہ کے حوالے سے شرعی نقطہ نظر معلوم کرنا تھا، جیسا ک آج کل انٹرنیٹ پر مختلف اقسام کی گیمس(games) موجود ہیں جن میں گیم کے ہی کے کؤانس/پیسے(coins/money) پر دو طرفہ شرط لگا کر کھیلا جاتا ہے،،،،، اب سوال یہ ہے کہ اس گیم کے پیسوں کو یا گیم کھیلنے کے لیے جو اشیاء استعمال ہوتی ہیں کیا انہیں اصلی پیسوں سے خریدنا جائز ہے یا نہیں...؟؟؟
جواب: کسی بھی چیز کی خرید وفروخت  کے جائز ہونے کی بنیادی شرطوں میں سے ایک یہ بھی ہے کہ  مبیع (جس  چیز کو بیچا جارہا ہے) اور ثمن( جس کے ذریعے  کسی چیز کو خریدا جارہا ہے)   خارج میں مادی شکل میں  موجود ہوں، اور وہ مالِ متقوم ہو، محض فرضی چیز نہ ہوں، لہذا جس چیز کا خارج میں وجود نہ ہو اور نہ ہی اس کے پیچھے کوئی جامد اثاثے ہوں  تو شرعاً ایسی  چیزوں کی خرید وفروخت جائز نہیں ہے۔فتاوی شامی میں ہے:’’إذ من شرط المعقود عليه: أن يكون موجوداً مالاً متقوماً مملوكاً في نفسه، وأن يكون ملك البائع فيما يبيعه لنفسه، وأن يكون مقدور التسليم منح‘‘. (5/ 58،  کتاب البیوع، باب بیع الفاسد، ط: سعید)بدائع الصنائع  میں ہے:’’وأما الذي يرجع إلى المعقود عليه فأنواع (منها) : أن يكون موجوداً فلاينعقد بيع المعدوم، ...  (ومنها) أن يكون مالاً؛ لأن البيع مبادلة المال بالمال ...‘‘ الخ (5/ 138،140، کتاب البیوع، فصل شرائط رکن البیع، ط: سعید)فتاوی شامی میں ہے: ’’وفي الأشباه: لايجوز الاعتياض عن الحقوق المجردة كحق الشفعة، وعلى هذا لايجوز الاعتياض عن الوظائف بالأوقاف.(قوله: لايجوز الاعتياض عن الحقوق المجردة عن الملك) قال: في البدائع: الحقوق المفردة لاتحتمل التمليك ولايجوز الصلح عنها‘‘.(4 / 518، کتاب البیوع،  ط: سعید)روح المعانی میں ہے:’’ولهو الحديث على ما روي عن الحسن كل ما شغلك عن عبادة الله تعالى وذكره من السمر والأضاحيك والخرافات والغناء ونحوها‘‘. (تفسیر الآلوسي (11 / 66)، سورة لقمان، ط:دار الکتب العلمیة)         تکملۃ فتح الملہم میں ہے:’’فالضابط في هذا . . . أن اللهو المجرد الذي لا طائل تحته، وليس له غرض صحيح  مفيد في المعاش ولا المعاد حرام اور مكروه تحريماً، . . . وما كان فيه غرض  ومصلحة دينية أو دنيوية، فإن ورد النهي  عنه من الكتاب أو السنة . . . كان حراماً أو مكروهاً تحريماً، ... وأما مالم يرد فيه النهي عن الشارع وفيه فائدة ومصلحة للناس، فهو بالنظر الفقهي علي نوعين ، الأول ما شهدت التجربة بأن ضرره أعظم من نفعه ومفاسده أغلب علي منافعه، وأنه من اشتغل به الهاه عن ذكر الله  وحده وعن الصلاة والمساجد التحق ذلك بالمنهي عنه لاشتراك العلة فكان حراماً أو مكروهاً، والثاني ماليس كذالك  فهو أيضاً إن اشتغل به بنية التلهي والتلاعب فهو مكروه، وإن اشتغل به لتحصيل تلك المنفعة وبنية استجلاب المصلحة فهو مباح،  بل قد ير تقي إلى درجة الاستحباب أو أعظم منه . . . وعلي هذا الأصل فالألعاب التي يقصد بها رياضة الأبدان أو الأذهان جائزة في نفسها مالم يشتمل علي معصية أخري، وما لم يؤد الانهماك فيها إلى الاخلال بواجب الإنسان في دينه و دنياه‘‘. (تکملہ فتح المہم، قبیل کتاب الرؤیا، (4/435) ط:  دارالعلوم کراچی)نوٹ: ملحوظ رہے کہ مذکورہ گیم میں دیگر شرعی خرابیاں بھی موجود ہیں، تفصیل کے لیے درج ذیل لنک ملاحظہ کیجیے:http://www.banuri.edu.pk/readquestion/%D9%85%D9%88%D8%A8%D8%A7%D8%A6%D9%84-%D9%BE%D8%B1-%D8%A2%D9%86-%D9%84%D8%A7%D8%A6%D9%86-%DA%AF%DB%8C%D9%85-8ball-poll-%DA%A9%DA%BE%DB%8C%D9%84%D9%86%DB%92-%D8%A7%D9%88%D8%B1-%D8%A7%D8%B3-%DA%A9%DB%92-%DA%A9%D9%88%D8%A6%D9%86-%DA%A9%DB%8C-%D8%AE%D8%B1%DB%8C%D8%AF-%D9%88-%D9%81%D8%B1%D9%88%D8%AE%D8%AA-%DA%A9%D8%A7-%D8%AD%DA%A9%D9%85/16-02-2019 فقط واللہ اعلم
                                                  
عنوان: حرام مال سے خلاصی کےلیے اسے مسجد میں استعمال کرنا
سوال: فراغِ ذمہ کےلیے حرام مال مسجد میں استعمال کر سکتے ہیں؟
جواب: حرام مال کا حکم یہ ہے کہ اگر اس کا مالک معلوم ہو اور وہ بلاعوض حاصل کیا گیا ہو، جیسے: سود، چوری، رشوت وغیرہ تو اس کے مالک کو واپس کرنا ضروری ہے، یعنی  وہ جہاں سے آیا ہے وہیں اسے واپس دے دیا جائے، مالک وفات پاچکا ہو تو اس کے ورثاء کو لوٹا دیا جائے اور اگر یہ ممکن نہ ہوتو  ثواب کی نیت کے بغیر  اسے مستحقِ زکات کو صدقہ کرنا ضروری ہے۔ اور اگر وہ بالعوض حاصل کیا گیا ہو، جیسے حرام ملازمت وغیرہ کے ذریعے تو اسے مالک کو واپس کرنا درست نہیں ہے، بلکہ اس کا یہی ایک مصرف ہے کہ اسے ثواب کی نیت کے بغیر صدقہ کردیا جائے۔ بہرصورت مسجد کی تعمیر میں حرام مال استعمال کرنا  جائز نہیں ہے۔"فتاوی شامی"  میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه".(5/99،مَطْلَبٌ فِيمَنْ وَرِثَ مَالًا حَرَامًا، ط: سعید)   فقط واللہ اعلم
                                                  
