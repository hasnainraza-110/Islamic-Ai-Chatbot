عنوان: کرپٹو کرنسی کا حکم
سوال: کرپٹو کرنسی حلال ہے یا حرام ہے؟
جواب: واضح رہے کہ آج کل جو عالمی مارکیٹ میں کرپٹو کرنسی رائج ہے وہ ایک فرضی کرنسی ہے ،اس میں حقیقی کرنسی کے بنیادی اوصاف اور شرائط  موجود نہیں ہیں؛  لہذا کرپٹو کرنسی  کی خرید و فروخت کے نام سے جو الیکٹرونک  مارکیٹ میں کاروبار چل رہا ہے وہ  حلال اور جائز  نہیں ہے،اس کرنسی میں حقیقت میں کوئی مبیع یعنی مادی چیز نہیں ہوتی اور  اس میں قبضہ بھی نہیں ہوتا صرف اکاونٹ  میں کچھ  حساب کتا ب کے  عدد آجاتے ہیں؛  لہذا کرپٹو کرنسی کے لین دین سے کلی طور  پر اجتناب   کیا جائے، ہاں اگر مادی شکل میں ہو اور ہاتھ در ہاتھ قبضہ ہو پھر اس کی خرید و فروخت جائز ہوگی۔فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك...وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لا يجوز قتله وإهلاكه."(کتاب البیوع ج :۴ ،ص:۵۰۱،ط:ایچ ایم سعید)تجارت کے مسائل کا انسائیکلوپیڈیا میں ہے:"بٹ کوائن‘‘ محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔"( تجارت کے مسائل کا انسائیکلوپیڈیا،ج:۲،ص:۹۲،ط:بیت العمار کراچی)فقط واللہ اعلم
                                                  
عنوان: جس کی تمام کمائی حرام ہو اس کو کوئی چیز بیچنا
سوال: اگر خریدار کی کمائی مکمل حرام ہے، تو اس کے ہاتھوں چیز بیچنا کیسا ہے؟یہ شرعاً جائز ہے کہ نہیں؟
جواب: صورتِ مسئولہ میں اگر خریدار کی کمائی ہوئی رقم حرام ہے اور وہ مال خریدتے وقت دکاندار کو یہ کہہ کر رقم دیتا ہے کہ یہ حرام رقم ہے، تو اس کے عوض میں مال فروخت کرنا جائز نہیں، اور اگر رقم ادا کرتے وقت حرام رقم کہہ کر نہیں دیتا، بلکہ خاموشی سے رقم ادا کردیتا ہے، تو اس صورت میں  دکاندار وغیرہ کےلئے  چیز بیچنا  جائز ہے اور آمدنی بھی حلال ہے، البتہ خریدار حرام رقم دینے کی وجہ سے گناہ گار ہوگا۔السنن الکبری میں ہے:" عن شرحبيل مولى الأنصار عن أبي هريرة عن النبي صلى الله عليه وسلم أنه قال: "من اشترى سرقةً، وهو يعلم أنها سرقة، فقد أشرك في عارها، وإثمها".(کتاب البیوع، باب كراهية مبايعة من أكثر ماله من الربا أو ثمن المحرم، ج: 5، ص: 548۔ ط: دار الكتب العلمية بيروت)فتاویٰ شامی میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(مطلب فيمن ورث مالا حراما، ج: 5، ص: 99، ط: سعید)وفیه أیضاً:"(قوله: اکتسب حراماً الخ) توضیح المسألة ما في التتارخانیة حیث قال: رجل اکتسب مالاً من حرام ثم اشتری فهذا علی خمسة أوجه، إما إن دفع تلك الدراهم إلی البائع أولاً ثم اشتری منه بها أو اشتری قبل الدفع بها ودفعها، أو اشتری قبل الدفع بها ودفع غیرها، أو اشتری مطلقاً ودفع تلك الدراهم، أو اشتری بدراهم أخر ودفع تلك الدراهم، قال أبونصر: یطیب له ولایجب علیه أن یتصدق إلا في الوجه الأول … وقال الکرخي في الوجه الأول والثاني لایطیب، وفي الثلاث الأخیرة یطیب، وقال أبوبکر: لایطیب في الکل.  لکن الفتوی الآن علی قول الکرخی دفعاً للحرج عن الناس". (مطلب إذا اکتسب حراما ثم اشتری فهو علی خمسة أوجه، ج: 4، ص: 244، ط:سعید)الفقه الإسلامي وأدلتهمیں ہے:"يجوز أخذ المسلم دينه على كافر، من ثمن خمر، أو خنزير، لصحة بيعهما من الكافر لغيره؛ لأنهما مال متقوم في حقه، بخلاف الدين على مسلم، لا يصح أخذه من ثمن خمر أو خنزير، لعدم صحة البيع، لكن أجاز أبو حنيفة خلافاً لصاحبيه أن يوكل المسلم ذمياً في بيع الخمر.وكذلك لا يجوز استيفاء الدين من كسب حرام كالمرابي والمرتشي والغصب والسارق والمغنية."(بيع العنب للخمار، ج: 4، ص: 233، ط: دار الفكر)فقط والله أعلم
                                                  
عنوان: ادھار خرید کر نقد بیچنا
سوال: اگر ایک شخص قسطوں پر ایک چیز مثلا فریج وغیرہ خریدے اور اسکو نقد بیچ دے اور ان پیسوں پر کچھ اور کام کریں تو اسکا کیا حکم ہے؟
جواب: صورتِ مسئولہ میں ادھار پر جس سے وہ چیز خریدی گئی ہے، اسی کو واپس نقد پر  وہ چیز نہ بیچی جائے تو یہ جائز ہے ۔البتہ آج کل اس کی جو صورت رائج ہے کہ کسی کو قرض کی ضرورت ہو اور وہ قرض لینے آئے اور اسے قرض کی جگہ کوئی اور چیز دی جائے اور پھر وہی چیز اس سے دوبارہ خرید لی جائے، یا وہ تیسرے فرد کو بیچے اور تیسرا فرد پھر پہلے فرد کو بیچ دے، یا خریدار سے یہ کہا جائے کہ اس چیز کو فروخت کر کے اپنی ضرورت پوری کر لو اور مقصود وہ چیزخریدنا نہ ہو، بلکہ اضافے کے بدلے قرض کا لین دین مقصود ہو تو اسے شریعت کی اصطلاح میں ’’بیعِ عینہ‘‘ کہتے ہیں جو کہ ناجائز ہے اور سود خوری کا ہی ایک راستہ ہے، اور رسولِ اکرم صلی اللہ علیہ وسلم نے اس قسم کے عقد کو رسوائی اور ذلت کا سبب قرار دیا ہے، جیسا کہ ’’سنن ابی داؤد‘‘ میں بروایت حضرت عبد اللہ بن عمر رضی اللہ عنہما رسولِ اکرم صلی اللہ علیہ وسلم کا فرمان منقول ہے کہ جب تک تم بیع عینہ کرتے رہوگے اور جانوروں کی دیکھ بھال میں لگے رہوگے اور زراعت میں گم ہوجاؤ گے اور جہاد چھوڑ دوگے تو اللہ تم پر ذلت و رسوائی مسلط کردے گا، یہاں تک کہ تم دوبارہ دین کی طرف نہ لوٹ آؤ۔"عن ابن عمر رضي الله عنهما قال: قال رسول الله صلي الله عليه وسلم: إذا تبايعتهم العينة، و أخذتم أذناب البقر، و رضيتم بالزرع، و تركتم الجهاد، سلط الله عليكم الذلة، لاينزعه حتي ترجعوا إلی دينكم."(سنن أبي داود، كتاب البيوع،باب في النهي عن العينة، رقم الحديث:3462)رد المحتار میں ہے:"(قوله: في بيع العينة) اختلف المشايخ في تفسير العينة التي ورد النهي عنها. قال بعضهم: تفسيرها أن يأتي الرجل المحتاج إلى آخر ويستقرضه عشرة دراهم ولا يرغب المقرض في الإقراض طمعا في فضل لا يناله بالقرض فيقول لا أقرضك، ولكن أبيعك هذا الثوب إن شئت باثني عشر درهما وقيمته في السوق عشرة ليبيعه في السوق بعشرة فيرضى به المستقرض فيبيعه كذلك، فيحصل لرب الثوب درهما وللمشتري قرض عشرة. وقال بعضهم: هي أن يدخلا بينهما ثالثا فيبيع المقرض ثوبه من المستقرض باثني عشر درهما ويسلمه إليه ثم يبيعه المستقرض من الثالث بعشرة ويسلمه إليه ثم يبيعه الثالث من صاحبه وهو المقرض بعشرة ويسلمه إليه، ويأخذ منه العشرة ويدفعها للمستقرض فيحصل للمستقرض عشرة ولصاحب الثوب عليه اثنا عشر درهما، كذا في المحيط، وعن أبي يوسف: العينة جائزة مأجور من عمل بها، كذا في مختار الفتاوى هندية. وقال محمد: هذا البيع في قلبي كأمثال الجبال ذميم اخترعه أكلة الربا. وقال - عليه الصلاة والسلام - «إذا تبايعتم بالعينة واتبعتم أذناب البقر ذللتم وظهر عليكم عدوكم»."(رد المحتار علی الدر المختار،كتاب البيوع، باب الصرف، 273/5، ط:سعید)فقط واللہ اعلم
                                                  
عنوان: کمپنی سے قسطوں پر گاڑی خریدنا
سوال: کیا کسی کمپنی سے قسط پہ گاڑی خریدنا جائز ہے کیا اس میں سودکے متعلق کچھ بتائیں لینی چاہیے کہ نہیں؟
جواب: واضح رہےکہ شرعی نقطہ نظرسےہرشخص کو اپنی مملوکہ چیز کواصل قیمت میں کمی زیادتی کےساتھ نقد،اور ادھاردنوں طرح  فروخت کرنے کا اختیار ہوتا ہے، اورجس طرح ادھار پرسامان  فروخت کرنے والا اپنے سامان کی قیمت یک مشت وصول کرسکتا ہے ، اسی  طرح اس کو یہ بھی اختیار ہوتا ہے کہ وہ اس رقم کو قسط وار وصول کرے،  اسے اصطلاح میں”بیع بالتقسیط“ یعنی قسطوں پر خریدوفروخت  کہتے ہیں۔قسطوں پر خرید وفروخت کےلیےان شرائط کا لحاظ رکھنابھی ضروری ہےکہ قسط کی رقم متعین ہو، مدت متعین ہو، معاملہ متعین ہو کہ نقد کا معاملہ کیا جارہا ہے یا ادھار، اور عقد کے وقت مجموعی قیمت مقرر ہو، اور ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے، اور جلد ادائیگی کی صورت میں قیمت کی کمی عقد میں مشروط نہ ہو۔ ان شرائط کی رعایت کے ساتھ قسطوں پر خریدوفروخت کرنا جائز ہے۔لہذاصورت مسئولہ میں مذکورہ بالاشرائط کےساتھ کسی کمپنی سے  قسطوں پے گاڑی خریدناجائزہے ۔شرح المجلۃ میں ہے :"(الفصل الثانی ) بیان المسائل المتعلقة بالبیع بالنسئة والتاجیل:البیع مع تأجیل الثمن وتقسیطه صحیح…یلزم أن تکون المدۃمعلومة في البیع بالتأجیل والتقسیط." (شرح المجلة  رقم المادۃ:۲۴۵/۲۴٦ ۲/۱٦٦ ط:رشيديه)بدائع الصنائع میں ہے:"وکذا إذا قال: بعتک هذا العبد بألف درهم إلی سنة أو بألف وخمسة إلی سنتین؛ لأن الثمن مجهول.......... فإذا علم ورضی به جاز البیع؛ لأن المانع من الجواز هو الجهالة عند العقد، وقد زالت في المجلس وله حکم حالة العقد، فصار کأنه معلوم عند العقد، وإن لم یعلم به حتی إذا افترقا تقرر الفساد." (بدائع الصنائع / في جهالة الثمن۵/۱۵۸ط: دارالكتب العلمية)فتاوی شامی میں ہے:"ولا يصح عن دراهم على دنانير مؤجلة ) لعدم الجنس فكان صرفا فلم يجز نسيئة ( أو عن ألف مؤجل على نصفه حالا ) إلا في صلح المولى مكاتبه فيجوز زيلعي ( أو عن ألف سود على نصفه بيضا ) والأصل أن الإحسان إن وجد من الدائن فإسقاط وإن منهما فمعاوضة.و في الرد: قوله ( فمعاوضة ) أي ويجري فيه حكمها فإن تحقق الربا أو شبهته فسدت وإلا صحت ط قال ط بأن صالح على شيء هو أدون من حقه قدرا أو وصفا أو وقتا وإن منهما أي من الدائن بأن دخل في الصلح ما لا يستحقه الدائن من وصف كالبيض بدل السود أو ما هو في معنى الوصف كتعجيل الؤجل أو عن جنس بخلاف جنسه."( رد المحتار علی الدرالمختار ،كتاب الصلح ، فصل في دعوى الدين ۵/ ٦۴٠ ط: سعيد)فقط واللہ اعلم
                                                  
عنوان: بنک میں اکاؤنٹ کھلوانا جائز ہے یا نہیں؟
سوال: سودی بنک میں اکاونٹ کھلوانا جائز ہے یا ناجائز؟ جب کہ آپ کا مقصد صرف اور صرف اپنی رقم کی حفاظت ہو اور اس پر سود لینے کا ارادہ نہ ہو ۔
جواب: صورتِ مسئولہ میں مال کی حفاظت کی اگر کوئی معتمد صورت نہ ہو تو بینک میں کرنٹ اکاؤنٹ کھول کر اس میں حفاظت کی غرض سے پیسے  رکھنے کی گنجائش ہے، البتہ اگر کوئی متبادل صورت ہو تو پھر بینک کے کرنٹ اکاؤنٹ میں بھی رقم رکھنے سے اجتناب کرنا چاہیے، تاکہ بینک کے سودی نظام کے ساتھ کسی قسم کا تعاون نہ ہو۔الأشباہ ولنظائر میں ہے:"الأولى: الضرورات تبيح المحظورات".(الأشباه والنظائر لابن نجيم، ص:73، ط: دار الكتب العلمية)وفيه أيضاً:"المشقة ‌تجلب التيسيروالأصل فيها قوله تعالى: {يريد الله بكم اليسر ولا يريد بكم العسر} وقوله تعالى: {وما جعل عليكم في الدين من حرج}".(الأشباه والنظائر لابن نجيم، ص:64، ط: دار الكتب العلمية)فقط واللہ اعلم
                                                  
عنوان: ڈیبٹ کارڈ پر ملنے والا ڈسکاؤنٹ
سوال: بینک کے حوالے سے سوال پوچھنا ہے،بینک ہمیں ڈیبٹ کارڈ پر 20 سے 25 فیصد ڈسکاؤنٹ دیتا ہے وہ جائز ہے لینا یا سود کے زمرے میں آتا ہے۔
جواب: واضح رہے کہ بینک کی جانب سے ڈیبٹ کارڈ پر ملنی والی مراعات (ڈسکاؤنٹ وغیرہ)کی مختلف صورتیں ہیں،ان سب کے احکامات درج ذیل ہیں:1۔اگر یہ رعایت (ڈسکاونٹ) بینک کی طرف سے ملتی ہوتو اس صورت میں اس رعایت کا حاصل کرنا شرعاً ناجائز ہوگا، کیوں کہ یہ رعایت (ڈسکاونٹ)بینک کی طرف سے کارڈ ہولڈر کو اپنے بینک اکاؤنٹ کی وجہ سے مل رہی ہے جو شرعاً قرض کے حکم میں ہے اور جو فائدہ قرض کی وجہ سے مقروض سے  حاصل ہوتا ہے وہ سود کے حکم میں ہوتا ہے۔2۔اگر رعایت(ڈسکاونٹ) کی رقم بینک بھرتی ہے تو وہ سود کی رقم ہے،اور سود کی رقم استعمال کرنا جائز نہیں ہے۔3۔اگر یہ رعایت(ڈسکاونٹ)  اس ادارے کی جانب سے ہو جہاں سے کچھ خریدا گیاہے یاوہاں کھاناکھایاگیاہے تو یہ ان کی طرف سے تبرع واحسان ہونے کی وجہ سے جائز ہوگا۔4۔ اگر رعایت(ڈسکاونٹ) دونوں کی طرف سے ہو تو بینک کی طرف سے دی جانے والی رعایت درست نہ ہوگی۔صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»".(کتاب المساقات،3/1219، دار احیاء التراث ، بیروت)ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔الدر المختار وحاشیہ ابن عابدین میں ہے:‌‌"[مطلب كل قرض ‌جر ‌نفعا حرام].(قوله كل قرض ‌جر ‌نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه (قوله فكره للمرتهن إلخ) الذي في رهن الأشباه يكره للمرتهن الانتفاع بالرهن إلا بإذن الراهن اهـ سائحاني.قلت: وهذا هو الموافق لما سيذكره المصنف في أول كتاب الرهن وقال في المنح هناك، وعن عبد الله بن محمد بن أسلم السمرقندي، وكان من كبار علماء سمرقند إنه لا يحل له أن ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملا فتبقى له المنفعة فضلا، فتكون ربا وهذا أمر عظيم."(کتاب البیوع،فصل فی القرض،ج5،ص166،ط؛سعید)فقط واللہ اعلم
                                                  
عنوان: کرنسی ایکسچینج میں نوکری کرنا کیسا ہے ؟
سوال: میں کرنسی ایکسچینج میں کام کرتا ہوں جو حکومت پاکستان اور اسٹیٹ بینک آف پاکستان سے رجسٹرڈ ہے اور یہاں لوگ ویسٹرن یونین بیرون ممالک سے بھیجوائے گئے پیسے وصول کرنے آتے ہیں یہ کرنسی ایکسچینج اسٹیٹ بینک آف پاکستان کے مطابق اپنا مخصوص مارجن رکھ کر فارن کرنسی کی خرید وفروخت بھی  کرتی ہے ،کیا یہاں نوکری کرنا جائز ہے اور کیا یہ کام سود کے زمرے میں تو نہیں آتا؟
جواب: کرنسی کی بیع شرعاً "بیعِ صرف" ہے، جس  میں بدلین (جانبین کی کرنسی) پر مجلسِ عقد میں قبضہ ضروری ہے اور   دونوں جانب سے یا کسی ایک جانب سے ادھار ناجائز ہے، لہذا ایسے تمام سودے ناجائز ہیں، جن میں کرنسی کی خرید و فروخت ادھار ہوتی ہے ، اگر  خرید و فروخت کے وقت  دونوں فریق  یا کوئی ایک فریق اپنے حق پر قبضہ نہیں  کرے تو اب یہ معاملہ شرعاً ناجائز ہے ،اور جس ادارہ میں غالب کام ناجائز امور پر مشتمل ہو تو وہاں ملازمت اختیار کرنا بھی جائز نہیں  ۔کرنسی ایکسچینج کا کام کرنا درج ذیل شرائط کے ساتھ جائز ہے:1۔کرنسی کی لین دین نقد ہو،خواہ ایک ملک کی کرنسی کاتبادلہ ہو یا مختلف ممالک کی کرنسی کا لین دین ہو۔2۔ایک ہی ملک کی کرنسی کےتبادلہ میں کمی زیادتی نہ ہو،بلکہ برابر سرابر ہو۔لہذا صورت مسئولہ میں اگر مذکورہ شرائط کے رعایت کی جاتی ہو تو پھرملازمت  جائز ورنہ نہیں ۔الصحیح لمسلم  میں ہے:"عن عبادة بن الصامت، قال: قال رسول الله صلى الله عليه وسلم: الذهب بالذهب، والفضة بالفضة، والبر بالبر، والشعير بالشعير، والتمر بالتمر، والملح بالملح، مثلًا بمثل، سواء بسواء، يدا بيد، فإذا اختلفت هذه الأصناف، فبيعوا كيف شئتم، إذا كان يدًا بيد."(کتاب المساقاة والمزارعة، باب الصرف وبيع الذهب بالورق نقدا: 2/ 25، ط:قدیمی)البحر الرائق میں ہے:"(فلو تجانسا شرط التماثل والتقابض) أی النقدان بأن بیع أحدهما بجنس الآخر فلا بد لصحته من التساوی وزناً ومن قبض البدلین قبل الافتراق."(کتاب الصرف،ج:6،ص:192، ط:سعید)ہدایہ میں ہے:"وإذا وجدا (الوصفان )حرم التفاضل والنساء؛ لوجود العلة."(کتاب البیوع، باب الربا،ج:3،ص:83،ط:رحمانیه)فقط واللہ اعلم
                                                  
عنوان: مشترکہ زمین سے حاصل ہونے والے منافع کا حکم
سوال: زید کا انتقال ہو ا ، اس  نےورثاء میں  ایک بیٹا اور ایک بیٹی چھوڑی اور ترکہ میں ایک ایکڑ زمین ہے جس کو تقسیم کرنے سے پہلے بیٹے نے اس زمین کو مزارعت پر دے  دیا جس سے اس کو سالانہ ایک لاکھ روپے کا  منافع  حاصل ہوتاہے تو کیا اس منافع سے بیٹی کو حصہ ملے گا ؟
جواب: صورتِ مسئولہ میں مشترکہ زمین کو مزارعت پر دینے کی وجہ سے جو نفع حاصل ہو ا ہے اس میں بیٹی بھی بیٹے کے ساتھ  اپنے حصے 1/3کے بقدرشریک ہوگی ۔درر الحکام فی شرح مجلۃ الاحکام میں ہے:"تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسيم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، وحاصلاتها أيضا يجب أن تكون على هذه النسبة؛ لأن الغنم بالغرم  .الحاصلات: هي اللبن والنتاج والصوف وأثمار الكروم والجنائن وثمن المبيع وبدل الإيجار والربح وما أشبه ذلك."(الکتاب العاشر: الشرکات،الباب الأول في بيان شركة الملك،الفصل الثاني في بيان كيفية التصرف في الأعيان المشتركة،ج3،ص26،رقم المادة : 1073ط؛دار الجیل)فقط واللہ اعلم
                                                  
عنوان: جی پی فنڈ (GP Fund) کا حکم
سوال: جی پی فنڈ کا شرعی حکم بتایا جائے، مزید یہ کہ جواز کی شرائط بتادی جائے۔
جواب: واضح رہے کہ جی پی فنڈ کی مد میں ملازم کی تنخواہ میں سے حکومت  لازمی طور جو رقم کاٹتی ہے،پھر اس کے ساتھ حکومت اپنی طرف سے رقم ملاتی ہے،پھر دونوں رقوم کو بینک میں رکھواکر انٹرسٹ شامل کرکے ملازم کے ریٹائر منٹ کے بعد تینوں قسم کی رقوم ملازم کو واپس ادا کی جاتی ہے ،ان کا لینا ملازم کے لیے شرعاً درست ہے،یہ اضافی رقم خواہ حکومت کی طرف سے سے ملائی ہوئی ہو  یا انٹرسٹ ہو یہ ملازم کے حق میں سود نہیں بلکہ ملازم کی تنخواہ کا حصہ ہے، اس لیے کہ اول تو  ملازم نے اس زیادتی کے ملانے کا محکمہ کو حکم نہیں دیا تھا اور اگر حکم دیا بھی ہو تو اس کا یہ حکم شرعاً معتبر نہیں اس لیے کہ یہ حکم ایک ایسے مال سے متعلق ہے جو اس کا مملوک نہیں ہے۔البتہ جی پی فنڈ میں کٹوتی اختیاری ہو تو جتنی رقم تنخواہ سے کاٹی گئی ہے اور جو رقم ادارے کی طرف سے ملائی گئی ہے وہ لینا جائز ہوگا، ان دونوں رقموں پر جو رقم اضافی ملتی ہے وہ لینا جائز نہیں ہوگا۔جواہر الفقہ میں ہے:"جب یہ ثابت ہوگیا کہ پراویڈنٹ فنڈ کی رقم نہ ملازم کی مملوک ہے اور نہ فی الحال اس کے تصرفات اس میں نافذ ہیں تو محکمہ اس رقم کے ساتھ جو معاملہ بھی کررہا ہے اپنی ملک میں کررہا ہے ملازم کا اس سے کوئی تعلق نہیں اور جس طرح بتصریحِ بحر ملازم کے تصرفات بیع و شراء اس رقم میں شرعاً معتبر نہیں اسی طرح اس رقم میں ملازم کی طرف سے معاملہ ربوٰا ناممکن اور غیر معتبر ہے،اور اس رقم میں محکمہ کے جملہ معاملات کی ذمہ داری خود محکمہ پر ہی عائد ہوتی ہے ملازم پر نہیں محکمہ کے یہ تصرفات نہ ملازم کے مال مملوک میں ہیں اور نہ ان میں محکمہ ملازم کا وکیل ہے۔لہٰذا جس وقت محکمہ اپنا یہ واجب الادا دین ملازم کو ادا کرتاہے اور اس میں کچھ رقم اپنی طرف سے مزید ملا کر دیتا ہے ( یہ مزید رقم خواہ وہ ہو جو محکمہ ماہ بماہ ملازم کے حساب میں جمع کرتا ہے اور خواہ وہ جو سالانہ سود کے نام سے اس کے حساب میں جمع کی جاتی ہے ) تو یہ بھی محکمہ کا اپنا یک طرفہ عمل ہے کیوں کہ اول تو ملازم نے اس زیادتی کے ملانے کا محکمہ کو حکم نہیں دیا تھا اور اگر  حکم دیا بھی ہو تو  اس کا یہ حکم شرعاً معتبر نہیں اس لیے کہ یہ حکم ایک ایسے مال سے متعلق ہے جو اس کا مملوک نہیں ہے۔بنا بریں محکمہ پراویڈنٹ فنڈ کی رقم پر جو زیادتی اپنی طرف سے دے رہا ہے اس پر شرعی اعتبار سے ربا کی تعریف صادق نہیں آتی خواہ محکمہ نے اس کو سود کا نام لے کر دیا ہو۔"(پراویڈنٹ فنڈ پر سود کا مسئلہ، ج:ـ3، ص:277، مکتبہ دارالعلوم کراچی )البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها". (كتاب الإجارة،300/7، دارالكتاب الإسلامي)فتاویٰ شامی میں ہے:"مطلب: كل قرض جر نفعًا حرام....... (قوله:كل قرض جر نفعًا حرام) أي إذا كان مشروطا، كما علم مما نقله عن البحر". ( كتاب البيوع، باب المرابحة والتولية، مطلب ‌كل ‌قرض جر نفعاحرام، ج:5، ص:166، ط:سعيد)تنویرالابصار مع الدرالمختار میں ہے:"(فضل)....(خال عن عوض)....(بمعيار شرعي) وهو الكيل والوزن فليس الذرع والعد بربا(مشروط) ذلك الفضل(لأحد المتعاقدين)....(في المعاوضة)".(‌‌باب الربا،170،169،168/5،سعيد)فقط واللہ اعلم
                                                  
عنوان: دو پھوپھیوں، دو بھتیجیوں اور ایک بھتیجی میں وارثت کا حق دار کون ہے؟
سوال: مرحوم کے ترکہ میں سے دو پھوپھیوں، دو بھتیجے اور ایک بھتیجی میں ترکہ کے حصص کی شرعی تقسیم کیا ہوگی؟
جواب: صورتِ مسئولہ میں  اگر واقعتاً مرحوم کے ورثاء میں صرف دو پھپوپھیاں ، دوبھتیجے اور ایک بھتیجی ہی موجود ہو، ان کے علاوہ کوئی اور وارث موجود نہ ہو تو ترکہ کی تقسیم کا طریقہ یہ ہے کہ مرحوم کے ترکہ میں سے سب سے پہلے  حقوقِ متقدمہ یعنی تجہیز و تکفین کا خرچہ نکالنے کے بعد، اگر میت پر  کسی کا قرضہ ہو تو اسے ادا کرنے کے بعد اوراگر میت نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد ،باقی ترکہ منقولہ و غیرمنقولہ  کو  2 حصوں میں تقسیم کر کے مرحوم کے ہرایک بتھیجے کو  ایک ایک حصہ ملے گا، باقی پھوپھیوں اور بھتیجی کو مرحوم کے ترکہ میں بطورِ وارث حصہ نہیں ملے گا۔تقسیم کی صورت یہ ہے:میت : مرحوم، مسئلہ : 2بھتیجابھتیجا11یعنی فیصد کے اعتبار سے ہر ایک بھتیجے کو 50 فیصد ملے گا۔ملاحظہ:تقسیم کا مذکورہ طریقہ اس صورت میں ہے کہ مرحوم کے ورثاء میں دو پھوپھیوں ، دو بھتیجوں اور ایک بھتیجی کے علاوہ کوئی اور وارث (مثلاً : مرحوم کے والدین، بیوہ  ، بیٹے اور بیٹی وغیرہ) موجود نہ ہو، اگر دوسرے ورثاء موجود ہوں تو ان کی تفصیل واضح انداز میں لکھ کر دوبارہ پوچھ لیا جائے، اس صورت میں ترکہ کی تقسیم کی صورت کچھ اور ہوگی۔ الدر المختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب".(کتاب الفرائض : ج:6، ص:783-784، ط: سعید)المبسوط للسرخسيؒ ميں ہے: "وهذا الباب لبيان من هو عصبة بنفسه، وهو الذكر الذي لا يفارقه الذكور في نسبة إلى الميت، فأقرب العصبات الابن، ثم ابن الابن، وإن سفل، ثم الأب، ثم الجد أب الأب، وإن علا، ثم الأخ لأب وأم، ثم الأخ لأب، ثم ابن الأخ لأب وأم، ثم ابن الأخ لأب، ثم العم لأب وأم، ثم العم لأب، ثم ابن العم لأب وأم..."(باب أصحاب المواریث: ج:29، ص:174، ط: دارالمعرفة)فتاوٰی شامی میں ہے:" العصبات النسبية ثلاثة : عصبة بنفسه، وعصبة بغيره، وعصبة مع غيره (يحوز العصبة بنفسه وهو كل ذكر) فالأنثى لا تكون عصبة بنفسها، بل بغيرها أو مع غيرها (لم يدخل في نسبته إلى الميت أنثى) فإن دخلت لم يكن عصبة كولد الأم، فإنه ذو فرض، وكأبي الأم، وابن البنت، فإنهما من ذوي الأرحام (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف : جزء الميت، ثم أصله، ثم جزء أبيه، ثم جزء جده (ويقدم الأقرب فالأقرب منهم) بهذا الترتيب، فيقدم جزء الميت (كالابن، ثم ابنه وإن سفل، ثم أصله الأب، ويكون مع البنت) بأكثر (عصبة، وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين."(کتاب الفرئض، فصل في العصبات : ص : 774، ج، 6، ط : سعید)فقط وللہ أعلم
                                                  
عنوان: جاز کیش اکاؤنٹ میں رقم جمع کرنے پر ملنے والے منافع کا حکم
سوال: جاز کیش سیونگ اکاؤنٹ سے جو منافع ملتا ہے کیا وہ ٹھیک ہے یا نہیں اس میں دو ہزار رکھتے ہیں پھر وہ روزانہ منافع دیتے ہیں؟
جواب: صورت مسئولہ میں   جاز  کیش سیونگ  اکاؤنٹ میں اگر  دو ہزار روپے   جمع کرانے کی شرط پر کمپنی کی طرف سے مختلف سہولیات (مثلاً: فری منٹس، انٹرنیٹ ایم بی ، میسج، کیش بیک وغیرہ) فراہم کی جاتی ہوں  تو چوں کہ اکاؤنٹ میں رقم رکھوانا درحقیقت  قرض ہے، اور  قرض دینا تو فی نفسہ جائز ہے، لیکن کمپنی اس پر جو  مشروط منافع دیتی  ہے، یہ شرعاً ناجائز ہے؛ اس لیے کہ قرض پر شرط لگاکر نفع  کے لین دین  کو نبی کریم صلی اللہ علیہ وسلم نے سود قرار دیا ہے ،لہٰذا جازکیش سیونگ اکاؤنٹ میں دو ہزار روپے جمع کرنے پر   کمپنی کی طرف سے ملنے والی مشروط سہولیات (فری منٹس، انٹرنیٹ ایم بی ، میسج، کیش بیک وغیرہ) کو استعمال کرنا جائز نہیں ہے۔در المختار میں ہے:"وفي الأشباه كل قرض جر نفعا حرام"(کتاب البیوع ، فصل فی القرض جلد ۵ص: ۱۶۶ط: دارالفکر)فقط و اللہ اعلم
                                                  
عنوان: اسلامی بینک میں کیا سرمایہ کاری کی جاسکتی ہے؟
سوال: 1۔ایک فیملی جس کا ذرائع آمدن کچھ بھی نہیں ہے، اسے وراثت کے طور پر مبلغ 20,00,000 (بیس لاکھ روپے) کی رقم ملی ہے، کیا یہ رقم وہ اسلامی بینک(میزان بینک) میں رکھ کر اپنی گزر اوقات کے لیے منافع حاصل کرسکتے ہیں؟2۔ایک خاتون ہے جوکہ غیر شادی شدہ ہے اور ذرائع آمدن کچھ بھی نہیں ہے، اسے وراثٹ کے طور پر مبلغ 20,00,000 (بیس لاکھ روپے) ملے ہیں ، کیا وہ اسلامی بینک (میزان بینک ) میں کچھ رقم رکھ کر اپنی گزر اوقات کے لیے منافع حاصل کرسکتے ہیں؟
جواب: 1-2۔واضح رہے کہ  میزان بینک یا   اس کے علاوہ مروجہ غیر سودی بینکوں میں  سرمایہ کاری کرنا جائز نہیں ہے،  ملک کے اکثر جید اور مقتدر مفتیانِ کرام  کی رائے یہ ہے کہ  مروجہ غیر سودی بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات درحقیقت ایک جیسے ہیں، لہذا روایتی بینکوں کی طرح ان سے بھی  تمویلی معاملات کرنا جائز نہیں ہے۔لہذا صورتِ مسئولہ  میزان بینک یا   اس کے علاوہ مروجہ غیر سودی بینکوں  میں سرمایہ کاری کرنا اور کسی بھی قسم کا تمویلی معاملہ کرنا شرعاً جائز نہیں،البتہ  گزر بسرکے لیے    مذکورہ رقم  کو کسی  جائز سرمایہ کاری  میں لگایا جاسکتا ہے۔اللہ تعالی کا ارشاد ہے:"يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِن كُنتُم مُّؤْمِنِينَ﴿البقرة:٢٧٨﴾ فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ ۖ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ﴿البقرة:٢٧٩﴾."ترجمہ: اے ایمان والوں، اللہ سے ڈرو اور جو کچھ سود کا بقایا ہے اس کو چھوڑ دو اگر تم ایمان والے ہو۔ پھر اگر تم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے اور اگر تم توبہ کر لو گے تو تم کو تمہارے اصل مل جاویں گے نہ تم کسی پر ظلم کرنے پاؤ گے اور نہ تم پر کویہ ظلم کرنے پائے گا۔ (از بیان القرآن)سننِ ترمذی میں ہے:"حدثنا ‌قتيبة، قال: حدثنا ‌أبو عوانة ، عن ‌سماك بن حرب، عن ‌عبد الرحمن بن عبد الله بن مسعود ، عن ‌ابن مسعود قال: «لعن رسول الله صلى الله عليه وسلم آكل ‌الربا وموكله وشاهديه وكاتبه»"(باب ما جاء في أكل الربا، ج:2، ص:496، ط: دار الغرب الإسلامي - بيروت).       سنن ابنِ ماجہ میں ہے:"حدثنا نصر بن علي الجهضمي قال: حدثنا خالد بن الحارث قال: حدثنا سعيد، عن قتادة، عن سعيد بن المسيب، عن عمر بن الخطاب، قال: «إن آخر ما نزلت آية ‌الربا، وإن رسول الله صلى الله عليه وسلم قبض ولم يفسرها لنا، فدعوا ‌الربا والريبة»"(باب التغليظ في الربا، ج:2، ص:764، ط: دار إحياء الكتب العربية)فقط واللہ اعلم
                                                  
عنوان: پوتے کی میراث کا مسئلہ
سوال: کیا پوتا جائیداد میں وارث ہوتا ہے؟
جواب: سائل کے سوال سے مراد اگر یہ ہے کہ کسی مرحوم شخص کے بیٹوں کی موجودگی میں اس کی متروکہ جائیداد میں اس کے پوتے بھی ورثاء میں شامل ہوں گے یا نہیں ؟ تو اس کا جواب یہ ہے کہ کسی مرحوم شخص کے بیٹوں کے زندہ ہوتے ہوئے اس شخص کا پوتا اس کی جائیداد میں شرعاً بطورِ وارث حق دار نہیں ہوگا؛ کیوں کہ وراثت کا استحقاق مورِث کی موت کے بعد  ثابت ہوتا ہے؛  اس لیے کسی شخص کے انتقال کے وقت اس کے جو ورثاء موجود ہوں  وہی اس کے وارث ہوتے ہیں، اس کی زندگی میں فوت ہونے والے اس کے وارث نہیں بنتے ، لہذا اگر کسی بیٹے کا انتقال والد کی زندگی میں ہی ہوجائے تو اس کے بچے (اپنے چچا کی موجودگی میں) اپنے دادا کی میراث میں شرعاً حق دار نہیں ہوں گے،  ایسی صورت میں اگر پوتے ضرورت مند ہوں اور دادا کو اندازا ہوکہ میرے بعد میرے بیٹے پوتوں کو  تبرعاً کچھ نہیں دیں گے تو دادا کو  چاہیے کہ وہ ایک تہائی ترکہ کے اندر اندر پوتوں کے لیے وصیت کرجائے، لیکن اگر دادا وصیت کے بغیر انتقال کرجائے تو اس کی وراثت میں پوتوں کا شرعاً کوئی حصہ نہیں ہوگا۔ ہاں اگر  مرحوم کے  بالغ ورثاء  مرحوم کےپوتوں کو اپنی رضامندی سے کچھ دے دیں تو یہ ان کی طرف سے تبرع واحسان ہوگا اور ثواب کا باعث ہوگا۔اور اگر مرحوم کا کوئی بیٹا موجود نہ ہو صرف بیٹیاں ہوں تو پوتا وارث بنتا ہے ،تمام ورثاء کی فہرست تفصیل سے واضح انداز میں لکھ کر متعیّن حکم معلوم کر سکتے ہیں۔صحيح بخاري میں ہے  :"وقال زيد: «ولد الأبناء بمنزلة الولد، إذا لم يكن دونهم ولد ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن»".(باب میراث ابن الابن: ج:8، ص: 151، ط: دار طوق النجاہ)تکملہ فتح الملہم شرح صحیح مسلمؒ میں ہے:"وقد ذکر الإمام أبو بکر الجصاص الرازي رحمه الله في أحکام القرآن، والعلامة العیني في عمدة القاري الإجماع علي أن الحفید لا یرث مع الابن".(باب إلحقوا الفرائض بأهلها فما بقي فلأولى رجل ذكر، مسئلة ميراث الحفيد عند وجود الإبن :ج:2،ص:15، ط : مکتبة دار العلوم کراتشی)البحر الرائق   میں ہے:"وأما بيان الوقت الذي يجري فيه الإرث فنقول: هذا فصل اختلف المشايخ فيه، قال مشايخ العراق: الإرث يثبت في آخر جزء من أجزاء حياة المورث، وقال مشايخ بلخ: الإرث يثبت بعد موت المورث".( کتاب الفرائض: ج:9، ص:346، ط: رشیدیه)فقط واللہ أعلم
                                                  
عنوان: جس نوکری کے حصول میں کسی کا حق مارا جاتا ہو تو ایسی نوکری کا کرنا جائز ہے یا نہیں؟
سوال: میں نےایک سرکاری ادارے میں نوکری کے حصول کی لیے ٹیسٹ دیا تھا ،جوکہ میں نے پاس کرلیا ، ٹیسٹ پاس کرنے کے بعد میں نے ایک جاننے والے سے جوکہ اس ادارے میں پہلے سے ہوتا ہے سفارش کا کہا ،لیکن مجھے امید تھی کہ میں سفارش کے بغیر میرٹ میں آجاوں گا ،کچھ مہینے بعد میرا نام میرٹ میں آگیا ،اور مجھے انٹرویو اور میڈیکل وغیرہ کی لیے بلایا گیا ، جب یہ سب کچھ میں نے کلیر کر لیا تو مجھے بعد میں اس شخص نے بتایا کہ آپ نے جو ٹیسٹ دیا تھا اس میں نمبر کم ہونے کی وجہ سے آپ کا نام میرٹ میں نہیں آتا تھا ،لہذا میں نے سفارش کر کے آپ کا نام میرٹ میں رکھوایا ،مجھے جب اس بات کا علم ہوا کہ میرٹ میں سفارش اس طرح ہوتی ہے کہ جس کا نام میرٹ میں ہو ،اسے نکال کر سفارش والے کو رکھا جاتا ہے ،تو مجھے بہت دکھ ہوا کہ میری وجہ سے انجانے میں کس کا حق مارا گیا ہوگا ، حالانکہ مجھے اس بات کا علم بالکل بھی نہیں تھا کہ اس طرح کسی کا حق مارا جاتا ہے  ، تو کیا اب میرے لیے وہ نوکری کرنا جائز ہے اور کیا اس کی کمائی حلال ہو گی؟
جواب: صورتِ مسئولہ میں نمبرات کم آنے اور میرٹ کے مطابق معیار پر نہ اترنے کے باوجود سفارش کے ذریعے ملازمت کا حصول شرعاً جائز نہیں، یہ کسی حقدار کا حق مارنا ہے، اس پر سائل توبہ و استغفار کرے، البتہ زیرِ نظر مسئلہ میں اگر مذکورہ ادارہ میں سائل کا تقرر ہوگیا ہے اور سائل مذکورہ ملازمت میں مفوّضہ امور کی ادائیگی کی صلاحیت رکھتا ہے اور   دیانت داری سے وہ کام کرے تو اس عمل پر ملنے والی تنخواہ حلال ہوگی، اور اگر  اس طرح نوکری کے حصول کے بعد  مفوضہ کام کی انجام دہی کی اہلیت وصلاحیت سائل کے اندرموجود نہ ہو تو سائل کے لیے تنخواہ  بھی حلال نہ ہوگی ۔الموسوعۃ الفقہیۃ الکویتیۃ میں ہے:‌‌"الشفاعة الحسنة: الشفاعة الحسنة: وهي: أن يشفع الشفيع لإزالة ضرر أو رفع مظلمة عن مظلوم، أو جر منفعة إلى مستحق ليس في جرها ضرر ولا ضرار، فهذه مرغوب فيها مأمور بها، قال الله تعالى: {وتعاونوا على البر والتقوى} (4) . وللشفيع نصيب في أجرها وثوابها قال الله تعالى (1) : {من يشفع شفاعة حسنة يكن له نصيب منها}".(الموسوعة الفقهية الكويتية، ج:26 / ص:132، صادر عن: وزارة الأوقاف والشئون الإسلامية - الكويت)فتاوی شامی میں ہے:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى".(رد المحتار، كتاب الإجارة، ج:6 / :69، ط: سعید)وفيه أيضاً:"وليس للخاص أن يعمل لغيره، ولو عمل نقص من أجرته بقدر ما عمل فتاوى النوازل.(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلا يوما يعمل كذا فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة وفي فتاوى سمرقند: وقد قال بعض مشايخنا له أن يؤدي السنة أيضا. واتفقوا أنه لا يؤدي نفلا وعليه الفتوى... (قوله: ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه وينقص من أجر النجار بقدر ما عمل في الدواة".(رد المحتار، كتاب الإجارة، ج:6 / ص:70، ط: سعید)فقط واللہ اعلم
                                                  
عنوان: جی پی فنڈ پر زائد رقم لینے کا حکم
سوال: کیا جی پی فنڈ (GP Fund) پر زائد رقم لینا جائز ہے؟
جواب: جی پی فنڈ کی دو صورتیں ہیں: (1) اختیاری (2) جبری(1)اگر جی پی فنڈ کا جمع کرنا ملازم کے اختیار میں ہو اور ملازم اپنے اختیار سے کٹوتی کروائے اور اس رقم پر اضافہ مل جائے کمپنی یا ادارہ کی طرف سے کہ ہم اس کو ڈبل کرکے واپس کریں گے، یا چالیس فیصد زیادہ کرکے دیں گے، یا انشورنس میں ڈال کر اس پر اضافہ دیں گے ،تو اس اختیاری جی پی فنڈ کا حکم یہ ہے کہ اصل رقم حلال ہے، اصل رقم کے علاوہ کمپنی  اپنی طرف سے جو رقم شامل کررہی ہے اس کا لینا بھی جائز ہے۔لیکن اصل اور کمپنی کی طرف سے شامل کردہ رقم کو کمپنی یا ادارہ، انشورنس کمپنی یا بینک میں جمع کرے تو اس انشورنس یا سود والی اضافی رقم کا حکم یہ ہے کہ  چوں کہ یہ جی پی فنڈ اختیاری ہے، اس صورت میں کمپنی یا ادارہ ملازم کے لیے وکیل بن جائے گا،  اور وکیل کا قبضہ موکل کا قبضہ ہوتاہے، لہٰذا بیمہ کمپنی یا بینک میں رقم منتقل ہونے کے بعد ملازم اس رقم کا مالک بن جائے گا، اب اس رقم پر جو اضافہ کے ملے گا وہ شرعاً سود ہی ہے، اس کا استعمال ملازم کے لیے ناجائز ہے۔(2)اگر جی پی فنڈ کا جمع کرنا آدمی کے اختیار میں نہ ہو اور کمپنی یا ادارہ جی پی فنڈ کی مد میں پیسے کاٹے اور اصل پیسے کے بجائے دوگنے پیسے دے یا اس سے زیادہ دے تو یہ اصل رقم حلال ہے اور اس پر اضافہ سود کے زمرے میں نہیں آتا، اس میں ملازم کا عمل دخل نہیں ہے ، اور یہ ملازم کے لیے عطیہ کی طرح ہے، اس کا لینا ملازم کے لیے جائز ہے۔البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها." (کتاب الاجارۃ،7/ 300، ط: دارالكتاب الإسلامي)فتاویٰ شامی میں ہے:"(قوله:كل قرض جر نفعًا حرام) أي إذا كان مشروطًا، كما علم مما نقله عن البحر." (کتاب البیوع ،باب المرابحہ والتولیہ، 5 /166، ط: سعيد)وفیہ ایضاً:"فضل خال عن عوض بمعيار شرعي وهو الكيل والوزن فليس الذرع والعد بربًا مشروط ذلك الفضل لأحد المتعاقدين في المعاوضة."(کتاب البیوع،باب الربا،5/ 168/ 169، ط: سعيد)فقط واللہ اعلم
                                                  
عنوان: قسطوں پر خریدوفروخت کاحکم
سوال: قسطوں پر خرید وفروخت کاکیا حکم ہے؟
جواب: واضح رہے کہ ہر شخص  کے  لیے اپنی مملوکہ  چیز  کو  اصل قیمت میں کمی زیادتی کے ساتھ نقد  اور ادھار دونوں طرح  فروخت کرنے کا اختیار ہوتا ہے، اور جس طرح ادھار پر سامان  فروخت کرنے والا اپنے سامان کی قیمت یک مشت وصول کرسکتا ہے ، اسی  طرح اس کو یہ بھی اختیار ہوتا ہے  کہ وہ اس رقم کو قسط وار وصول کرے، قسطوں پر خرید وفروخت میں  درج ذیل  شرائط کا لحاظ  اور رعایت کرنا ضروری ہے:قسط کی رقم متعین ہو، مدت متعین ہو، معاملہ متعین ہو کہ نقد کا معاملہ کیا جارہا ہے یا ادھار،  اور عقد کے وقت مجموعی قیمت مقرر ہو، اور ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے، اور جلد ادائیگی کی صورت میں قیمت کی کمی عقد میں مشروط نہ ہو،  اگر بوقتِ عقد یہ شرط ہوگی تو پورا معاملہ ہی فاسد ہوجائے گا، ان شرائط کی رعایت کے ساتھ قسطوں پر خریدوفروخت کرنا جائز ہے۔فتاوی شامی میں ہے:"لأن للأجل شبها بالمبيع. ألا ترى أنه يزاد في الثمن لأجله."(کتاب البیوع،باب المرابحہ،ج:5،ص:142،ط:سعید)بدائع الصنائع میں ہے:"ولو اشترى شيئا ‌نسيئة لم يبعه مرابحة حتى يبين؛ لأن للأجل شبهة المبيع وإن لم يكن مبيعا حقيقة؛ لأنه مرغوب فيه ألا ترى أن الثمن قد يزاد لمكان الأجل."(کتاب البیوع،ج:5،ص:224،ط:دارالکتب العلمیہ)شرح المجلة لرستم باز میں ہے:"البيع مع تأجيل الثمن وتقسيطه صحيح، يلزم أن تكون المدة معلومة في البيع بالتأجيل والتقسيط… لأن جهالته تفضي إلى النزاع فيفسد البيع به."( الكتاب الأول في البيوع، الباب الثالث في بيان المسائل المتعلقة بالثمن،المادة: 245،246،ج:1،ص:100، ط: فاروقيه)فقط واللہ اعلم
                                                  
عنوان: قسطوں پر گاڑی خریدنے کاحکم
سوال: قسطوں پر شوروم سے گاڑی خریدنے کا حکم کیا ہے؟
جواب: واضح رہے کہ ہر شخص  کے  لیے اپنی مملوکہ  چیز  کو  اصل قیمت میں کمی زیادتی کے ساتھ نقد  اور ادھار دونوں طرح  فروخت کرنے کا اختیار ہوتا ہے، اور جس طرح ادھار پر سامان  فروخت کرنے والا اپنے سامان کی قیمت یک مشت وصول کرسکتا ہے ، اسی  طرح اس کو یہ بھی اختیار ہوتا ہے  کہ وہ اس رقم کو قسط وار وصول کرے۔لہٰذا صورتِ مسئولہ میں قسطوں پر گاڑی  کا لین دین (خواہ نقد کے مقابلے میں زیادہ قیمت پر ہی کیوں نہ ہو ) درست ہے، بشرطیکہ کل قیمت اور اور ادھار کی کل مدت  متعین کردی جائے، اور گاڑی  کسی سودی ادارے سے نہ خریدی جائے، نیز قسط کی ادائیگی میں تاخیر پر اضافی رقم ادا کرنے کی شرط نہ ہو۔فتاوی شامی میں ہے:"لأن للأجل شبها بالمبيع. ألا ترى أنه يزاد في الثمن لأجله."(کتاب البیوع،باب المرابحہ،ج:5،ص:142،ط:سعید)بدائع الصنائع میں ہے:"ولو اشترى شيئا ‌نسيئة لم يبعه مرابحة حتى يبين؛ لأن للأجل شبهة المبيع وإن لم يكن مبيعا حقيقة؛ لأنه مرغوب فيه ألا ترى أن الثمن قد يزاد لمكان الأجل."(کتاب البیوع،ج:5،ص:224،ط:دارالکتب العلمیہ)شرح المجلة لرستم باز میں ہے:"البيع مع تأجيل الثمن وتقسيطه صحيح، يلزم أن تكون المدة معلومة في البيع بالتأجيل والتقسيط… لأن جهالته تفضي إلى النزاع فيفسد البيع به."( الكتاب الأول في البيوع، الباب الثالث في بيان المسائل المتعلقة بالثمن،المادة: 245،246،ج:1،ص:100، ط: فاروقيه)فقط واللہ اعلم
                                                  
عنوان: کرپٹو کرنسی پر کام کرنے کا حکم
سوال: کیا کرپٹو کرنسی پر  کام کرنا جائز ہے؟
جواب: کرپٹوکرنسی "بٹ کوائن "محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے " بٹ کوائن" یا کسی بھی " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔قرآن مجید میں ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ." ﴿المائدة: ٩٠﴾ترجمہ:" اے ایمان والو :بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام  ہیں ،سواس سے بالکل الگ رہو،تاکہ تم کو فلاح ہو"۔(بیان القرآن)حدیث شریف میں ہے:"وقال رسول الله صلي الله عليه وسلم:إن الله حرّم أمتي الخمر و الميسر."(المسند للامام احمد،2 /124،ط: مؤسسة الرسالة)فتاوی شامی میں ہے:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(كتاب الحظر والاباحة ، فصل في البيع، ج:6،ص: 403،ط:سعيد)فقط واللہ اعلم
                                                  
عنوان: جعلی سرٹیفیکیٹ بناکر نوکری کرنے کا حکم
سوال: جعلی سرٹیفیکٹ بنا کر کمپنی میں لگنا کیسا ہے؟
جواب: جعلی سرٹیفیکیٹ بناکرکمپنی میں نوکری کرنا جھوٹ، دھوکہ دہی،خیانت کے مرتکب ہونے کی وجہ سے شرعاً جائزنہیں  ہے، لہذا اس طرح دھوکہ  دہی اورخیانت کرکے نوکری حاصل کرنے سے اجتناب کرنا لازم ہے، البتہ اگر جعلی سرٹیفیکیٹ بنانے والا نوکری کا اہل ہو،اور حسن وخوبی کےساتھ کمپنی کی مفوضہ ذمہ داریوں کو اداکرتاہو، اور مقررہ وقت پر جاکے ملازمت میں حاضر ہوکر کمپنی کے کاموں کو سرانجام دیتاہو،  تو اس نوکری کے بدلے حاصل ہونے والی تنخواہ  عاً جائز اور حلال ہو گی۔الاختیار لتعلیل المختارمیں ہے:"والأجرة تستحق باستيفاء المعقود عليه۔۔۔فإذا استوفى المعقود عليه استحق الأجرة عملا بالمساواة، وإذا اشترط التعجيل أو عجلها فقد رضي بإسقاط حقه في التأجيل فيسقط.قال: (وإذا تسلم العين المستأجرة فعليه الأجرة وإن لم ينتفع بها)."(کتاب الاجارہ، فصل ماتستحق بہ الاجرۃ،ج:2، ص:55،ط:مطبعة الحلبي - القاهرة)فقط واللہ اعلم
                                                  
عنوان: مکان پر مزید تعمیر کرنے کے بعد تعمیر کا خرچہ وصول کرنا
سوال: ۱) ۲۰۱۳ء میں ہمار ی والدہ کا انتقال ہوا ،۲۰۱۵ء میں والد صاحب کا انتقال ہوا ،ہمارے والدین کے ورثاء میں ہم تین بھائی اور تین بہنیں ہیں ،ہماری والدہ کا ایک منزلہ گھر تھا،اس پر میں اور تمام ورثاء کی اجازت سے مزید دو منزلیں تعمیر کیں ،اور اس میں دو بھائیوں نے بھی اس گھر کی مرمت میں کچھ پیسے لگائے،اب ہم سب ورثاء اس گھر کوشرعی اعتبار سے تقسیم کرنا چاہتے ہیں ،تو کیا تقسیم سے قبل ہم اتنے پیسے گھرکی قیمت میں سے وصول  کریں گے جو ہم نے لگائے؟۲) ۲۰۱۵ ء میں مذکورہ گھر کی قیمت  ۶۵ لاکھ روپے تھی اور میں نے ۱۵ لاکھ روپے لگائے،اب اس کی قیمت تقریبا ً۸۰لاکھ روپے ہوگئی ہے،اُس وقت ۱۵ لاکھ روپے گھر کی قیمت کے تقریباً ۲۰ فیصد بن رہے تھے،تو آج بھی جو قیمت ہوگی مجھے اس کا ۲۰ فیصد ملے گایا وہی اصل رقم  ۱۵ لاکھ روپے مجھے ملیں گے؟وضاحت:تعمیر  اور مرمت کرواتے   وقت یہ طے ہوا تھا کہ جتنی فی صد رقم میں ابھی لگا رہا ہوں اتنا ہی فی صد مکان فروخت کرتے وقت ہرایک اتنے فیصد حصہ وصول کریں گے،اور تمام بھائی بہن اس پر راضی تھے۔مذکورہ مکان والد  صاحب نے سعودیہ سے رقم بھیجی تھی اور والدہ کے نام خریدا تھا،نیز موت تک اسی مکان میں رہائش پذیر رہے۔
جواب: ۱،۲):صورتِ مسئولہ میں سائل نے والدین  کے انتقال کے بعد مذکورہ  ایک منزلہ گھر پر  مزید دو منزلیں تعمیر کروائیں اور تعمیر کرواتےوقت  سب کے ساتھ یہ طے ہوا تھا كہ تعمير پر جتنے  فیصد  رقم   كل  مکان کی قيمت كے نسبت سے خرچ ہوئی ہے ،مکان کے فروخت کرتے وقت اتنے فیصد رقم وصول کی جائے گی ، توایسی صورت میں سائل نے جو رقم(۱۵ لاکھ ) تعمیر پر لگائی وہ معاہدے کی رو سے قرض ہے،اور قرض کی رقم جتنی لگائی جائے واپس کرتے ہوئے اتنی ہی رقم وصول کی جاتی ہے ،اس پر زیادہ رقم لینا شرعاً ناجائز ہے،لہٰذا سائل مکان فروخت ہونے کے بعد وراثت کی تقسیم سے پہلے  صرف لگائی گئی رقم (۱۵ لاکھ) کا حق دارہوگا، پھر اس کے بعد وراثت کے حصے کا حق دار ہوگا، اور سائل کے جس بھائی نے اس مکان کی مرمت میں جتنی رقم لگائی وہ بھی  اتنی ہی رقم کے حق دار ہوں گے ،کل مکان کی مالیت بڑھنے کی وجہ سے سائل اور اس کی بھائیو ں کی طرف سے اس مکان میں لگائی گئی رقم سے  زیادہ لینا جائز نہیں ۔بدائع الصنائع میں ہے: "وأما حكم القرض فهو ثبوت الملك للمستقرض في المقرض للحال، وثبوت مثله في ذمة المستقرض للمقرض للحال، وهذا جواب ظاهر الرواية".(كتاب القرض ،فصل في حكم القرض ،ج:7،ص:396،ط:رشيدية)"درر الحكام في شرح مجلة الأحكام " میں ہے:"إذا عمر أحد الشريكين الملك المشترك ففي ذلك احتمالات أربعة: الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف. وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة".(الكتاب العاشر الشركات، الباب الخامس في بيان النفقات المشتركة ويحتوي على فصلين، المادة :١٣٠٩، ج:3،ص:310،ط:دار الجيل)فقط والله اعلم
                                                  
عنوان: ایزی پیسہ ،جاز کیش  میں نوکری کاحکم
سوال: میں ای کامرس کاروبار کرنے والی کمپنی میں کام کر رہا ہوں (جیسے easypaisa، jazzcash)،یہ کمپنی قرض لینے والوں کو مائیکرو فنانس قرض بھی فراہم کرتی ہے اور پھر اس قرض پر سود لیتی ہے، میں کسٹمر کیئر ڈپارٹمنٹ میں کام کر رہا ہوں، اور ہمارا محکمہ صارفین کو مطلع کرنے اور اپ ڈیٹ کرنے کے لیے فون کال کرتا ہے، میں کسٹمر کیئر ڈیپارٹمنٹ میں بطور HR کام کر رہا ہوں تو یہ کام میرے لیے حلال ہے یا حرام؟
جواب: صورتِ مسئولہ میں ایزی پیسہ،جاز کیش کمپنی لوگوں کی جمع کردہ رقوم سے مختلف قسم کی سہولیات فراہم کرتی ہیں ،  لیکن اس کے علاوہ  ایزی پیسہ،جاز کیش  کمپنی مائیکرو فائنانس قرضہ  بھی ادا کرتی ہیں اور اس پر سود بھی لیتی ہیں ،تو ایسے اداروں کے تحت ملازمت کرنے والوں کو تنخواہ بھی سودی کمائی سے دی جاتی ہے، لہٰذا شرعاً مذکورہ کمپنی  میں ملازمت کرنا جائز نہیں، نیز اس ملازمت میں ایک قسم  کا سودی معاملات میں تعاون ہے اور حدیث میں تعاون کرنے والے پر بھی اللہ تعالیٰ کی لعنت آئی ہے، لہٰذا اس سے اجتناب  کرنا ضروری ہے۔مسند أحمد  بن حنبل ميں هے:"عن ابن مسعود، قال:: " لعن رسول الله صلى الله عليه وسلم آكل الربا، وموكله، وشاهديه، وكاتبه."(‌‌مسند عبد الله بن مسعود رضي الله تعالى عنه، 282/6 ، ط:مؤسسة الرسالة)فتاوی شامی میں ہے:"وفي الأشباه: كل قرض جر نفعاًحرام، فكره للمرتهن سكنى المرهونة بإذن الراهن".  ( ‌‌باب المرابحة والتولية، مطلب کل قرض جر نفعا، 166/5، ط:  سعید)فقط والله اعلم
                                                  
عنوان: ایزی پیسہ اکاؤنٹ کھلوانا اور اس پر ملنے والی سہولیات کا حکم
سوال: میں ایک دینی مدرسے کا طالب علم ہوں، میرے اکاؤنٹ میں ضرورت کی وجہ سے پیسےرکھے ہیں اور ٹیلی نار  والے مجھے اس کےبدلے روز انہ فری منٹ دیتے ہیں ۔ کیایہ پیسے رکھنا جائز ہے؟ اور وہ منٹ استعمال کرنا کیساہے ؟
جواب: "ایزی پیسہ اکاؤنٹ " ایک ایسی سہولت ہے جس میں آپ اپنی جمع کردہ رقوم  سے کئی قسم کی سہولیات حاصل کرسکتے ہیں، مثلاً: بلوں کی ادائیگی، یا رقوم کا تبادلہ، موبائل وغیرہ میں بیلنس کا استعمال وغیرہ ۔ نیز تحقیق کرنے پر یہ بھی معلوم ہوا ہے کہ ان کی پشت پر ایک بینک ہوتا ہے، "telenor micro-financing bank"، یہ بھی ایک قسم کا بینک ہی ہے کہ جس میں عام طور پر چھوٹے سرمایہ داروں  کی رقوم سود پر رکھی جاتی ہیں اور اس میں سے چھوٹے کاروباروں کے لیے سود پر قرض بھی دیا جاتا ہے۔اس کی فقہی حیثیت یہ ہے کہ اس اکاؤنٹ میں جمع کردہ رقم قرض ہے، اور  چوں کہ قرض دے کر اس سے کسی بھی قسم کا نفع اٹھانا جائز نہیں ہے؛ اس لیے اس قرض کے بدلے کمپنی کی طرف سے دی جانے والی سہولیات وصول کرنا اور ان کا استعمال کرنا جائز نہیں ہے، لہذا   کمپنی  اکاؤنٹ ہولڈر کو اس مخصوص رقم جمع کرانے کی شرط پر  یومیہ فری منٹس اور میسیجز وغیرہ کی سہولت فراہم کرتی ہے یا رقم کی منتقلی پر ڈسکاؤنٹ وغیرہ دیتی ہے یا ایزی لوڈ پر کیش بیک دیتی ہے تو  ان کا استعمال جائز نہیں ہوگا، اس لیے کہ اس اکاؤنٹ میں رقم رکھوانا درحقیقت  قرض ہے، اور  قرض دینا تو  فی نفسہ جائز ہے، لیکن کمپنی اس پر جو  مشروط منافع دیتی  ہے، یہ  شرعاً ناجائز ہے؛ اس لیے کہ قرض پر شرط لگا کر نفع  کے لین دین  کو نبی کریم ﷺ نے سود قرار دیا ہے۔ (مصنف بن أبی شیبہ، رقم:۲۰۶۹۰ ) نیز   چوں کہ اس صورت  میں  مذکورہ اکاؤنٹ کھلوانا ناجائز معاملے کےساتھ مشروط ہے ؛ اس لیے یہ اکاؤنٹ کھلوانا یا کھولنا  بھی جائز نہیں ہوگا۔اگر کوئی ’’ایزی پیسہ اکاؤنٹ‘‘  کھلواچکاہو تو اس کے لیے یہ حکم ہے کہ وہ جلد از جلد مذکورہ اکاؤنٹ ختم کروائے اور صرف اپنی جمع کردہ رقم واپس لے سکتاہے، یا صرف جمع کردہ رقم کے برابر استفادہ کرسکتاہے، اس رقم پر ملنے والے اضافی فوائد حاصل کرنا اس کے لیے جائز نہیں ہوں گے۔ اور اگر  کوئی کمپنی ایزی پیسہ اکاؤنٹ  کھلوانے کو اس ناجائز معاملہ کے ساتھ مشروط  نہ کرے، یعنی مخصوص رقم رکھوانے  کی شرط کے بغیر ہی کھولا جائے،  یا کمپنی نے از خود کھول دیا ہو تو  پھر رقم کی منتقلی، بلوں کی ادائیگی اور دیگر اس طرح کے جائز کاموں کےلیے  اس اکاؤنٹ کا استعمال جائز ہوگا، اس صورت میں اس اکاؤنٹ کے استعمال کی صورت میں اگر کوئی رعایت یا کیش بیک ملتا ہے تو اس  کے حکم میں یہ تفصیل ہوگی کہ اگر وہ کیش بیک اور رعایت اس جگہ سے مل رہی ہو جہاں سے خریداری وغیرہ کی گئی ہو   تو یہ ان کی طرف سے تبرع ہوگا، اور اس کا استعمال جائز ہوگا، اور اگر یہ رعایت ایزی پیسہ کمپنی یا اس کی پشت پر موجود بینک کی طرف سے مل رہی ہے تو پھر اس رعایت کا استعمال جائز نہیں ہوگا، اس بارے میں معلومات کرلی جائیں، اور (اس صورت میں یعنی جب کہ اکاؤنٹ کھلوانا ناجائز معاملے کے ساتھ مشروط نہ ہو) جب تک معلومات نہ ہوں ان کیش بیک اور سہولیات کے استعمال سے اجتناب کیا جائے۔اور اگر کوئی کمپنی ایزی پیسہ اکاؤنٹ کھلوانے کو مخصوص رقم جمع کرانے سے بھی مشروط نہ کرے، اور رقم جمع کرنے پر اضافی رقم یا سہولیات وغیرہ بھی نہ دے، بلکہ رقوم کی منتقلی، بلوں کی ادائیگی یا لوڈ کرنے کی حد تک سہولیات ہوں تو ایسا اکاؤنٹ کھلوانا اور اس سے استفادہ کرنا جائز ہوگا۔ "فتاوی شامی" میں ہے:"وفي الأشباه: كل قرض جر نفعاًحرام، فكره للمرتهن سكنى المرهونة بإذن الراهن". (5/166، مطلب کل قرض جر نفعًا، ط: سعید)"اعلاء السنن"میں ہے: "قال ابن المنذر: أجمعوا علی أن المسلف إذا شرط علی المستسلف زیادة  أو هدیة فأسلف علی ذلك، إن أخذ الزیادة علی ذلك ربا".  (14/513، باب کل قرض جر  منفعة، کتاب الحوالة،ج: 14، صفحہ: 513، ط:  إدارة القرآن)فقط واللہ اعلم
                                                  
عنوان: کیا مالک کو اختیار ہوتا ہے کہ وہ اپنی مملوکہ چیز کو جس قیمت پر فروخت کرنا چاہے فروخت کرے؟
سوال: 2015 ءمیں والد کے ترکہ کی تقسیم ہوگئی تھی، میرے حصے میں چار منزلہ ایک مکان آیا، دو منزلہ مکان مجھ سے میرے بھائی نے 23 لاکھ روپے دے کر لیا، معاملہ طے ہوتے وقت   شرط لگائی تھی کہ جب کوئی بھائی مکان بیچے گا تو دوسرے بھائی ہی کو بیچے گا، باہر کے کسی فرد کو نہیں بیچے گا، اب عاجز نے اپنے بھائی سے مطالبہ کیا کہ جو مکان میں نے آپ کو 23 لاکھ میں فروخت کیا تھا اب وہی 23 لاکھ روپے لے کر مجھے میرا مکان دے، مگر بھائی کا کہنا ہے کہ موجودہ وقت کے حساب سے جو ریٹ ہے اس کے حساب سے آپ کو فروخت کروں گا۔اب پوچھنا یہ ہے کہ کیا موجودہ ریٹ کے حساب سے مجھے دو منزلہ مکان لینا ہوگا یا 23 لاکھ کے حساب سے؟یامذکورہ بیع شروع ہی سے شریعت کی رو سے ٹھیک نہیں تھا؟میرے ذہن یہ بات آرہی ہے کہ مذکوہ  دو منزلہ مکان مجھے اس وقت موجودہ ریٹ سے لینا ہوتا جب ہم دونوں بھائی پیسے ملا کر یہ مکان خرید لیتے،  حالاں کہ بات ایسی نہیں ہے،  بلکہ یہ مکان مجھے والد مرحوم کی میراث میں سے حصہ میں ملا ہے تو ایسی صورت میں جب میں نے بھائی پر فروخت کرلیا ہے تو ابھی دوبارہ مجھے واپس اسی ریٹ(23 لاکھ)کے حساب سے ملنا چاہیے۔
جواب: صورتِ مسئولہ میں سائل کو والد مرحوم کی میراث میں سے  جو چار منزلہ مکان ملا تھا، جس کی دو منزل سائل نے اپنے بھائی پر 23 لاکھ پر فروخت کر دیے تھے ، اب جب دوبارہ سائل وہی دو منزلہ مکان اپنے بھائی سے   لے رہا ہے تو سائل کے بھائی  کو اختیار ہے کہ چاہے  موجودہ قیمت کے حساب سے فروخت کرے یا پرانی قیمت کے حساب سے، اور سائل کا یہ مطالبہ کرنا کہ مجھے پرانے قیمت کے حساب سے  ملنا چاہیے درست نہیں ہے، نیز اگر سائل مذکورہ مکان مارکیٹ ریٹ پر خریدنے کے لئے آمادہ نہ ہو تو بھائی کو یہ اختیار حاصل ہوگا کہ کسی اور کو فروخت کردے۔"دررالحكام في شرح مجلة الأحكام" میں ہے:"لأن للإنسان أن يتصرف في ملكه الخاص كما يشاء وليس لأحد أن يمنعه عن ذلك ."(الكتاب الثاني الإجارة، الباب الرابع في بيان المسائل التي تتعلق بمدة الإجارة، ما لم ينشأ عن تصرفه ضرر بين لغيره (انظر المادة 1192)، ج:1، ص:559، ط:دارالجيل)بدائع الصنائع میں ہے:"‌للمالك ‌أن ‌يتصرف في ملكه أي تصرف شاء." (كتاب الدعوى، دعوى النسب، فصل في بيان حكم الملك والحق الثابت في المحل، ج:6، ص:264، ط:دارالكتب العلمية)فقط والله اعلم
                                                  
عنوان: تکافل کی شرعی حیثیت کیا ہے؟
سوال: تکافل کی شرعی حیثیت كيا ہے؟اور کیا تکافل کروانا جائز ہے؟
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی ، سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  جو ”تکافل“ کے عنوان سے نظام  چلارہے ہیں ، یہ بھی ناجائز معاملات پر مشتمل ہے،  لہذا کسی بھی قسم کی تکافل کی پالیسی لینے سے اجتناب کرنا لازم ہے۔فقط واللہ اعلم
                                                  
عنوان: انتقال کے وقت کل مال کی بیٹی کے لیے وصیت
سوال: میری ساس صاحبہ کا انتقال ہو چکا ان کی ایک ہی بیٹی ہیں جو میری اہلیہ ہے میری ساس میرے سامنے کئی مرتبہ کہہ چکی ہیں کہ "جو بھی میری ملکیت میں ہے وہ تمام میری بیٹی کا ہے" اب جبکہ ان کا انتقال ہو چکا ہے تو کیا مذکورہ جائیداد میں ساس کی بہن اور بھائی کا حصّہ جائے گا یا نہیں ؟
جواب: صورت مسئولہ میں سائل کی ساس کے انتقال کے وقت  جب ساس کی بیٹی کے علاوہ ساس کے  اور بہن ، بھائی بھی موجود ہیں تو جائیدا د میں مرحومہ ساس کی بیٹی کے ساتھ مرحومہ کے بھائی ، بہن بھی اپنے شرعی حصہ کے بقدر حقدار ہیں، ساس کا محض زبانی طور پر اپنی زندگی میں یہ کہتے رھنا کہ " جو بھی میری ملکیت ہے وہ تمام میری بیٹی کا ہے" تو شرعا اس کا کوئی اعتبار نہیں ، مذکورہ بیٹی(سائل کی اہلیہ) اپنی والدہ کے ترکہ میں نصف یعنی آدھی جائیداد کی حقدار ہے، باقی آدھا حصہ مرحومہ کے بھائی بہن میں شرعی حساب سے تقسیم ہو گا،مرحومہ کے ترکہ کی تقسیم کے لیے ورثاء کی پوری تفصیل بتا کر دوبارہ دار الافتاء سے رجوع کیا جاسکتا ہے۔فتاوی ہندیہ میں ہے:"وأما النساء فالأولى البنت ولها النصف إذا انفردت."(کتاب الفرائض،ج۶،ص۴۴۸،ط:دار الفکر) فقط واللہ اعلم
                                                  
عنوان: انٹرسٹ کے پیسے سے انکم ٹیکس دینا
سوال: کیا انٹرسٹ کے پیسے سے انکم ٹیکس دینا جائز ہے؟
جواب: سو د کا  پیسہ مالِ حرام ہے، سود  قطعی نصوص سے حرام ہے اس کا وصول کرنا ہی ناجائز ہے، اگر غلطی سے وصول کرلیا ہو تو اس کا حکم یہ ہے کہ اس کے  مالک کو لوٹادیا جائے اور اگر یہ ممکن نہ ہوتو ثواب کی نیت کے بغیر  صدقہ کردیا جائے۔ اور اگر غفلت یا لاعلمی میں  حکومتی ادارہ یا حکومتی بینک سے  سود وصول کرلیا گیا ہو تو انکم ٹیکس کی  مد میں دینے کی گنجائش ہوگی ،   تاہم اس میں یہ ملحوظ رہے  انکم ٹیکس میں رقم دینے کے لیے جان بوجھ کر  سود لینا جائز نہیں ہوگا ، بلکہ سود لینے کا کبیرہ گناہ ہوگا،البتہ اگر پراؤیٹ بینک سے غفلت میں یا جان بوجھ کر سود وصول کیا ہو تو انکم ٹیکس کی مد میں سود کی رقم دینا جائز نہیں ہوگا۔فتاوی شامی میں ہے:"ويردونها على أربابها إن عرفوهم، وإلا تصدقوا بها؛ لأن سبيل الكسب الخبيث التصدق إذا تعذر الرد على صاحبه."(كتاب الحظر والاباحة، ج:6، ص:385، ط:ايج ايم سعيد)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة."(أبواب الطهارة، باب ما جاء: لاتقبل صلاة بغیر طهور، ج:1، ص:34، ط: المکتبة الأشرفیة)فقط والله اعلم
                                                  
عنوان: قرض پر اضافی لین دین کرنا
سوال: اگر کوئی شخص بامر مجبوری بینک میں سونا گروی رکھ کر کچھ رقم قرض لے لے ۔واپسی پر  بینک  اپنی رقم کے ساتھ کچھ اضافی رقم لیتا ہے ایسا کرنا کیسا ہے ؟
جواب: صورت مسئولہ میں قرض پر اضافی رقم لینا واضح سود ہے اور سود حرام ہے، لہذا  اس سے اجتناب کیا جائے۔بدائع الصنائع میں ہے:"فتعين أن يكون الواجب فيه رد المثل ..... (وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة على أن يرد عليه صحاحا أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا»؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا وعن شبهة الربا واجب، هذا إذا كانت الزيادة مشروطة في القرض."(بدائع الصنائع،كتاب القرض، فصل في شرائط ركن القرض،395/7، دارالكتب العلمية)رد المحتار میں ہے:"(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(رد المحتار علي الدر المختار، ‌‌باب المرابحة والتولية، ‌‌فصل في القرض، 166/5، سعيد)فقط والله اعلم
                                                  
عنوان: اسلامی بینک کو جگہ کرایہ پر دینا
سوال: میزان بینک کھولنےکے لیے کوئی شخص اپنی جگہ بطور کرائے کے  مہیا کرے تو کیا شرعاً اس کی اجازت ہے؟ کیا وصول شدہ کرایہ  قابل استعمال ہوگا؟
جواب: واضح رہے کہ مروجہ اسلامی بینکوں کا طریقِ کار شرعی اصولوں کے مطابق نہیں ہے، اوراسلامی بینک اور روایتی بینک کے بہت سے معاملات درحقیقت ایک جیسے ہیں، لہذا روایتی بینک کی طرح کسی بھی مروجہ غیر سودی بینک کو بھی جگہ کرایہ پر دینا جائز نہیں،یہ گناہ کے کام میں تعاون کے زمرے میں آتا ہےاور اس سے بچنا چاہیے  اورجوکرایہ بینک ادا کرے گا،  ظاہرہے وہ اپنی آمدنی سے ادا کرے گا جبکہ ان کی آمدنی سود سے پاک نہیں ہے ۔لہذاکسی بھی بینک کو اپنی جائیداد کرایہ پر دینا اور کرایہ استعمال میں لانا درست نہیں ہے۔اللہ تعالی کا ارشاد ہے:"وَلَا تَعَاوَنُواْ عَلَى ٱلۡإِثۡمِ وَٱلۡعُدۡوَٰنِۚ وَٱتَّقُواْ ٱللَّهَۖ إِنَّ ٱللَّهَ شَدِيدُ ٱلۡعِقَابِ۔"(سورۃ المائدۃ آیت نمبر 2)ترجمہ: اور گناہ اور زیادتی میں ایک دوسرے کی اعانت مت کرو اور اللہ سے ڈرا کرو بلاشبہ اللہ سخت سزا دینے والے ہیں۔(از : بیان القرآن)فقط واللہ اعلم
                                                  
عنوان: ایمازون کریڈٹ کارڈ کا حکم
سوال: Amazon credit card جو کہ لائف ٹائم فری ہے اور کوئی چارج نہیں لگتا ہے، کیا اس کارڈ کا استعمال جائز ہے؟
جواب: کریڈٹ کارڈ کے بنانے پر اگر چہ کوئی چارجز نہیں لگتے، لیکن اس کارڈ کے بل کی ادائیگی میں تاخیر پر چوں کہ جرمانہ لگایا جاتا ہے جو کہ سود کے زمرے میں آتا ہے،  لہذا اس سودی معاملہ کے معاہدے کی وجہ سے کریڈٹ کارڈ کا استعمال جائز نہیں ہے۔فقط واللہ اعلم
                                                  
عنوان: شیئر کے کاروبار کے جواز اور فاریکس ٹریڈ کے کاروبارکی عدم جوازمیں فرق کی وجہ
سوال: شیئر  کا کاروبار اگر حلال ہے تو فارکس  ٹریڈ  حرام کیوں ہے؟ وضاحت کریں۔
جواب: صورتِ مسئولہ میں شیئر زکا کاروبار  شرائط کے ساتھ جائز ہے، اور شرائط کے باوجود  احتیاطاً شرائط پر عمل نہ ہونے کی وجہ سے کاروبار نہ کرنے کا  ہی مشورہ دیا جاتا ہے،   جب کہ فاریکس ٹریڈز میں  شریعت کی مسلمہ شرائط کی سِرےسے ہی پاسداری نہیں کی جاتی، مثلاً: بیع صرف میں قبضہ ضروری ہے، جب کہ دونوں جانب یا کسی ایک جانب  سے ادھار ناجائز ہے، شرط فاسد کی وجہ سے بیع فاسد ہو جاتی ہے، نیز فاریکس کاروبار میں  خریدار  فریقِ مخالف کی رضامندی کے بغیر اقالہ کر سکتا ہے، جب کہ شریعت میں اقالہ کے لیے فریقین کی رضامندی ضروری ہے، دونوں کا  تقابل اور فرق ذیل کی تفصیل میں ملاحظہ فرمائیں:اسٹاک ایکسچینج میں شیئرز کے کاروبار کا حکم:اسٹاک ایکسچینج میں شیئرز کا کاروبار چند شرائط کے ساتھ جائز ہے۔1- جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود ہو، صرف کاغذی طور پر رجسٹرڈ نہ ہو اور نہ ہی اس کمپنی کے کل اثاثے نقد کی شکل میں ہوں، بلکہ اس کمپنی کی ملکیت میں جامد اثاثے بھی موجود ہوں۔2- کمپنی کا کل یا کم از کم اکثر سرمایہ حلال ہو۔3- کمپنی کا اصل کاروبار جائز ہو، حرام اشیاء کے کاروبار پر مشتمل نہ ہو۔4- شیئرز کی خرید و فروخت میں، خرید و فروخت کی تمام شرائط کی پابندی ہو۔5- حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو۔6- شیئرز کی خرید و فروخت کے دوران بالواسطہ یا بلاواسطہ سود اور جوے کے کسی معاہدے کا حصہ بننے سے احتراز کیا جاتا ہو،اگر شیئرز کے کاروبار میں ان شرائط کی رعایت رکھی جائے تو یہ کاروبار جائز ہے، ورنہ نہیں، بہرصورت بہتر یہی ہے کہ اس کاروبار سے اجتناب کیا جائے، اس لیے کہ مارکیٹ میں ان تمام شرائط کے ساتھ شیئرز کا کاروبار بہت مشکل ہے، اس لیے اجتناب کا مشورہ دیا جاتا ہے۔فاریکس ٹریڈ کے کاروبار کا حکم:فاریکس (forex) کے نام سے بین الاقوامی سطح پرجوکاروبار رائج ہے،اس کاروبار میں سونا، چاندی، کرنسی،کپاس، گندم، گیس، خام تیل،جانور اور دیگر بہت سی اشیاء کی خرید و فروخت ہوتی ہے۔ہمارے علم کے مطابق "فاریکس ٹریڈنگ" کے اس وقت جتنے طریقے رائج ہیں  وہ  شرعی اصولوں کی مکمل رعایت نہ ہونے اور شرعی سقم پائے جانے کی وجہ سے ناجائز ہیں،  وہ شرعی خرابیاں درج ذیل ہیں:(1)  کرنسی کی بیع شرعاً "بیعِ صرف" ہے، جس  میں بدلین پر مجلس میں قبضہ ضروری ہے جب کہ دونوں جانب سے یا کسی ایک جانب سے ادھار ناجائز ہے،لہذا اسپاٹ ٹریڈ ہو یا فیوچر ٹریڈ ،ایسے تمام سودے ناجائز ہیں  جن میں کرنسی کی خریدوفروخت ادھار ہوتی ہے،  یا نقد ہوتی ہے، مگر عقد کے دونوں فریق  یا کوئی ایک فریق اپنے حق پر قبضہ نہیں کرتا ،الحاصل تقابض (جانبین سے قبضہ) نہ پائےجانے کی وجہ سے ایسے سودے شرعاً فاسد ہوں گے اور نفع حلال نہ ہوگا۔(2) مسلم (طے شدہ) اصول ہے کہ بیع شرطِ فاسد  سے فاسد ہو جاتی ہے، "فاریکس" میں شرط فاسد   لگائی جاتی ہے، مثلاً swaps( بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا حال آں کہ بیع تام ہو جانے کے بعد لازم ہوجاتی ہے اور جانبین کا اختیار ختم ہو جاتا ہے۔(3) نیز Options میں خریدار کو یہ حق دینا کہ وہ اپنی بیع کو فریقِ مخالف کی رضا مندی کے بغیر بھی "اقالہ" کرسکتا ہے۔ یہ بھی شرطِ فاسد ہے، کیوں کہ "اقالہ" میں جانبین کی رضامندی شرط  ہوتی ہے۔(4) فیوچر سیل کی جو صورت اوپر بیان ہوئی وہ بیع ناجائز ہے؛ کیوں کہ  بیع  کا فوری ہوناضروری ہے ،مستقبل کی تاریخ پر خریدوفروخت ناجائز ہے۔(5) اس طریقہ کاروبار میں ایک قباحت "بیع قبل القبض" کی بھی ہے؛ کیوں کہ ستر ،اسی فی صد  لوگ اس مارکیٹ میں خریداری محض کرنسی ریٹ کےاتارچڑھاؤ کے ذریعہ نفع حاصل کرنے کےلیے کرتے ہیں، ان کا مقصد کرنسی حاصل کرنا نہیں ہوتا؛ لہذا اکثر خریدارکرنسی کا قبضہ حاصل نہیں کرتے اور آگے بیچ دیتے ہیں۔کرنسی کے علاوہ دھاتوں اور اجناس کی بیع اگر چہ بیعِ صرف  نہیں ہوتی اور اس وجہ سے  اس میں تقابض بھی شرط نہیں، لیکن   اس میں "بیع قبل القبض "(قبضہ سے پہلے فروخت کرنا)، "بیع مضاف الی المستقبل"(مستقبل کی بیع)  اوردیگر وہ شروطِ فاسدہ پائی جاتی ہیں جن کا اوپر بیان ہوا ، نیز  اس بیع میں  بروکر کی  جانب سے یہ دھوکا بھی ہے کہ صارف جس مبیع کو محض بیعانہ دے کر اپنی ملکیت سمجھتا ہے اور اس کی قیمت بڑھ جانے سے نفع بھی کماتا ہے اگر اس میں نقصان ہو جائَے تو  بروکر کو  اس پورے سودے کو ختم کرنے کا اختیار ہوتا ہے،جب کہ شرعاً بروکر  کو اپنے عمل کی اجرت وصول کر لینے کے  بعد سودے میں کوئی حق اوراختیار نہیں ہوتا اوراگر کسی شخص نے کوئی چیز خریدی ہے تو اب اس کانفع ونقصان اس کے ذمہ ہے ،نقصان دیکھ کر وہ سودے کو منسوخ  نہیں کرسکتا جب تک کہ دوسرے فریق کی رضامندی نہ ہو۔ مذکورہ خرابیوں کی بنیاد پر فاریکس ٹریڈنگ کے ذریعہ پیسہ کمانا جائز نہیں ہے۔فقط واللہ اعلم
                                                  
عنوان: عقدِ بیع میں بیس لاکھ طے ہوجانے کے بعد فروخت کنندہ کے یہ کہنے ’’نقد دے رہے ہو تو اٹھارہ لاکھ لوں گا، بعد میں دوگے تو بائیس لاکھ لوں گا‘‘ کا حکم
سوال: میرے ایک دوست ہیں، جنہوں نے بیس لاکھ کامال اپنی دکان میں ڈلوایا، اور طے یہ ہوا کہ دو ماہ میں رقم ادا کرنی  ہے، جب وہ رقم دینے گئے تو ان کو جس سے مال لیا تھا اس نے کہا کہ اگر نقد رقم دے رہے ہوتو اٹھارہ لاکھ دےدو، ورنہ بعد میں بائیس لاکھ روپے لوں گا آن لائن یا کسی دوسری صورت میں، کیا ایسا کرنا درست ہے؟
جواب: واضح رہے کہ عقد کرتے وقت جو ریٹ طے ہوجائے (خواہ نقد ہو یا ادھار) مشتری کے ذمے وہی ادا کرنا لازم ہوتا ہے، البتہ اگر فروخت کنندہ عقد (معاملہ) کرنے کے بعد   طے شدہ ریٹ میں اپنی طرف سے  کمی کرنا چاہے تو کر سکتا ہے، بشرطیکہ یہ کمی قسط کی صورت میں جلدی ادا کرنے کی شرط پر نہ ہو، نیز مدتِ ادائیگی میں مزید مہلت طلب کرنے کے عوض طے شدہ ریٹ پر اضافہ کرنا بھی جائز نہیں ، اسی طرح فروخت کنندہ کے لیے  نقد  کی صورت میں کمی اور ادائیگی کی مدت میں اضافہ کرنے کی وجہ سے زیادہ رقم کا مطالبہ کرنا جائز نہیں ہے۔صورتِ مسئولہ میں خریدار کے ذمے لازم ہے کہ دو ماہ کے اندر اندر بیس لاکھ روپے فروخت کنندہ کو ادا کرے، فروخت کنندہ کا بعد میں ادائیگی کی صورت میں اس پر  اضافہ کا مطالبہ کرنا (خواہ مدتِ ادائیگی یعنی دو ماہ کے اندر اندر ادائیگی کی صورت میں ہو خواہ مدتِ ادائیگی کے بعد ہو) شرعاً جائز نہیں ہے، البتہ جلدی ادا کرنے کی صورت میں بائع خود اپنی مرضی سے رقم کم کردے تو اس میں کوئی قباحت نہیں۔درر الحکام میں ہے:"(المادة 369) : حكم البيع المنعقد الملكية يعني صيرورة المشتري مالكا للمبيع والبائع مالكا للثمن...أي أن ملكية المبيع تنتقل للمشتري، وملكية الثمن تنتقل للبائع...أما الحكم التابع للبيع المنعقد: أولا: وجوب تسليم البائع للمبيع إلى المشتري، ثانيا: دفع المشتري الثمن للبائع."(الکتاب الاول البیوع، الباب السابع ، الفصل الثانی، 1/ 393، ط:دار الجیل)فتاویٰ شامی میں ہے:"(و) صح (الحط منه) ولو بعد هلاك المبيع وقبض الثمن، (قوله: وصح الحط منه) أي من الثمن."(کتاب البیوع، باب التولیہ وا لمرابحہ، مطلب فی بیان الثمن و المبیع والدین، 5/ 154، ط:سعید)العنایہ شرح الہدایہ میں ہے:"(ولو كانت له ألف مؤجلة فصالحه على خمسمائة حالة لم يجز) لأن المعجل خير من المؤجل، وهو غير مستحق بالعقد، فيكون بإزاء ما حطه عنه، وذلك اعتياض عن الأجل، وهو حرام.(وكذا إذا كان له ألف مؤجلة فصالحه على خمسمائة حالة) فإنه لا يمكن حمله على الإسقاط (لأن المعجل) لم يكن مستحقا بالعقد حتى يكون استيفاؤه استيفاء لبعض حقه وهو (خير من النسيئة) لا محالة فيكون خمس مائة في مقابلة خمس مائة مثله من الدين (و) صفة (التعجيل في مقابلة الباقي وذلك اعتياض عن الأجل وهو حرام) روي أن رجلا سأل ابن عمر - رضي الله عنهما - فنهاه عن ذلك، ثم سأله فقال: إن هذا يريد أن أطعمه الربا، وهذا لأن حرمة ربا النساء ليست إلا لشبهة مبادلة المال بالأجل، فحقيقة ذلك أولى بذلك."(کتاب الصلح، باب الصلح بالدین،8/ 427، ط:بولاق مصر)احکام القرآن للجصاص میں ہے:"أنه معلوم أن ربا الجاهلية ‌إنما ‌كان ‌قرضا ‌مؤجلا بزيادة مشروطة، فكانت الزيادة بدلا من الأجل، فأبطله الله تعالى وحرمه وقال: {وإن تبتم فلكم رؤوس أموالكم} وقال تعالى: {وذروا ما بقي من الربا} حظر أن يؤخذ للأجل عوض...ولا خلاف أنه لو كان عليه ألف درهم حالة فقال له: أجلني وأزيدك فيها مائة درهم لا يجوز لأن المائة عوض من الأجل."(المائدہ:3، ج:1، ص:143، ط:دار الکتب العلمیہ)فقط واللہ اعلم
                                                  
عنوان: قرض واپس کرتے ہوئے کس وقت کی مالیت کا اعتبار ہے؟
سوال: میں نے تقریبا 15 سال قبل اپنی بہو سے  زیورات لیے تھے،اور ان سے کہا تھا کہ یہ میں آپ کو واپس بنواکردے دوں،ہماری ایک مشترکہ گاڑی تھی جس کو میرے بیٹے(جو میری مذکورہ بہو کے شوہر ہے)نے تقریبا،8،7سال قبل فروخت کرلیا تھا،گاڑی فروخت کرنے کے بعد میں اس کے پاس گیا  ،اور اس سے یہ کہا کہ اس گاڑی کی رقم میں اپنی بیوی کے لیے زیور بنواؤ،باقی مجھے کوئی حصہ نہ دو،ابھی کچھ دنوں پہلے پتہ چلا کہ اس نے بیوی کے لیے زیور نہیں بنایا،جس کی وجہ سے میری بہو زیورات کامطالبہ کررہی ہے،اب سوال یہ ہے کہ اپنی بہو کو زیور بنواکردینے کا ذمہ دار کون ہے ؟میں یا میرا بیٹا،اور اعتبار کس وقت کی قیمت کا ہوگا۔وضاحت:زیورات لئے تھے رقم نہیں۔
جواب: صورتِ مسئولہ میں سائل نے جو زیورات اپنی بہو سے لیے تھے،اور یہ کہا تھا کہ بعد میں بنواکردے دوں گا،یہ زیورات لینا درحقیقت سائل پر قرض ہے ،جس کا ادا کرنا سائل پر ہی لازم ہے،اور سائل اپنا قرض زیورات ہی کی صورت میں ادا کرے،اور اگر بہو اس کی قیمت لینے پر راضی ہے تو واپسی کے دن مارکیٹ میں جو قیمت ہوگی وہ واپس کرے۔العقود الدریۃ  فی تنقيح الفتاوى الحامدیۃ   میں ہے:"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى".(كتاب البيوع، باب القرض، ص:279، ج:1، ط: دار المعرفة)وفیه أیضاً:"الديون تقضى بأمثالها".(کتاب المداینات، ص:227، ج:2، ط:دار المعرفة) فقط والله أعلم
                                                  
عنوان: سفارش پر ملنے والی نوکری کا کرنا درست ہے یا نہیں؟
سوال: اگر نوکری سفارش پر ملے، اور تعلیمی قابلیت بھی پوری ہو، اور کام بھی آتا ہو تو نوکری کرنا درست ہوگا؟
جواب: صورتِ مسئولہ میں اگر سائل نوکری کا اہل ہے ، متعلقہ ذمہ داریاں امانت داری کے ساتھ بحسن و خوبی انجام دیتاہے ،اس کی وجہ سے کسی کا حق نہیں مارا جاتا ، تو یہ سفارش پر ملنے والی نوکری کاکرنا درست ہے ، اور اس کی آمدنی حلال ہے ۔الموسوعۃ الفقہیۃ الکویتیۃ میں ہے:‌‌"الشفاعة الحسنة: الشفاعة الحسنة: وهي: أن يشفع الشفيع لإزالة ضرر أو رفع مظلمة عن مظلوم، أو جر منفعة إلى مستحق ليس في جرها ضرر ولا ضرار، فهذه مرغوب فيها مأمور بها، قال الله تعالى: {وتعاونوا على البر والتقوى} (4) . وللشفيع نصيب في أجرها وثوابها قال الله تعالى (1) : {من يشفع شفاعة حسنة يكن له نصيب منها}".(الموسوعة الفقهية الكويتية، ج:26 / ص:132، صادر عن: وزارة الأوقاف والشئون الإسلامية - الكويت)فقط واللہ اعلم
                                                  
عنوان: آڈٹ کمپنی میں کام کرنے کا حکم
سوال: میں جرمنی میں آڈٹر کے طور پر کام کرتا ہوں، میرا فرم بینک ، انشورنس کمپنی اور تقریباً تمام تر کاروباروں کو  آڈٹ، ٹیکس  ، مشاورتی خدمات  وغیرہ  کی سہولیات فراہم کرتا ہے، لیکن میں کارپوریٹ آڈٹ  شعبہ میں کام کرتا ہوں، میرا شعبہ بینک اور انشورنس کمپنیوں کو آڈٹ نہیں کرتا، ہمارا شعبہ صرف فارماسیوٹیکل یا انجینئرنگ یا  آٹوموٹو کمپنیوں کو آڈٹ کرتی ہے، لیکن  ہمارے تمام کلائنٹ( خریدار)  بینک اور سود کے ساتھ  کام کرتے ہیں، نیز ہمارے فرم کی آمدنی بینک میں رکھی ہوئی ہے اور اس پر  وہ سود بھی کماتے، میرا سوال یہ ہے کہ کیا میری جاب اور آمدنی حلال ہے؟
جواب: صورتِ مسئولہ میں  اگر  سائل کے  آڈٹ فرم میں   اکثر کام بینک یا دیگر سودی اداروں کا آڈٹ نہیں ہوتا، نیز اس کے اکثر ذرائع آمدن حلال ہیں، تو اس آڈٹ فرم میں نوکری کرنا اور تنخواہ لینا جائز ہوگا، لیکن سائل کے لیے بہر صورت بینک،انشورنس کمپنی یا کسی سودی ادارے کے لیے آڈٹنگ کرنا جائز نہیں ہوگا۔الفتاوی الہندیہ میں ہے:"آكل ‌الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط."(كتاب الكراهية، الباب الثاني عشر في الهدايا و الضيافات، ج:5، ص:343، ط:دارالفكر)امدادالفتاویٰ میں ہے:’’جن کی آمدنی بالکل حرام خالص ہے جیسے مے فروش یا سود خوروغیرہ ان کی نوکری کرنا ناجائز ہے اور جو تنخواہ اس میں سے ملتی ہو وہ حلال نہیں ہے ‘‘۔(امدادالفتاویٰ ،ج:3،ص:377،ط:رشیدیہ)فقط واللہ اعلم
                                                  
عنوان: کمیشن اور سود میں فرق
سوال: کمیشن اور سود میں کیا بنیادی فرق ہے؟
جواب: کمیشن دو مختلف لوگوں کے درمیان کوئی ایسا عقد یا معاملہ طے کروانے کا معاوضہ ہوتا ہے، جس میں اس معاملہ کا واسطہ بننے والے کی محنت لگتی ہو اور وہ عقد فی نفسہ جائز ہو اور جانبین کی رضامندی سے یہ عقد کروانے والا اپنا معاوضہ طے کر لے تو اس اجرت کو  کمیشن سے تعبیر کیا جاتا ہے۔اور سود ایسا معاوضہ ہے جس کے عوض سود وصول کرنے والا کوئی اضافی خدمت مہیا نہ کر رہا ہو،سود کو شریعت نے حرام قرار دیا ہے اور کمیشن کی گنجائش دی  گئی ہے۔تاہم اگر آپ کسی خاص معاملہ کے بارے میں معلوم کرنا چاہتے ہیں کہ یہ سود ہے یا کمیشن تو وہ مخصوص صورت پوری تفصیل کے ساتھ ذکر کرکے دوبارہ سوال ارسال کریں۔فقط واللہ اعلم
                                                  
عنوان: میزان بینک کے سرٹیفیکیٹ سے ماہانہ رقم وصول کرنے کا حکم
سوال: میں ایک بیوہ ہوں ،میری کمائی کا کوئی ذریعہ نہیں ہے ،کیا میں میزان بینک میں رکھے ہوے سرٹیفکیٹ سے ماہانہ رقم استعمال کر سکتی ہوں؟
جواب: میزان بینک اور دیگر مروجہ اسلامی بینکوں کے اکثر معاملات میں شرعی اصولوں کی خلاف ورزی لازم آتی ہے، اس لیے میزان بینک ماہانہ آمدنی سرٹیفیکیٹ  کے ذریعہ منافع حاصل کرنا جائز نہیں ۔ مروجہ غیر سودی بینکوں   کا طریقہ کار مکمل شرعی اصولوں کے مطابق نہیں ،   لہذا روایتی بینکوں کی طرح ان میں بھی سرمایہ کاری کرنا جائز نہیں   ،اور اس سے حاصل ہونے والا نفع  حلال نہیں ۔ہماری معلومات کے مطابق اب تک پاکستان میں کوئی بھی بینک یا مالیاتی ادارہ صحیح شرعی اصولوں کے مطابق تمویل نہیں کررہاہے، سرمایہ کاری اورانویسمنٹ کے لیے دیگر جائز ذرائع اختیار کرنے چاہیے۔مشكاة المصابيح ميں  هے:"وعن عمر بن الخطاب رضي الله عنه إن آخر ما نزلت آية الربا وإن رسول الله صلى الله عليه وسلم قبض ولم يفسرها لنا فدعوا الربا والريبة. رواه ابن ماجه والدارمي".(مشكاة المصابيح،كتاب البيوع،باب الربا (2/ 860) ط:المكتب الاسلامي)فقط واللہ اعلم
                                                  
عنوان: کریڈٹ کارڈ کا حکم
سوال: کریڈٹ کارڈ کیوں کر جائز ہوگا جب کہ صلب عقد میں شرط فاسد ہے کہ اگر وقت مقررہ پر ادائیگی نہیں کی تو جرمانہ ادا کرنا ہوگا,، اس شرط فاسد کے باوجود کیوں کر جواز کا حکم لگایا جاتا ہے؟
جواب: کریڈٹ کارڈ کے متعلق جواز کا فتوی نہیں دیا جاتا بلکہ ناجائز معاہدہ کی وجہ سے کریڈٹ کارڈ بنوانے اور اس کے استعمال کے ناجائز ہونے کا ہی فتوی دیا جاتا ہے۔لأشباہ والنظائر میں ہے:"ماحرم فعله حرم طلبه."(القاعدة الرابعة عشر،ج:1،ص:348،ط:مکتبه علمیه)فقط واللہ اعلم
                                                  
عنوان: نیٹ ورک مارکیٹنگ کا حکم
سوال: نیٹ ورک مارکیٹنگ حلال ہے یا حرام جب کے اس میں دھوکا جھوٹ اور نہ ہو؟
جواب: ہماری معلومات کے مطابق   نیٹ ورک مارکیٹنگ(Network Marketing)یا ملٹی لیول مارکیٹنگ (Multi Level Marketing) میں بہت سےمفاسد ہونے کی وجہ سے ان سے منسلک ہونا  ناجائز ہے۔  چند ایک کا یہاں ذکر کیا جاتا ہے:اس میں مصنوعات  بیچنا اصل مقصد نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے جو  کہ جوئے کی ایک نئی شکل ہے۔  اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت سارے پیسے مل جائیں، اسی  طرح مذکورہ کمپنی سے منسلک ہونے کے بعد کام کرنے میں یہ امکان بھی ہے کہ سائل کو کچھ نہ ملے (انفرادی طور پر مطلوبہ پوائنٹس تک نہ پہنچنے کی وجہ سے) اور یہ امکان بھی ہے کہ اسے بہت سے پوائنٹس مل جائیں۔(انفرادی طور پر اور ٹیم کی شکل میں مطلوبہ پوائنٹس تک پہنچنے کی وجہ سے۔) شرعی طور پر دلال (ایجنٹ) کو اپنی دلالی کی اجرت (کمیشن) ملتی ہے جو کہ کسی اور کی محنت کے ساتھ مشروط نہیں ہوتی، لیکن مذکورہ کمپنی کے ممبر کی اجرت دوسرے  ما تحت ممبران کی محنت پر مشروط ہوتی ہے جو کہ  شرعاً درت نہیں۔       لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا، ناجائز ہے۔البنایہ شرح الہدایۃ میں ہے:"وقد نهى النبي صَلَّى اللَّهُ عَلَيْهِ وَسَلَّمَ عن بيع الملامسة والمنابذة. ولأن فيه تعليقًا بالخطر".شرحم: (تعليقًا) ش: أيتعليق التمليكم: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار؛ لأن التمليك لايحتمل التعليق لإفضائه إلى معنى القمار". (۸/۱۵۸، دار الكتب العلمية)الموسوعة الفقهیة   میں ہے :"وقال المحلي: صورة القمار المحرم التردد بين أن يغنم وأن يغرم". (۳۹/۴۰۴، طبع الوزارة)مسند أحمد میں ہے:"عن عبد الرحمن بن عبد الله بن مسعود،، عن أبيه، قال: " نهى رسول الله صلى الله عليه وسلم عن صفقتين في صفقة واحدة". (6 / 324، موسسة الرسالة)اس کی مزید تفصیل کے لیے فتاوی بینات جلد 4 ص 233 ملاحظہ کی جاسکتی ہے۔فقط واللہ اعلم
                                                  
عنوان: مکان کا نقصان ایڈوانس رقم سے کاٹنا جائز نہیں
سوال: سوال نمبر#1۔ ایک شخص نے اپنا مکان 5 یا 10 برس پہلے تعمیر کیا اور اس کو یا کرائے پر دیا یا خود رہائش اختیار کی .اب اگر وہ 5 یا 10 برس سے زیادہ عرصہ بعد اس گھرکو کرائے پر اس شرط پر دے کہ اس گھر میں آپ (کرائے دار) کے رہتے ہوئے جو نقصان ہوگا اس کے پیسے میں اس ایڈوانس میں سے کاٹوں گا جو گھرکرائے پر لیتے ہوئے لیا تھا۔اب جب کے اس گھر کو بنے ہوئے ایک عرصہ ہوگیا ہے اور اس میں موجود سامان میں وہ مضبوطی نہیں جو5 یا 10 برس پہلے تھی ۔(الف)۔تو کیا اس شخص (مالک مکان) کا اس قسم کا معاہدہ کرنا صحیح ہے؟(ب) اور مالک مکان کا ایڈوانس کے پیسوں میں سے پیسے کاٹنا جائز ہے؟(ج)۔ اور کرائے دار پر مکان خالی کرتے وقت نقصان کا ضمان دینا لازم ہوگا؟(د)۔اور اگر معاہدہ نہیں کیا تو مکان خالی کرتے وقت مالک مکان نقصان کے ضمان کا کرائے دار سے مطالبہ کر سکتا ہے؟(ہ)۔ اور اگر مالک مکان مکان کرائے پر دیتے وقت نقصان کی وصول یابی کی شرط نہ لگائے اور مکان خالی کرتے وقت خود ہی ایڈوانس سے کاٹ لے تو یہ کرنا مالک مکان کے لئے جائز ہے؟؟سوال نمبر#2۔ اگر کوئی شخص مخصوص قسم کے کپڑے کسی بزرگ کی محبت میں ایک درزی سےسلوائے اور اس (مشتری)کی طلب یہ ہے کہ کپڑے بالکل اسی طرح ہوں جس طرح فلاں بزرگ کے ہیں اس میں کوئی کمی نہ ہو۔ اب اگر درزی ان کپڑوں میں اس طرح کی کمی کرے کہ بظاہرتو وہ بالکل صحیح ہو، لیکن 100 فیصد ان بزرگ کے کپڑوں کی طرح نہ ہو۔(الف)۔تو کیا اس کمی کی وجہ سے پیسوں میں کمی کی جاسکتی ہے؟(ب)۔اور اگر درزی (بائع) کمی پر راضی نہ ہو تو بائع کے لیے یہ کرنا کیسا ہے؟؟
جواب: 1.مالک مکان کے لئے کسی بھی صورت میں(چاہے اولا شرط لگائی ہو یا نہ لگائی  ہو) جائز نہیں کہ  مکان کی کمزوری کی وجہ سے جو اس میں نقصان  ہوجائے تو  ایڈوانس رقم سے اس کی کٹوتی  کرے، البتہ  اگر کرایہ دار    نے قصدا عمدا مکان کو کوئی نقصان پہنچایا تو مالک مکان  اس کے ضمان کا مطالبہ کرسکتا ہے۔2.درزی نے جو کمی  کی ہے ، اس کی وجہ سے  قیمت میں کمی کرنا اس پر لازم ہے،  درزی کے لئے پوری قیمت لینا جائز نہیں۔فتاوی شامی میں ہے:"( ولا تملك المنافع بالإجارة الفاسدة بالقبض...........( تفسد الإجارة بالشروط المخالفة لمقتضى العقد فكلما أفسد البيع ) مما مر ( يفسدها ) كجهالة مأجور أو أجرة أو مدة أو عمل وكشرط طعام عبد وعلف دابة ومرمة الدار أو مغارمها وعشر أو خراج أو مؤنة رد أشباه."(باب الاجارۃ الفاسدۃ/ج:6/ص:45/ط:دارالفکر)البحرالرائق میں ہے:"بَابُ الْإِجَارَةُ الْفَاسِدَةِ وَالشُّرُوطُ التي تُفْسِدُهَا تَفْصِيلًا كَاشْتِرَاطِ تَطْيِينِ الدَّارِ وَمَرَمَّتِهَا أو تَعْلِيقِ بَابٍ عليها أو إدْخَالِ جِذْعٍ في سَقْفِهَا على الْمُسْتَأْجِرِ."(باب الاجارۃ الفاسدۃ/ج:7/ص:311/ط:دارالمعرفہ)المبسوط للسرخسی میں ہے:"ووجوب تسليم الأجر بعد حصول المقصود كما لو استأجر خياطاليخيط له ثوبا لا يلزمه إيفاء الأجر ما لم يفرغ من العمل ....... لأن العمل بحسبه يصير مسلما وإنما يجب تسليم الأجر عند تسليم ما يقابله."(ج:15/ص:201/ط:دارالفکر)المبسوط للسرخسی میں ہے:"وإن كان النعل غريباً فإن كان لا ينقص سيره، ولا يدخله عيب لو أعيد يؤمر بالإعادة، ولا يضمن شيئاً، وإن كان ينقص سيره، ويدخله عيب لو أعيد يضمن النقصان."(الفصل الثالث فی مالایجب   الضمان   باستھلاکہ/ج:5/ص:388/ط:داراحیاء التراث العربی)فقط والله اعلم
                                                  
عنوان: کمپنی کے سیلز مین کے مارکیٹ میں سے کسٹمر بھاگ جانے کی صورت میں کسٹمر پرواجب الادا رقم  کس سے لی جائے گی
سوال: اگر کوئی شخص کسی کمپنی میں بطور سیلز مین کام کرتا ہے اور کسی وجہ سے اس سیلزمین کے کسٹمر مارکیٹ سے بھاگ جاتے ہیں یا بند ہو جاتے ہیں تو کیا کمپنی اس سیلز مین کی تنخواہ سے وہ پوری رقم جو مارکیٹ میں پھنسی ہوئی ہے کاٹنے کی مجازہوگی؟ جب کہ سیلز مین کمپنی میں تنخواہ پر پکی ملازمت کرتا ہے، کیا اس نقصان کی ادائیگی سیلز مین کے ذمہ میں ہوگی یا کمپنی کے کھاتے میں وہ نقصان جائے گا؟ راہ نمائی فرمائیں۔
جواب: کمپنی میں سیلز مین کی حیثیت باقاعده  تنخواہ  اورمتعين  اجرت پر  ملازمت کرنے کی ہوتی ہے اور عام طور پر کمپنی کی نوعیت کے حساب سے سیلز مین کو کمپنی کی طرف سے کسٹمرز سے ادھار(مثلا ایک ہفتہ،دو ہفتہ ،ایک مہینہ) کرنے کی اجازت ہوتی ہے،اور سیلز مین  اپنی ماہانہ مقررہ تنخواہ کا مستحق ہوتا ہے۔ لهذامذکورہ تفصیل کی رو سے  اگر کمپنی کے اصول وضوابط کے مطابق سیلز مین نے ادھار کیا ہو اور پھر کسٹمر دھوکہ دے کر بھاگ گیا ہو یا دکان بند کردی ہو تو یہ کمپنی کا  ہی نقصان شمار ہوگا،سیلز مین کی تنخواہ سے اس کی کٹوتی کرنا جائز نہیں ،لیکن اگر کمپنی کے اصول ضوابط کے خلاف اپنی جان پہچان کی بنا پر کسٹمر سے ادھار کیا ہو  ایسی صورت میں اس کا ذمہ دار  سیلز مین شمار ہوگا۔الدرالمختارمیں ہے:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى".(الدرالمختارمع  رد المحتار ،کتاب الاجارۃ،[مبحث الأجير الخاص] (6/ 69)ط:دارالفکر)فقط والله اعلم
                                                  
عنوان: بینک سے گاڑی خریدنا
سوال: بینک سے گاڑی لینا کیسا  ہے اور کس بینک سے لینا جائز ہے؟
جواب: قسطوں پر گاڑی یا دیگر اشیاء لینا جائز ہے، تاہم شرط یہ ہے کہ عقد کے وقت کوئی ایک قیمت متعین کرلی جائے اور یہ طے کرلیا جائے کہ خریداری نقد پر ہورہی ہے یا ادھارپر، اور ادھار کی مدت طے کرلی جائے، اور قسط کی مقدار بھی متعین کردی جائے اور قسط میں تاخیر ہونے کی صورت میں کوئی اضافہ/ جرمانہ وصول نہ کیاجائے۔ مذکورہ شرائط نہ پائی جائیں تو یہ بیع ناجائز اور سود کے حکم میں ہوگی۔ہمای معلومات کے مطابق کوئی بھی بینک اس معاملے کی شرعی شرائط کی پاس داری نہیں کرتے، مثلًا: روایتی بینک تو قسط کی تاخیر پر جرمانہ وصول کرتے ہیں، جب کہ مروجہ غیر سودی بینک جرمانے کے عنوان سے اضافی رقم وصول کرنے کے بجائے جبری صدقے کا التزام کرواتے ہیں، اس شرط کی وجہ سے بھی عقد ناجائز ہوجاتاہے، نیز بینک سے قسطوں پر گاڑی لینے میں ایک عقد میں دوسرا عقد داخل کرنا لازم آتاہے، جو از روئے حدیث ممنوع ہے؛ اس لیے بینک سے قسطوں پر گاڑی  خرید ناجائز نہیں ہے۔امام سرخسی کی مبسوط میں ہے :"وإذا عقدالعقد على أنه إلى أجل كذا بكذا وبالنقد بكذا أو قال: إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي صلى الله عليه وسلم عن شرطين في بيع، وهذا هو تفسير الشرطين في بيع ومطلق النهي يوجب الفساد في العقود الشرعية، وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد ... الخ"(کتاب البیوع، باب البیوع الفاسدة، ج:۱۳، ص:۸، ط:دارالمعرفة)فقط واللہ اعلم
                                                  
عنوان: ایچ بی ایل (HBL) بینک میں جاب کرنے کا حکم
سوال: میں" ایچ بی ایل بینک" میں جاب کرتا ہوں ،میرا کام لوگو کو لون لے کر دینا ہوتا ہے ،لوگ خود آتے ہے لون لینے کے لیے اور کبھی میں کال کر کے بلاتا ہوں، پھر لوگوں کے لون والے ڈاکومینٹس میں تیار کر کے ہیڈ آفس کی طرف بھیجتا ہوں، جب ان کے ڈاکومینٹس کلئیر ہو جاتے ہیں تو بینک ان کو سود کی بنیاد پر لون دیتا ہے اور ساتھ میں مجھے بھی بینک کی طرف سے کمیشن ملتا ہے اسی لون کا، اگر میں لون کے کمیشن نہ لوں اور نہ ہی لوگو ں کو کال کر کے بلایا کروں ،کیا تب بھی میری یہ جاب سودی ہوگا؟
جواب: واضح رہے کہ بینک کا مدار سودی نظام پر ہے،  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  اور یہ سب ناجائز و حرام ہیں،نیز بینک کی ملازمت میں سودی معاملات میں تعاون ہے، اس لیے بینک میں کسی بھی قسم کی ملازمت خواہ وہ کسی بھی شعبہ میں ہو، حلال نہیں اور تنخواہ بھی حرام ہے،کیونکہ بینک  اپنے ملازمین کو تنخواہ سودی کمائی سے ادا کرتا ہے، لہذا صورتِ مسئولہ میں سائل اگر سودی لون کا کمیشن نہ بھی لےرہاہو نہ ہی لوگوں کو اس کام کے لئے بلارہاہوتب بھی اس کےلیےبینک  کی ملازمت  ناجائز ہے ،  بینک کے علاوہ  کسی اور جگہ  جائز ملازمت تلاش کرنی چاہیے۔       ارشاد باری  تعالی ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة: 278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن)ارشاد باری تعالی ہے:{ وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ} [المائدة: 2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔(از بیان القرآن)حدیثِ مبارک  میں ہے:"عن جابر، قال:« لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»".(الصحیح لمسلم، 3/1219، باب لعن آكل الربا ومؤكله، ط: دار احیاء التراث ، بیروت)(مشکاة المصابیح،  باب الربوا، ص: 243، قدیمی)ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔فقط واللہ اعلم
                                                  
عنوان: شادی سے بیوہ کا حق وراثت ختم نہیں ہوتا
سوال: شوہر کا انتقال ہوا ہے ، انہوں نے ورثاءمیں بیوہ ، ایک بیٹا اور ایک بیٹی چھوڑی ہے ، وراثت کی تقسیم سے قبل بیوہ نےدوسری شادی کرلی ،کیا وہ اپنے پہلے وفات شدہ شوہر کی وراثت میں حصہ دار ہوگی یا نہیں ؟
جواب: واضح رہے کہ بیوہ عورت جب عدت کے بعددوسرے شخص سے نکاح کرلےتو اس کی وجہ سےبیوہ اپنے مرحوم شوہرکی وراثت  سے محروم نہیں ہوتی ، کیوں کہ نکاح ِ جدیدموانع ِ ارث میں سے نہیں ہے۔لہذاصورتِ مسئولہ میں مذکورہ بیوہ عورت جس نے تقسیم وراثت سے قبل شادی کی ہے ،اپنے مرحوم شوہرکی وراثت میں حصہ دار ہوگی،اُسے محروم کرنا شرعاً درست نہیں ہے۔السراجی فی المیراث میں ہے:" المانع من الإرث أربعة : الرق ... و القتل واختلاف الدينيين واختلاف الدارين." (السراجي في الميراث، فصل في الموانع ، ص : 5ط: الميزان ، لاهور) فقط والله اعلم
                                                  
عنوان: بہنوں  کا حصہ قسط وار اداکرنا
سوال: والد صاحب فوت ہوگئے ، والدہ زندہ ہے ،والد اور والدہ  کے نام پر کچھ زمین ہے جو کہ ہم اپنی بہنوں کو حصے کے مطابق دینے کے پابند ہیں ، شریعت کی رو سے ، لیکن حالات ایسے ہیں کہ ایک بھائی  یا دونوں  مل کر  بھی بہنوں کے حصے  کی زمین کے پیسے اکٹھے ادا نہیں کرسکتے ،  نیت تو کی ہے دینے کی لیکن اسی جگہ پر رہ  بھی رہے ہیں،، اگر آج قیمت فرض کریں  5 لاکھ فی مرلہ ہے تو  اس کا حصہ ادا کرنا مشکل ہے، پوچھنا یہ ہے کہ ہم تھوڑے  تھوڑے کر کے بہنوں کو دے دیں،  5 لاکھ فی مرلہ کے حساب سےدیں گے یا پھر مستقبل کی قیمت سے دیں گے، جب کہ سب بہنیں اللہ کے فضل سے خوشحال ہیں، ہم ان کا حق کھانا بھی نہیں چاہتے، لیکن ابھی ایک سال میں دینے کی طاقت بھی نہیں ،پھر کیا کریں۔آپ کی رہنمائی درکار ہے؟
جواب: اگر بہنیں اس بات پر راضی ہیں تو زمین کی قیمت لگا کر بہنوں کا حصہ بھائیوں کے ذمہ واجب الادا ہوگا، اور یکمشت یا باہمی رضامندی سے قسط وار ادا کرنا جائز ہوگا۔جس وقت قیمت لگائی جائے گی ، اس قیمت کا اعتبار ہوگا۔نیزوالد کے ترکہ میں سائل کی  والدہ کو بھی شرعی حصہ ملے گا۔بدائع الصنائع میں ہے:"وروي عن النبي عليه الصلاة والسلام أنه قال : { المسلمون عند شروطهم } فظاهره يقتضي لزوم الوفاء بكل شرط إلا ما خص بدليل ؛ لأنه يقتضي أن يكون كل مسلم عند شرطه... وهذا لأن الأصل أن تصرف الإنسان يقع على الوجه الذي أوقعه إذا كان أهلا للتصرف ، والمحل قابلا ، وله ولاية عليه."(فصل فی حکم البیع /ج:12/ص:121)فقط واللہ اعلم
                                                  
عنوان: کنڈے کی بجلی چوری کرنے والوں کی عبادت
سوال: کنڈے سے بجلی چوری کرنے والوں کے ساتھ باجماعت نماز ہوتی ہے؟اورایسے بندوں کی  نماز وغیرہ کیسی ہے؟ اور ان کے گھر کا کھانا پینا کھانا جائز ہے یا نہیں؟ اور بجلی چور کے ساتھ قربانی کا کیا حکم ہے؟
جواب: بجلی چوری کرنا اور  چوری کی بجلی استعمال کرنا شرعًا بالکل جائز نہیں ہے ، یہ  بہت بڑا گناہ ہے،اس لیے کہ حکومت  کی طرف سے قیمتاً جو سہولیات عوام کو فراہم کی جاتی ہیں ان پر معاشرے کا مشترکہ حق ہوتا ہے، اوراس حق سے خلافِ ضابطہ فائدہ اٹھانا عوام کی  حق تلفی اور دھوکہ دہی کے زمرے میں آنے کی وجہ سے شرعاً  جائز نہیں ، اور اجتماعی چیز کی چوری کا گناہ بھی فرد کی چوری سے زیادہ ہے،   لہذا عمل سے فورا اجتناب کرکے اس پر خوب توبہ واستغفار کرنا ضروری ہے اور متعلقہ ادارے تک کسی بھی طرح اس  استعمال کی گئی بجلی کے بقدر رقم کی ادائیگی کرناضروری اور لازم ہے، تاہم ایسے شخص کی عبادت کی نفسِ ادائیگی  ہوجائے گی  اور اگر فرائض ادا کیے گئے  ہیں تو وہ فرائض بھی ذمے  سے ساقط ہوجائیں گے، لہذا ان  کے ساتھ باجماعت نماز ادا کرنا، ان کی آمدنی حلال ہو تو    ان کے ساتھ قربانی میں شریک ہونا اوران کے گھر کا کھانا  پینا بھی جائز ہے۔فتاوی شامی میں ہے :"كتاب السرقة (هي) لغة أخذ الشيء من الغير خفية.قال القهستاني: وهي نوعان؛ لأنه إما أن يكون ضررها بذي المال أو به وبعامة المسلمين، فالأول يسمى بالسرقة الصغرى والثاني بالكبرى، بين حكمها في الآخر؛ لأنها أقل وقوعا وقد اشتركا في التعريف وأكثر الشروط اهـ أي؛ لأن المعتبر في كل منهما أخذ المال خفية، لكن الخفية في الصغرى هي الخفية عن غين المالك أو من يقوم مقامه كالمودع والمستعير. وفي الكبرى عن عين الإمام الملتزم حفظ طرق المسلمين وبلادهم كما في الفتح."(4/ 82، کتاب السرقة، ط: سعید)فتاوی ہندیہ میں ہے :"ولا يجوز حمل تراب ربض المصر لأنه حصن فكان حق العامة."(5/  373، کتاب الکراهية، الباب الثلاثون في المتفرقات، ط: دار الفکر)فقط واللہ أعلم
                                                  
عنوان: فارمسٹ کا دوا گھر لانے کا حکم
سوال: کیا سرکاری ہسپتال میں تعینات فارمسسٹ سرکاری دوا اپنے گھر کے مریضوں کے لیے لا سکتا ہے؟
جواب: صورت ِ مسئولہ میں سرکاری ہسپتال میں جو دوائیاں حکومت کی طرف سے دی جاتی ہیں، یہ  صرف ہسپتال کے مریضوں کے لیے ہوتی ہیں، فارمسٹ کے لیے اس دوا کو  اپنے گھر لانا شرعا جائز نہیں ہے۔مجلۃ الاحکام العدلیہ میں ہے :"(المادة 97) : لا يجوز لأحد أن يأخذ ‌مال ‌أحد بلا سبب شرعي."(المقالۃ الثانیۃ فی بیان القواعد الکلیۃ الفقھیۃ،ص:۲۷،نور محمد کارخانہ)فقط واللہ اعلم
                                                  
عنوان: پلازہ فروخت کرنے کے بعد کرایہ لینے کا حکم
سوال: تین بھائیوں نے ایک پلازہ بکر پر فروخت کیا نوے لاکھ روپے پر،  تیس لاکھ بکر سے وصول کرلیےاور بقیہ رقم  چھ مہینے میں ادا کرےگا، بکر کہہ رہا ہے کہ جب تک میں بقیہ رقم ادا نہ کروں اس وقت تک اس پلازہ کا کرایہ آپ لوگ لیتے جائیں جو رقم اب  تک وصول ہوئی  ہے وہ ایک بھائی نے لےلی ہے،وہ فارغ ہوگیا اب دریافت یہ کرنا ہے کہ کیا اس پلازہ کا کرایہ ان تین بھائیوں کےلیے جائز ہے؟ اور دوسری بات کیا ان میں سے جو ایک بھائی کا حق مل گیا وہ کرایہ کی آمدنی میں دعوی کرسکتا ہے ؟
جواب: واضح رہے کہ بائع کے لیے فروخت کردہ پلازے کا کرایہ لینا جائز نہیں ہے،   کیوں کہ پلازہ  جب فروخت کردیا تواب وہ خریدار کی ملکیت  ہے،لہذا صورتِ مسئولہ میں تینوں بھائیوں نے جب پلازہ بکر کو فروخت کردیا تو اب اس پلازہ اور اس کے منافع کی ملکیت بکر کی ہوگی ،بکر کی طرف سے رقم کی ادائیگی تک فروخت کنندگان کو کرایہ کی رقم وصول کرنے کی اجازت دینااگر مشروط ہو تو یہ سود کے حکم میں ہے۔البتہ اگر سودا ہونے کے بعدخریدار بغیر کسی دباؤ کے اپنی خوشی سے بائع کوپلازے کا کرایہ استعمال کرنے کی اجازت دے اور سودا کرتے وقت یہ شرط بھی نہ رکھی گئی ہو کہ بائع پلازے کا کرایہ  لے گا تو بائع کے لیے فروخت کردہ پلازے کا کرایہ استعمال کرنے کی اجازت ہوگی،اور اس صورت میں جس بھائی کو اپنا حق ملا ہے وہ اس کرایہ میں دعوی نہیں کرسکتا کیوں کہ اس نے اپنا حق وصول کیا ہے،یا یہ بھی ہو سکتا ہے کہ کرائے کی رقم کو خریدار کی اجازت سے اصل قیمت میں سے منہا کر لیںاور باقی رقم وصول کریں۔السنن الكبرى للبیہقی میں ہے:"عن فضالة بن عبيد صاحب النبي صلى الله عليه وسلم أنه قال: " كل قرض جر منفعة فهو وجه من وجوه الربا".(كتاب البيوع، باب كل قرض جر منفعة فهو ربا، ج:5، ص:573، رقم:10933، ط:دار الكتب)فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل فی القرض ،مطلب كل قرض جر نفعا حرام ،ج:5، ص: 166،ط. سعيد،كراچی)فتاویٰ عالمگیریہ میں ہے:"الزيادة المتولدة من البيع كالولد والعقر والأرش والتمر واللبن والصوف وغيرها مبيعة كذا في محيط السرخسي فإن حدثت قبل القبض كانت لها حصة من الثمن وإن حدثت بعد القبض كانت مبيعة تبعا ولا حصة لها من الثمن أصلا ولو أتلف البائع النماء المتولد من المبيع قبل القبض سقطت حصته من الثمن على قيمة الأصل يوم العقد وعلى قيمة الولد يوم الاستهلاك."( کتاب البیوع،ج :3،ص:170،ط: رشیدیۃ)فقط واللہ اعلم
                                                  
عنوان: سرکاری ملازمت کے دوران غفلت کا ازالہ کیسے ہو؟
سوال: کیا سکول ڈیوٹی میں غفلت  کی صورت میں اسکا ازالہ اس  غفلت کے بقدر رقم صدقہ کرنے سے  ہو جائے گا۔یاسرکاری خزانے میں رقم جمع کرانے ہوگی ؟اورسرکاری خزانے میں رقم کیسے جمع کرائے؟
جواب: صورت مسئولہ میں اگر غفلت سے مراد سرکاری ڈیوٹی کے دوران غیر حاضری یا مقررہ اوقات سے کم وقت دینا مراد ہے یعنی سائل کے لیے ڈیوٹی کے جو اوقات مقرر تھے ان اوقات میں  سائل نے جتنی کمی  کی ہے یا غیر حاضری کی ہے اور ان کی بھی تنخواہ وصول کرلی ہے، تو حاصل کردہ تنخواہ میں سے ان غیر حاضری کے ایام اور اوقات کے بقدر رقم واپس کرنا لازم ہے۔نیز یہ رقم صدقہ نہیں کی جائے گی بلکہ متعلقہ محکمہ جہاں سے سائل کو تنخواہ جاری کی جاتی تھی اس محکمے کو غیرحاضری اور اوقات میں کمی کے بقدر رقم واپس جمع کرادی جائے۔فتاوی شامی میں ہے:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى بخلاف ما لو آجر المدة بأن استأجره للرعي شهرا حيث يكون مشتركا إلا إذا شرط أن لا يخدم غيره ولا يرعى لغيره فيكون خاصا وتحقيقه في الدرر وليس للخاص أن يعمل لغيره، ولو عمل نقص من أجرته بقدر ما عمل فتاوى النوازل.(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلا يوما يعمل كذا فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة وفي فتاوى سمرقند: وقد قال بعض مشايخنا له أن يؤدي السنة أيضا..... (قوله ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه وينقص من أجر النجار بقدر ما عمل في الدواة."(كتاب الإجارة،مطلب ليس للأجير الخاص أن يصلي النافلة،6/ 69،ط:سعيد)فقط واللہ اعلم
                                                  
عنوان: عورت کا ملازمت کے لیے جانا جب کہ شوہر کماتا ہو
سوال: ایسا مرد جو کماتا ہو اور بیوی کا خرچ اٹھا سکتا ہو اس کے ہوتے ہوئے عورت کا جاب/نوکری کرنا کیسا ہے؟ (چاہے گھر پر رہ کر آفس کا کام کرے یا آفس جاکر کام کرے) برائے مہربانی مدلل جواب عنایت فرمائیں۔
جواب: واضح رہے کہ  شریعتِ مطہرہ  میں عورت کو پردہ میں رہنے کی بہت تاکید  وارد ہوئی ہے اور بلاضرورتِ شرعیہ اس کے گھر سے نکلنے کو سخت نا پسند کیا گیا ہے، حتیٰ کہ رسول اللہ صلی اللہ علیہ وسلم نے نماز کے معاملہ میں بھی یہ پسند فرمایا کہ عورتیں اپنے گھروں میں ہی نماز پڑھیں اور اسی کی ترغیب دی ہے،  چنانچہ ایک عورت رسول اللہ صلی اللہ علیہ وسلم کی خدمت میں حاضر ہوئیں اور عرض کیا کہ میں آپ کے پیچھے مسجدِ نبوی میں نماز پڑھنا پسند کرتی ہوں، رسول اللہ صلی اللہ علیہ وسلم نے فرمایا: ہاں مجھے معلوم ہے، لیکن تمہارا اپنے گھر میں نماز پڑھنا زیادہ بہتر ہے،   نیز کمانے کی غرض سے بھی عورت کا نکلنا ممنوع قرار دیا گیا ہے،  اور  اُس کا نفقہ  اس کے والد یا شوہر پر لازم کیا گیا؛ تا کہ گھر سے باہر نکلنے کی حاجت پیش نہ آئے،  شادی سے پہلے اگر اُس کا اپنا مال نہ ہو تو اس کا نفقہ اس کے باپ پر لازم ہے اور شادی کے بعد اس کا نفقہ اس کے شوہر پر لازم کیا ہے، لہذا  بلاضرورتِ شدیدہ کمانے کے لیے بھی عورت کا اپنے گھر سے نکلنا جائز نہیں ہے۔ایک حدیث کا مفہوم ہے کہ عورت چھپانے کی چیز ہے، جب وہ گھر سے نکلتی ہے تو شیطان اسے دوسروں کی نظروں میں اچھا کر کے دکھاتا ہے۔البتہ اگر کسی خاتون کی شدید مجبوری ہو اور کوئی دوسرا کمانے والا نہ ہوتو ایسی صورت میں عورت کے لیےگھر سے نکلنے کی گنجائش ہو گی، لیکن اس میں بھی یہ ضروری ہے کہ عورت مکمل پردے کے ساتھ  گھر سے نکلے، کسی نا محرم سے بات چیت نہ ہو،   ایسی ملازمت اختیار نہ کرے جس میں کسی  غیر محرم کے  ساتھ تنہائی حاصل ہوتی ہو۔لہذا سوالِ مذکور میں جب عورت کا خرچ شوہر اٹھا سکتا ہے اور اس کے لیے شدید مجبوری بھی  نہیں ہے تو اس کے لیے بغرضِ ملازمت اپنے گھر سے نکلنا جائز نہیں۔ قرآن کریم میں ارشاد خداوندی ہے:" وَعَلَى ٱلْمَوْلُودِ لَهُۥ رِزْقُهُنَّ وَكِسْوَتُهُنَّ بِٱلْمَعْرُوفِ ۚ ."(سورۃ البقرۃ :233)’’اور  جس کا بچہ ہے اس کے ذمہ ہے ان کا کھانا او  ر کپڑا  قاعدہ کے موافق۔‘‘(بیان القرآن) اسی طرح ایک اور آیت میں ہے:" وَقَرْنَ فِى بُيُوتِكُنَّ وَلَا تَبَرَّجْنَ تَبَرُّجَ ٱلْجَٰهِلِيَّةِ ٱلْأُولَىٰ ۖ ."(سورة الاحزاب :33)’’تم اپنے گھر میں قرار سے رہو اور قدیم زمانہ جاہلیت کے دستور کے موافق مت پھرو۔‘‘(آسان بیان القرآن)روح المعانی ميں ہے :"والمراد علی جمع القراءات أمرهن رضی اللہ تعالی عنھن بملازمة البیوت وهو أمر مطلوب من سائرالنساء، وأخرج الترمذی والبزار عن ابن مسعود رضی اللہ تعالی عنه عن النبیصلی اللہ علیه وسلم قال : إن المرأۃ عورۃ فإذا خرجت من بیتھا استشرفھا الشیطان و أقرب ما تکون من رحمة ربّھا وهي في قعر بیتھا."(ج: 11،ص: 253 ،ط: دارالإحياء التراث العربي)مرقاة المفاتيح میں ہے:"(استشرفها الشيطان) أي زيّنها في نظر الرجال۔ وقيل: أي نظر إليها ليغويها ويغوي بها."(باب النظر، جلد 5 ص:2054، ط: دار الفکر بیروت) فتاوی شامی میں ہے:"ولأن النساء أمرن بالقرار فی البیوت فکان مبنی حالھن علی الستر و إلیه أشار النبي صلی اللہ علیه وسلم حیث قال : کیف یفلح قوم تملكهم امرأۃ."(باب الإمامة، مطلب في شروط الإمامة الكبرى ،ج: 1 ،ص: 548،ط:سعید )فتاوی عالمگیری میں ہے :"وأما الإناث فلیس للأب أن یؤاجرھن في عمل أو خدمة و نفقة الإناث واجبة مطلقا علی الآباء مالم یتزوّجن إذا لم یکن لھن مال، کذا فی الخلاصة."(كتاب الطلاق،الباب السابع عشر في النفقات ،الفصل الرابع في نفقة الأولاد الصغار ،ج: ا،ص: 563 و 562، ط: رشيدية)فقط والله اعلم
                                                  
عنوان: نيٹ ورک ماركيٹنگ كا حكم
سوال: نیٹ ورک مارکیٹنگ کرنا حلال ہے یا حرام ؟اور اس میں کمیشن وصول کرنے کا حکم بھی وضح کردیجئے۔
جواب: صورت مسئولہ میں  نیٹ ورک مارکیٹنگ میں بہت سےمفاسد ہونے کی وجہ سے ان سے منسلک ہونا  ناجائز ہے۔  چند ایک کا یہاں ذکر کیا جاتا ہے:اس میں مصنوعات  بیچنا اصل مقصد نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے جو  کہ جوئے کی ایک نئی شکل ہے، اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت سارے پیسے مل جائیں، اسی  طرح مذکورہ کمپنی سے منسلک ہونے کے بعد کام کرنے میں یہ امکان بھی ہے کہ اس کو کچھ نہ ملے (انفرادی طور پر مطلوبہ پوائنٹس تک نہ پہنچنے کی وجہ سے) اور یہ امکان بھی ہے کہ اسے بہت سے پوائنٹس مل جائیں۔(انفرادی طور پر اور ٹیم کی شکل میں مطلوبہ پوائنٹس تک پہنچنے کی وجہ سے۔) شرعی طور پر دلال (ایجنٹ) کو اپنی دلالی کی اجرت (کمیشن) ملتی ہے جو کہ کسی اور کی محنت کے ساتھ مشروط نہیں ہوتی، لیکن مذکورہ کمپنی کے ممبر کی اجرت دوسرے  ما تحت ممبران کی محنت پر مشروط ہوتی ہے جو کہ  شرعاً درست نہیں۔       لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا، ناجائز ہے۔مسند أحمد میں ہے:"عن عبد الرحمن بن عبد الله بن مسعود،، عن أبيه، قال: " نهى رسول الله صلى الله عليه وسلم عن صفقتين في صفقة واحدة."(مسند عبد الله ابن مسعود رضي الله عنه، 6 / 324، موسسة الرسالة)الموسوعة الفقهیة   میں ہے :"وقال المحلي: صورة القمار المحرم التردد بين أن يغنم وأن يغرم".(39/404 طبع الوزارة)فقط واللہ اعلم
                                                  
