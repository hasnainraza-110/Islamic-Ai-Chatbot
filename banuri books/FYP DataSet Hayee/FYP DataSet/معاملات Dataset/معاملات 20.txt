عنوان: قسطوں کی ادائیگی میں تاخیر کی صورت میں جرمانہ (اضافی رقم) لینا
سوال: زید نے ایک رکشہ عمرو  کو  ماہ وار قسطوں پر فروخت کیا  ، اب عمرو  نے کچھ قسطیں دینے کے بعد تقریبا چھ ماہ سے قسطیں دینا بند کردی ہیں ، عمرو نہ تو فون اٹھاتا ہے اور نہ ہی  اپنا عذر بیان کرتا ہے ،عمرو نے گاڑی پر سے نمبر پلیٹ بھی ہٹائی ہوئی ہے ،  نیز  گاڑی سے  باقاعدہ  نفع بھی  کما رہا ہے ،لیکن بائع کو اس کا حق نہیں دیتا  ، اب زید نے بکر  سے  گاڑی ضبط کرنے کا کہا ، تین دن میں گاڑی  کوضبط کرلیا ،اب بکر  (ثالث) زید سے  خرچہ  کا مطالبہ کر رہا ہے(دو ،تین ہزار روپے )، اب زید(بائع)  نے بکر(ثالث) کو پیسے دے دیئے ۔یہ تین یا دو ہزار روپے تو عمرو کی وجہ سے آیا ہے ، اگر عمرو و قت پر پیسے یعنی قسط لے آتے تو یہ مسئلہ پیش نہیں  آتا، تو زید نے پھر عمرو سے   قسطوں کے علاوہ  جو اضافی     پیسے  لئے ، یہ پیسہ لینا جائز ہے یا نہیں؟
جواب: صورتِ  مسئولہ میں گاڑی کی خریداری کے وقت زید اور  عمرو کے درمیان مقررہ مدت میں  جو قیمت طے پائی تھی ،شرعی اعتبار سے  عمرو  کو اُسی مقررہ مدت میں گاڑی کی رقم ادا کرنا ضروری تھا،تاہم اگر  عمرو کسی وجہ سے بروقت رقم ادا نہیں کرپارہا تو   زید  کے لیے مذکورہ قیمت میں اضافہ کرنا شرعا جائز نہیں ہے ، نیز زید کا  بکر کے ذریعہ گاڑی ضبط کرنا  شرعاً درست نہیں  تھا،بلکہ قانونی چارہ جوئی  کر کے اپنا حق وصول کرنا تھا ، باقی گاڑی ضبط کرنے میں جو رقم خرچ ہوئی ہے وہ زید عمر سے نہیں لے سکتا۔فتاوی شامی میں ہے:"لأن ‌الأجل ‌في ‌نفسه ‌ليس ‌بمال، فلا يقابله شيء حقيقة إذا لم يشترط زيادة الثمن بمقابلته قصدا، ويزاد في الثمن لأجله إذا ذكر الأجل بمقابلة زيادة الثمن قصدا، فاعتبر مالا في المرابحة احترازا عن شبهة الخيانة، ولم يعتبر مالا في حق الرجوع عملا بالحقيقة بحر." (‌‌كتاب البيوع، باب المرابحة والتولية، ج:5، ص:142، ط:سعید)فتاوی  شامی   میں ہے:"وفي شرح الآثار: التعزير بالمال كان في ابتداء الإسلام ثم نسخ. اهـ۔والحاصل أن المذهب عدم التعزير بأخذ المال."(کتاب الحدود،‌‌ باب التعزير، ج:4، ص:61، ط:سعید)فقط واللہ أعلم
                                                  
عنوان: قرض میں جو کرنسی لی جائے وہی کرنسی یا اس کی مالیت کی دوسری کرنسی واپس کی جائے گی
سوال: اکتوبر 2018 میں میرا بیٹا پڑھنے کی غرض سے کینیڈا گیا تھا اور مجھ سے 28 لاکھ پاکستانی جس کو ڈالر میں تبدیل کرواکر لے گیا تھا،اس وقت ڈالر کی قیمت 96 روپے تھی اب اگر وہ ہمیں واپس کرے گا تو ڈالر کے حساب سے دے گا یا پاکستانی کرنسی میں واپس کرے گا؟ مثال کے طور پر پاکستانی کرنسی کو 28 ہزار ڈالر میں تبدیل کرکے لے گیا تھا تووہ اتنے ہی واپس کرے گایا ابھی کے حساب سےجو بن رہے ہیں 13895 تیرہ ہزار آٹھ سو  پچانوے واپس کرے گا؟میں چاہتی ہوں کہ خوشی سے معاملہ حل ہوجائے اس لیے آپ سے تصدیق کروارہی ہوں۔
جواب: صورتِ مسئولہ میں سائلہ(قرض دینے والے) نے اپنے بیٹے کو پاکستانی کرنسی کی صورت میں 28 لاکھ روپے قرض دیے تھے،ڈالر کرکے نہیں دیے تھے،  تو قرض کی ادائیگی کے وقت قرض دینے والی(سائلہ) کا حق پاکستانی کرنسی28 لاکھ روپےہی واپس لینے  کا  حق ہے،اگر چہ ڈالر کی قیمت بڑھ گئی ہو، اور اگر سائلہ نے پاکستانی کرنسی کو ڈالر میں تبدیل کرکے بیٹے کو  ڈالر دیے تھے تو پھر اتنے ہی ڈالر ملیں گے کہ جتنے دیے تھے۔تنقيح الفتاوى الحامدية  میں ہے:"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى."(كتاب البيوع، باب القرض، ج:1، ص:500، ط: قديمي كتب خانه )درر الحكام شرح غرر الأحكام میں ہے:"أن الديون تقضى بأمثالها۔"(الكتاب الرابع عشر الدعوى، (المادة 1613) الدعوى هي طلب أحد حقه من آخر في حضور القاضي، ج:2 ص:261، ط: دار إحياء الكتب العربية)فتاوی  شامی میں ہے:"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الرهن، ‌‌فصل في مسائل متفرقة، ج:6، ص:525، ط: سعید)وفيه ايضاً:"أنه مضمون بمثله فلا عبرة بغلائه و رخصه."(كتاب البيوع، باب المرابحة والتولية، فصل في القرض،ج:5، ص:162، ط: سعید)فقط والله أعلم
                                                  
عنوان: کیش بیک کا حکم
سوال: میرا جیز کیش اکاؤنٹ ہے،  اس میں میرے پاس میسج آتا ہے کہ اگر آپ فلاں تاریخ تک بل پے کردیں، یا ہمارا بنڈل سبکرائپ کردیں،یا ایزی لوڈ کروادیں تو آپ کو30 روپے کیش بیک کردیں گے۔ میرے پاس 2 دفعہ پیسے آچکے ہیں،  اس طرح کیا میرے لیے یہ حلال ہیں؟ اوراگر حلال نہیں تو میں اس کو کیسے ریٹرن یا اس کا ازالہ کروں؟ میں اپنا جیز کیش اکاؤنٹ بائکیاوغیرہ میں استعمال کرتا ہوں۔
جواب: صورتِ مسئولہ میں جیز کیش اکاؤنٹ میں  ملنے والا کیش بیک حاصل کرنا حلال نہیں، اور  مذکورہ اکاؤنٹ کھلوانا  چونکہ ناجائز معاملے کےساتھ مشروط ہے ؛ اس لیے یہ اکاؤنٹ کھلوانا یا کھولنا  بھی جائز نہیں ۔ اور جو  یہ اکاؤنٹ کھلواچکاہو تو اس کے لیے  حکم  یہ ہے کہ وہ جلد از جلد مذکورہ اکاؤنٹ ختم کروائے اور صرف اپنی جمع کردہ رقم واپس لے سکتاہے، یا صرف جمع کردہ رقم کے برابر استفادہ کرسکتاہے، اس رقم پر ملنے والے اضافی فوائد حاصل کرنا اس کے لیے جائز نہیں ہوں گے۔ جو کیش بیک سائل حاصل کرچکا ہے اس کی ریٹرن کا طریقہ یہ ہے کہ جیز کمپنی میں واپس کرنا ممکن ہے تو واپس کر دے ورنہ مستحقِ زکوۃ غریبوں کو دے دے۔تفصیل کے لیے   جامعہ کے ویب سائٹ پر "ایزی پیسہ کا کیش بیک" کے نام سے  موجود  فتوی کو ملاحظہ کیجئے۔  فقط واللہ اعلم
                                                  
عنوان: مورگیج پر گھر لینے کا حکم
سوال: یورپ ممالک میں مورگیج پر مکان لینا کیسا ہے؟
جواب: قرآنِ کریم اور احادیثِ مبارکہ میں  سودی معاملات کرنے والوں کے لیے سخت وعیدیں وارد ہوئی ہیں   جس میں سود کا لینا اور دینا دونوں شامل ہے، یعنی جس طرح سود پر قرضہ دینا حرام ہے، اسی طرح سودی قرضہ لینا بھی حرام ہے، لہذا اس قسم کے قرضہ لینے سے اجتناب کرنا ضروری ہے۔ ہاؤس مورگیج (mortgage) ایک سودی قرضہ ہے، جو  بینک  گھر خریدنے میں تعاون کے لیے رقم دیتے ہیں اور اس پر سود وصول کرتے ہیں، اس کا لین دین جائز نہیں ہے،   سود کا معاملہ کرنے والوں کے لیے اللہ اور اس کے رسول کی طرف سے جنگ کا اعلان ہے، بے شمار قرآنی آیات اوراحادیث میں اس کی شناعت اور قباحت ذکر ہوئی ہے،لہذا یورپ میں مورگیج کے ذریعہ گھر خریدنا شرعاً جائز نہیں ۔اعلاء السنن میں ہے:"قال ابن المنذر: أجمعوا علی أن المسلف إذا شرط علی المستسلف زیادةً أو هديةً، فأسلف علی ذلك إن أخذ الزیادة علی ذلك ربا".(کتاب الحوالۃ،باب کل قرض جر منفعۃ،ج:14،ص:513،ادارۃ القرآن)فقط واللہ اعلم
                                                  
عنوان: قرض پر اضافی رقم لے کر اس کو واپس کرنا
سوال: میں نے اپنے بھائیوں کوآج سے تقریباً20سال قبل  قرض میں اپنا پلاٹ دیاتھا،جس کی قیمت 285000تھی، اور انہوں نے مجھےکہا تھاکہ ہم آپ کو قسطوں میں اس کےپیسے واپس کریں گے، میں نےپلاٹ کی فائل ان کو دےدی،اور انہوں نے اس پلاٹ کو فروخت کردیا،جس میں سے 50000مجھے دیےاور باقی خودرکھ لیے،اور کہا کہ ہم ہر مہینے آپ کو 5000کی قسط دیاکریں گے،وقت گزرتاگیاانہوں نے صرف ایک قسط 5000کی ادا کی، باقی رقم واپس نہیں کی،اب اس پلاٹ کی قیمت بہت بڑھ گئی ہے،اب میں نےان سے کہا کہ اب میں باقی رقم آج کل کی قیمت کےحساب سے لوں گی تو وہ نہیں مانے،اور یہ بات طے پائی کہ بھائی مجھے 10لاکھ دیں گے،جب کہ اس پلاٹ کی قیمت 50لاکھ تھی،اس کے بعد بھائیوں نے مجھے کچھ نقددیااور کچھ رقم کےعوض میری والدہ کا سوناگھر میں رکھاہواتھااس میں سے 6تولے سونا مجھے دیا،اوریہ سونا والدہ کی رضامندی سے دیاتھا۔پھر کچھ عرصہ بعد میں نےاس متعلق فتویٰ لیا کہ آیا قرض پر اضافی رقم لینا جائز ہےیانہیں؟ تو جواب آیا جائز نہیں ہے،اب میں پلاٹ کی پرانی قیمت رکھ کر باقی سونااور رقم واپس کررہی ہوں، لیکن ایک مسئلہ یہ ہے کہ اس وقت میں نے وہ سونا بیچ دیا تھا،اب  سونے کےریٹ میں بہت فرق آگیاہے، تو کیا میں ان کو اس وقت کے سونےکے ریٹ کے حساب سے قیمت لوٹاؤں ،یا ابھی سونے کے جو ریٹ ہیں اس کے حساب سے لوٹاؤں؟آپ کی طرف سے پہلے کچھ سوالات پوچھے گئے تھے،ان کی وضاحت مع سوالات:1-قرض دیتےوقت معاملہ کیا ہوا تھا،آیانقد رقم قرض دی تھی یاپلاٹ بھائیوں کو بیچاتھا؟یاسائلہ نےخود پلاٹ بیچ کر اس کی رقم قرض دی تھی؟جواب:پلاٹ کی فائل میں نے بھائیوں کو قرض دی تھی، پلاٹ بھائیوں نے خود فروخت کیاتھا۔2-جب پلاٹ بیچ تھا تو  اس کی قیمت مقرر ہوئی تھی یا نہیں؟اگر بھائیوں کو سائلہ نےخود پلاٹ بیچا تھاتو کتنی رقم بھائیوں کودی تھی؟ جواب:ہم نےفائل ان کے حوالے کی تھی پلاٹ انہوں نے خود سیل کیاتھا۔
جواب: صورت ِ مسئولہ میں سائلہ نے جب اپنے بھائیوں کو پلاٹ حوالے کر کے اس کی قیمت 285000روپے  قرض لی ،پھر بعد میں اس قرض پر مزید اضافہ کر کے 10 لاکھ لیے ،جس میں سے کچھ نقدی اور کچھ رقم کے بدلے 6تولے سونا لیاتو یہ مزید رقم سائلہ کے لیے جائز نہیں تھی،بلکہ قرض پر اضافی رقم سود  کے زمرے میں آتی ہے،لہٰذاسائلہ کو چاہیےکہ وہ 285000روپے سے اضافی رقم اپنے بھائیوں کو واپس کردے ،اور جو 10 لاکھ میں سے بعض رقم کے عوض جو سائلہ نے 6تولہ سونا لیا تھا، وہ 6تولہ سونا سائلہ پر لازم ہےکہ وہ بھائیوں کو اداکرے، یا اس 6تولہ سونا کی موجودہ قیمت اداکرئے۔فتاوی شامی میں ہے:"(قوله: كل قرض جرّ نفعًا حرام) أي إذا كان مشروطًا كما علم مما نقله عن البحر وعن الخلاصة. وفي الذخيرة: وإن لم يكن النفع مشروطًا في القرض، فعلى قول الكرخي لا بأس به، ويأتي تمامه."(باب المرابحۃ والتولیہ،مطلب کل قرض جر نفعاً حرام،ج:5 ص:166 ط: سعید)فتح القدیر میں ہے:"‌الديون ‌تقضى بأمثالها فيجب للمديون على صاحب الدين مثل ما لصاحب الدين عليه."(کتاب الاقرار،فصل فی بیان الاقرار بالنسب،ج:8،ص:401،ط:دارالفکر)فقط واللہ اعلم
                                                  
عنوان: قرض اتارنے کے لئے بینک سے قرض لینا
سوال: میرے والدین مقروض ہیں اور کسی صورت قرض ادا کرنےکی پوزیشن میں نہیں،  کیونکہ آمدن کم اور اخراجات زیادہ ہیں،  6 7 لاکھ روپے قرض دینا ہے تو کیا کسی بینک سے قرضہ لے کہ وہ سارے پیسے ادا کر دیں اور صرف بینک کو ما ہا نہ قسط ادا کرتے رہیں، کیا اس صورت میں بینک سے قرضہ لینا جائز ہے؟  کیونکہ پاکستان کا کوئی بنک بلا سود قرضہ نہیں دیتا۔ آپ مسئلہ بتا دیں۔
جواب: واضح رہے کہ سود لینا اور سود دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے، اور بینک  سے   ملنے والا قرض سراسر سود پر مشتمل ہوتا ہے، اور بینک سے قرض لینا سودی معاملہ ہے،  اور سودی قرض لینا جائز نہیں  ۔ نیز شدید مجبوری میں سودی قرض لینے کی گنجائش تو ہے ، لیکن ایک قرض اتارنے کے لیے دوسرا قرض لینا وہ بھی سود پر کوئی عقلمندی کی بات نہیں ہے اور نہ انسان آسانی سے اس مصیبت سے نکل پاتا ہے، لہذا سودی قرض لینے سے اجتناب کیا جائے۔{ وَمَنْ يَتَّقِ اللَّهَ يَجْعَلْ لَهُ مَخْرَجًا ، وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرًا } [الطلاق: 2، 3]"عَنْ جَابِر، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ» ، وَقَالَ: «هُمْ سَوَاءٌ".  (الصحیح لمسلم، 3/1219، کتاب المساقات،دار احیاء التراث ، بیروت۔مشکاۃ المصابیح،  باب الربوا، ص: 243، قدیمی)"وعن أبي هريرة قال: قال رسول الله صلى الله عليه وسلم: «الربا سبعون جزءا أيسرها أن ینکح الرجل أمه." (مشكاة المصابيح  ، باب الربوا ، 1/246، ط؛ قدیمی)"قال ابن المنذر: أجمعوا على أن المسلف إذا شرط على المستسلف زیادة أو ھدیة  فأسلف على ذلك إن أخذ الزیادة علی ذلك ربا".  (اعلاء السنن، کتاب الحوالہ، باب کل قرض جر  منفعۃ،14/513، ط؛ ادارۃ القرآن)"وفي القنية والبغية: يجوز للمحتاج الاستقراض بالربح (انتهى)".( الاشباہ والنظائر، الفن الاول، القاعدة الخامسة، ص؛93،ط:قدیمی)فقط واللہ اعلم
                                                  
عنوان: IDAایپ کی کمائی کا حکم
سوال: آج کل لوگ ایک ایپ استعمال کر رہے ہیں، جس کا نام IDA ہے، اس کمپنی کا کوئی بھروسہ نہیں کہ کب فرار ہو جائے اس ایپ میں کچھ رقم سرمایہ کاری کرنی ہوتی ہے رِسک کے طور پر، جس سے وہ کمپنی اس رقم کو ڈالرز میں تبدیل کر دیتی ہے اور پھر اس ڈالرز کا کچھ پرسنٹ وہ ہمیں روزانہ دیتے ہے، اور اگر ہم کسی کو انوائیٹ کرتے ہیں تو ہمیں کچھ ڈالرز حاصل ہوتے ہیں اور جو اگلا شخص اس کو استعمال کرتاہے تو اس کا بھی کچھ پرسنٹ ہمیں حاصل ہوتا ہے ، کیا ایسے ایپس یا ویب سائٹس استعمال کرنا درست ہے ؟
جواب: صورت ِ مسئولہ میں مذکورہ ایپ سے کمائی کرنا درج ذیل  مفاسد کی وجہ سے ناجائز ہے ۔مذکورہ ایپ کی جانب سے روزانہ کلک کرنے کے لیے جو ٹاسک ملتا ہے اور اس پر کلک کرنے پر بطور معاوضہ پیسہ دیا جاتا ہے یہ بظاہر اجارہ کا معاملہ ہے ؛لیکن اس میں یہ خرابی ہے کہ شرعاً  اجارہ میں اجیر  سے کوئی معاوضہ نہیں لیا جاتا بلکہ اجیر کو اس کے عمل پر محنتانہ دیا جاتا ہے ،جب کہ مذکورہ ایپ  میں اجیر کو پہلے رقم پیش کرنی ہوتی ہے اور اس پر اس کو ٹاسک ملتا ہے ،مزید یہ کہ ٹاسک پر کلک کرنا فی  نفسہ کوئی مفید عمل نہیں ،جس پر اجارہ کو درست کہا جا سکے ۔مذکورہ ایپ میں اگر آپ کی لنک سے کوئی جوائنٹ ہوتا ہے تو اس پر کمیشن ملتا ہے اس میں بھی کمیشن بغیر کسی عمل کے ملتا ہے اور بغیر کسی عمل کے پیسہ ملنا شرعاً درست نہیں۔تفسیر بغوی میں ہے :"قوله تعالى: يا أيها الذين آمنوا لا تأكلوا أموالكم بينكم بالباطل يعني بالحرام، ‌بالربا ‌والقمار والغصب والسرقة والخيانة ونحوها، وقيل: هو العقود الفاسدة إلا أن تكون تجارة".(ج:1،ص:602،داراحیاء التراث العربی)فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل".(باب المہر،ج:3،ص:156،سعید)حدیث میں ہے :"عن سعيد بن عمير الأنصاري قال: سئل رسول الله - صلى الله عليه وسلم - أيُّ الكسب أطيب؟قال: "عمل الرجل بيده، وكلّ بيعٍ مبرورٍ".(شعب الایمان،باب التوکل باللہ عزوجل ،ج:2،ص:434،مکتبۃ الرشد)الکاشف عن حقائق السنن میں ہے :"قوله: (مبرور)) أي مقبول في الشرع بأن لا يكون فاسدًا، أو عند الله بأن يكون مثابًا به".(کتاب البیوع،باب الکسب وطلب الحلال،ج:7،ص:2112،مکتبۃ نزار)فقط واللہ اعلم
                                                  
عنوان: پانچ روپے کے بدلے دس روپے کا نوٹ خریدنے کا حکم
سوال: آج کل حکومت نے دس روپے والا نوٹ بند کرلیا ہے، کیامیں دس روپے کا نوٹ پانچ روپے میں خرید سکتاہوں؟
جواب: ہماری معلومات کےمطابق پاکستان میں دس روپےوالانوٹ اب تک بند نہیں ہوا،تاہم جس دن حکومت کےاعلان کےمطابق دس روپے کانوٹ بندکردیاجائےگااس دن سےوہ کرنسی کےحکم میں نہیں رہےگا،صرف کاغذ کےحکم میں داخل ہوجائےگااس وقت اس کوکمی پیشی کےساتھ خرید وفروخت کرناجائز ہوگا۔فتاویٰ شامی میں ہے:"(هو) لغةً: الزيادة.وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا."(کتاب البیوع، باب الصرف، ج: 5، ص: 257، ط: سعید)وفيه أيضاً:"(وحد ‌الكساد) (أن تترك المعاملة بها في جميع البلاد) فلو راجت في بعضها لم يبطل بل يتخير البائع لتعيبها (و) حد (الانقطاع عدم وجوده في السوق وإن وجد في أيدي الصيارفة) و (في البيوت) كذا ذكره العيني."(کتاب البیوع، باب الصرف، ج: 5، ص: 268، ط: سعید)مبسوطِ سرخسی میں ہے:"وفي الأصل روي عنهما أن المضاربة بالفلوس لا تجوز؛ لأنها إذا كسدت فهي كالعروض فهي ثمن من وجه مبيع من وجه وهي ثمن لبعض الأشياء في عادة التجار دون البعض فكانت كالمكيل والموزون فإنها ثمن دينا ومبيع عينها فلا تصح المضاربة بها."(كتاب المضاربة، ج: 22، ص: 21، ط: دار المعرفة)البحر الرائق میں ہے:"قوله: (والفلس بالفلسين بأعيانهما) أي وصح ‌بيع ‌الفلس المعين ‌بفلسين معينين عندهما."(کتاب البیع، باب الربا، بيع المكيل كالبر والشعير والتمر والملح والموزون كالنقدين، ج: 6، ص: 142، ط: دار الكتاب الإسلامي)مجلہ مجمع الفقہ الإسلامی میں ہے:"ولا ربا في الفلوس ‌الرائجة في الأصح، فيجوز بيع بعضها ببعض متفاضلا وإلى أجل .......جاء في شرح منتهى الإرادات ما نصه (لا ربا في فلوس يتعامل بها عددا، ولو كانت نافقة، لخروجها عن الكيل والوزن وعدم النهي والإجماع) .ـ جاء في شرح الإقناع (يجوز بيع فلس ‌بفلسين عددا، ولو نافقة، لأنها ليست بمكيل ولا موزون، أخرج ابن أبي شيبة في مصنفه عن مجاهد قال: لا بأس بالفلس بالفلسين يدا بيد......إن الراجح جواز ‌بيع ‌الفلس بالفلسين، وهو قول الثوري وأبى حنيفة وأكثر أهل العلم، لأنه ليس بموزون ولا مكيل، إذ لا معنى لثبوت الحكم مع انتفاء العلة وعدم النص والإجماع."(العدد الخامس، موضوع: تغير قيمة العملة، النقود وتقلب قيمة العملة إعداد د. محمد سليمان الأشقر، ج: 5، ص: 1270)مقاصد الشریعہ الإسلامیہ میں ہے:"فإذا كانت هذه ‌الفلوس ‌نافقة وأقبل عليها الناس فهي الرائجة، وإلا فهي فلوس كاسدة."(الباب السابع، الفصل الثالث: الأموال، من النقود السلعية إلى النقود المعدنية، ج: 2، ص: 372، ط: وزارة الأوقاف والشؤون الإسلامية)فقط واللہ اعلم
                                                  
عنوان: ایزی پیسہ کے ذریعے رقم نکلوانے پر اضافی رقم لینے کا حکم
سوال: ایزی پیسہ کے ذریعے پیسے نکلوانے پر بیس روپے لیے جاتےہیں، یہ بیس روپے سود کے زمرے میں آتے ہیں یا نہیں؟
جواب: واضح رہے کہ ایزی پیسہ کا کام کرنے والے افراد کی حیثیت درحقیقت کمپنی کے نمائندہ کی ہے،  جس پر انہیں کمپنی کی جانب سے معاوضہ کمیشن کی صورت میں دیا جاتا ہے، کمپنی کی جانب سے طے شدہ کمیشن سے زائد وصول کرنے کی کمپنی کی طرف سے اجازت نہیں ہوتی۔لہٰذا صورتِ مسئولہ میں ایزی پیسہ کے ذریعے رقم نکالنے کی صورت میں متعلقہ کمپنی جتنی رقم کاٹتی ہے٬دکاندار کے لیے  گاہک سے اُتنی رقم لینا شرعاً جائز ہے،  اس  پر  اضافی رقم وصول کرنا شرعا درست نہیں ہے۔ اب اگر مخصوص رقم نکلوانے پر کمپنی کے ضوابط کے مطابق بیس (20 ) روپے لیے جاتے ہیں تو یہ لینا جائز ہے، کمپنی کی طرف سے سروس چارجز ہے، سود کے زمرے میں نہیں ہے۔ لیکن اگر کمپنی کے ضوابط کے خلاف یہ رقم لی جاتی ہے تو اس کا لینا جائز نہیں ہے۔فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجا ينسج له ثيابا في كل سنة."(كتاب الإجارة، ‌‌باب الإجارة الفاسدة، ج:6، ص:63، ط: سعيد)فقط واللہ أعلم
                                                  
عنوان: فائیور  پلیٹ فارم پر کام کرنے کا حکم
سوال: فائیور ایک اسرائیلی آن لائن ارننگ پلیٹ فارم ہے، جس پر تمام دنیا سے لوگ اپنی سروسز دے کر کمائی کرتے ہیں ،مثلاً گرافک ڈیزائننگ، ویب سائیٹ ڈیویلپمنٹ، وغیرہ ایسی مختلف سروسز دے کر لوگ کمائی کرتے ہیں، جس کا پرافٹ اس اسرائیلی کمپنی کو بھی ہوتا ہے، تو کیا ایسے پلیٹ فارم پر کام کرنا جائز ہے؟ یاد رہے کہ جو کلائنٹ سروسز خریدتے ہیں وہ بھی دنیا کے مختلف حصوں سے ہوتے ہیں۔
جواب: وہ  ممالک یا افراد جو مختلف مواقع پر مسلمانوں پر مظالم ڈھاتے رہتے ہیں، ان کی مصنوعات استعمال کر کے ان کو فائدہ پہنچانا ،یا ان کی ویب سائٹ پر کام کرکے ان کی معیشت کو فائدہ پہنچانا ،ایمانی غیرت کے خلاف ہے؛  اس لیے ایک مسلمان کو چاہیے کہ مسلمانوں پر مظالم ڈھانے والے ممالک اور ریاستوں کو فائدہ پہنچانے  سے مکمل طور پر گریز کرے، اس نوعیت کا بائیکاٹ کرنا اسلامی غیرت، اہلِ اسلام سے یک جہتی اور دینی حمیت کا مظہر ہوگا۔صورتِ مسئولہ میں فائیور کے پلیٹ فارم پر  گرافک ڈیزائننگ، ویب سائیٹ ڈیویلپمنٹ، وغیرہ ایسے مختلف کام کرنا، جس میں شریعت کے حکم کی خلاف ورزی نہ ہوتی ہو جیسے جان دار  کی تصویر سازی ،موسیقی یا اس جیسے دوسرے وہ کام جو شریعت میں ناجائز ہیں،اور نہ ہی جھوٹ اور دھوکا دے کر کوئی کام ہوتا ہو  ،تو  فائیور پر کام کرنااگر چہ  شرعًا   فی نفسہ جائز ہے،  لیکن سوال  میں موجود صراحت کے مطابق  مذکورہ  ویب سائٹ سے  حاصل ہونے والی آمدنی کا کچھ  حصہ  اسرائیلی کمپنی کو  بھی جاتا ہے، نیز سائل کی صراحت کے مطابق مذکورہ پلیٹ  فارم ایک اسرائیلی آن لائن پلیٹ فارم ہے، تو گویا اس ویب سائٹ پر کام کرنا اسرائیل کو فائدہ پہنچانا ہے،  اس لیے اس ویب سائٹ پر کام کرنے سے اجتناب کرنا چاہیے۔قرآن مجید میں ہے:"وَتَعَاوَنُوْا عَلَى الْبِرِّ وَالتَّقْوٰى وَلَا تَعَاوَنُوا عَلَى الْإِثْمِ وَالْعُدْوَانِ. "(المائدہ، الآیۃ: 2)ترجمہ:"اور نیکی اور تقوی میں  ایک دوسرے کی اعانت کرتے رہواور گناہ اور زیادتی میں ایک دوسرے کی اعانت مت کرو۔"تفسیر جلالین  میں ہے:"قال الله تعالی: وَلَا تَرْكَنُوْا اِلَى الَّذِیْنَ ظَلَمُوْا فَتَمَسَّكُمُ النَّارُ الآیة، وفي الجلالین: ولا ترکنوا تمیلوا إلی الذین ظلموا بموادة أو مداهنة أو رضي بأعمالهم فتمسّکم تصبکم النار."‌‌(سورة هود (11) : آية، 113، ص:301، ط: دار الحديث - القاهرة)تفسیر کشاف میں ہے:"وفي الکشّاف: والنهى متناول ‌للانحطاط في هواهم، والانقطاع إليهم، ومصاحبتهم ومجالستهم وزيارتهم ومداهنتهم، والرضا بأعمالهم، والتشبه بهم، والتزيي بزيهم، ومد العين إلى زهرتهم. وذكرهم بما فيه تعظيم لهم."‌‌(سورة هود (11) : آية، 113، ج:2، ص:433، ط: دار الكتاب العربي - بيروت)فقط واللہ اعلم
                                                  
عنوان: پاک قطر فیملی تکافل کا حکم
سوال: پاک قطر فیملی تکافل پر کیوں اعتراض ہے حالاں کہ یہ مفتی تقی عثمانی صاحب دامت برکاتہم العالیہ کا اپنا تجویز کردہ ہے اور 11 سال حضرت خود چیئرمین بھی رہے اور آپ کو اس میں جو چیز غلط ہے اس سے متنبہ کرنا چاہیے تاکہ لوگ ناجائزانشورنس سے بچ سکیں؟
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی ، سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  جو ”تکافل“ کے عنوان سے نظام  چلارہے ہیں  یہ نظام بھی شرعًا درست نہیں ہے، لہذا کسی بھی قسم کی تکافل کی پالیسی لینے سے اجتناب کرنا لازم ہے۔فقط واللہ اعلممزید تفصیل کے لیے دیکھیے:پاک قطر تکافل کی پالیسی خریدنا اور اس ادارے میں ملازمت کرنے کا حکم
                                                  
عنوان: قیمت بڑھ جانے کی صورت میں مقروض مال کی ادائیگی کا حکم
سوال: سو(100) روپے فی میٹر کے حساب سے پچیس (25)  میٹر کپڑا قرض پر لیا تھا۔ بعد میں وہی کپڑا ایک سو دس(110) روپے فی میٹر ہو گیا۔اب مقروض کس حساب سے ادائیگی کرے گا؟
جواب: واضح رہے کہ   بیع اور قرض کے معاملے میں جس قیمت پر سودا ہوا ہویا جتنی مقدار میں  قرض  دیا  ہو، ادائیگی کے وقت خریدار اور  قرض دار پر اتنی مقدار ہی ادا کرنا  لازم ہے جس پر سودا ہواہویاجورقم قرض لی ہو۔اس سے زائد کامطالبہ کرنا سود میں داخل ہے۔لہذا صورت مسئولہ میں چونکہ کپڑا خریدنے والے نے 100 روپے فی میٹر قر ض پر 25 میٹر کپڑا خریدا تھا،  تو ادائیگی کے وقت بھی 100 روپے فی میٹر کے حساب سے واپس کرے گا۔ کپڑا بیچنے والے کے لیے  اس سے زیادہکا مطالبہ  کرنا ہرگز جائز نہیں، بلکہ زائد رقم کا مطالبہ شرعا سود میں داخل ہوگا۔البتہ اگر خریدار  فروخت کنندہ کے مطالبے کے بغیر اپنی خوشی سے قیمت بڑھا کر دے تو اس کی گنجائش ہے۔فتاویٰ شامی میں ہے:1۔"وفي كافي الحاكم لو قال: أقرضني دانق حنطة فأقرضه ربع حنطة، فعليه أن يرد مثله وإذا استقرض عشرة أفلس، ثم كسدت لم يكن عليه إلا مثلها في قول أبي حنيفة، وقالا: عليه قيمتها من الفضة يستحسن ذلك ‌وإن ‌استقرض ‌دانق ‌فلوس ‌أو ‌نصف ‌درهم ‌فلوس، ثم رخصت أو غلت لم يكن عليه إلا مثل عدد الذي أخذه، وكذلك لو قال أقرضني عشرة دراهم غلة بدينار، فأعطاه عشرة دراهم فعليه مثلها، ولا ينظر إلى غلاء الدراهم، ولا إلى رخصها، وكذلك كل ما يكال ويوزن فالقرض فيه جائز، وكذلك ما يعد من البيض والجوز اهـ وفي الفتاوى الهندية: استقرض حنطة فأعطى مثلها بعدما تغير سعرها يجبر المقرض على القبول."(باب المرابحة والتّولية، فصل في القرض،ج:5، ص:162، ط:دار الفكر، بيروت.)2۔"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الشركة، مطلب في قبول قوله دفعت المال بعد موت الشريك أو الموكل،ج:4،ص:320،ط: سعید)بدائع الصنائع میں ہے:"(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطة في القرض، فأما إذا كانت غير مشروطة فيه ولكن المستقرض أعطاه أجودهما؛ فلا بأس بذلك؛ لأن الربا اسم لزيادة مشروطة في العقد، ولم توجد، بل هذا من باب حسن القضاء، وأنه أمر مندوب إليه قال النبي - عليه السلام -: «خيار الناس أحسنهم قضاء» . «وقال النبي - عليه الصلاة والسلام - عند قضاء دين لزمه - للوازن: زن، وأرجح."(كتاب القرض، فصل في شرائط ركن القرض،ج:7،ص:395،ط:دار الكتب العلمية)مجلّة الأحكام العدليّة "میں ہے:"إذا زاد المشتري في ثمن شيئا كان مجموع الثمن مع الزيادة مقابلا لجميع المبيع في حق العاقدين مثلا لو اشترى عقارا بعشرة آلاف قرش فزاد المشتري قبل القبض في الثمن خمسمائة قرش وقبل البائع تلك الزيادة كان ثمن ذلك العقار عشرة آلاف وخمسمائة قرش..."(الكتاب الأول في البيوع، ‌‌المقدمة: في بيان الاصطلاحات الفقهية المتعلقة بالبيوع، ‌‌ ‌‌الباب الرابع: في بيان المسائل المتعلقة في الثمن والمثمن بعد العقد،الفصل الثاني: في بيان التزييد والتنزيل في الثمن والمبيع بعد العقد ص:53، ط: نور محمد)فقط واللہ اعلم
                                                  
عنوان: قسطوں کی صورت رقم کی واپسی کے وقت زیادہ رقم لینے کا حکم
سوال: ایک شخص نے کچھ سالوں پہلے ایک رہاشی پراجیکٹ میں ایک پراپرٹی بک کرائی،  اس کے کچھ عرصے بعد پراجیکٹ رک گیا، مالک نے پراجیکٹ کسی اور شخص کو فروخت کر دیا، نئے مالک نے پراجیکٹ کے رہائشی یونٹ کی قیمت میں اضافہ کر دیا، اب جنہوں نے بکنگ کرائی تھی، انہوں نے نئے مالک پر زور ڈالا کہ ہمیں  ہماری رقم واپس کر دو، نیا مالک اس بات پر تیار ہوا کہ واپسی کی رقم  قسطوں میں دے گا، اور اضافی طور پر رقم میں کچھ اضافہ کر کے دے دے گا، سوال یہ ہے کہ انویسٹ کی ہوئی رقم میں اضافہ سود ہو گا؟
جواب: واضح رہے کہ بکنگ کرنے کی شرعی حیثیت وعدۂ بیع کی ہے، اور وعدۂ بیع سے بیع لازم نہیں ہوتا؛ لہذا صورتِ مسئولہ میں جب مذکورہ شخص نے رہائشی پراجیکٹ میں ایک پراپرٹی کی بکنگ کروائی، تو گویا اس نے اس پراجیکٹ کے مالک سے پراجیکٹ کی تیاری کے بعد اس میں سے ایک پراپرٹی لینے کا وعدہ کیا تھا، ، اس کے بعد جب مالک نے وہ پراجیکٹ ہی کسی دوسرے شخص کو فروخت کردیا، اور بکنگ کرنے والے لوگ دوسرے مالک سے خرید و فروخت کا معاملہ نہیں کرنا چاہتے ہیں، تو اس صورت میں بکنگ کرنے والے تمام افراد کو اپنی اداکردہ رقم کی واپسی کے مطالبہ کرنے کا شرعاً حاصل ہے، تاہم رقم کی واپسی کی صورت میں یہ بات ملحوظ رہے کہ جتنی رقم بکنگ کرتے وقت دی تھی، اتنی ہی رقم کی واپسی بھی کی جائے، دی ہوئی رقم کے بدلے زیادہ رقم لینا شرعاً سود ہونے کی وجہ سے حرام ہے؛ کیوں کہ صورتِ مذکورہ میں کسی بھی بکنگ کرنے والے نے اس پراجیکٹ میں اپنی رقم انویسٹ نہیں کی تھی، بلکہ اپنے لیے پراپرٹی خریدنے کےلیے وعدۂ بیع کے طور پر پیشگی رقم کی ادائیگی کی تھی، اسی لیے بکنگ کرنے والوں کو اپنی ادا کردہ رقم کے بقدر واپس رقم لینے کا شرعاً حق حاصل ہے، قسطوں کی صورت میں رقم کی ادائیگی میں  اصل رقم سے زیادہ رقم کی واپسی کرنا شرعاً حرام ہے، لیکن اگر معاہدہ میں ایسی کوئی شرط شامل نہ تھی، اور مالک اپنی خوشی سے اضافی رقم دینا چاہے، تو اس کی گنجائش ہے۔صحیح مسلم میں ہے:'' عن عطاء بن يسار، عن أبي رافع، أن رسول الله صلى الله عليه وسلم استسلف من رجل بكراً، فقدمت عليه إبل من إبل الصدقة، فأمر أبا رافع أن يقضي الرجل بكره، فرجع إليه أبو رافع، فقال: لم أجد فيها إلا خياراً رباعياً، فقال: ’’أعطه إياه، إن خيار الناس أحسنهم قضاءً‘‘.''(باب من استسلف شيئا فقضى خيرا منه، وخيركم أحسنكم قضاء، رقم الحدیث: 1600، ج: 3، ص: 1224، ط: دار إحياء التراث العربي)ترجمہ: ’’حضرت ابورافع رضی اللہ عنہ سے روایت ہے کہ رسول اللہ صلی اللہ علیہ وسلم نے ایک شخص سے اونٹ کا بچھڑا بطورِ قرض لیا، پھر آپ صلی اللہ علیہ وسلم کے پاس کہیں سے صدقہ کے اونٹ آگئے، تو آپ صلی اللہ علیہ وسلم نے حضرت ابورافع رضی اللہ عنہ کو حکم فرمایا کہ اس شخص کو اس کا بچھڑا ادا کردو، ابورافع رضی اللہ عنہ آپ صلی اللہ علیہ وسلم کے پاس لوٹ کر آئے، اور کہا کہ: میں تو ان اونٹوں میں سوائے پورے سات برس کے جوان اونٹوں کے کوئی (بچھڑا) نہیں پاتا ہوں، آپ صلی اللہ علیہ وسلم نے فرمایا: وہی دے دو، اس لیے کہ لوگوں میں بہترین لوگ وہ ہیں جو قرض کی ادائیگی میں اچھے ہوں۔‘‘(تفہیم المسلم، کتاب المساقاۃ والمزارعۃ، ج: 2، ص: 689، ط: دارالاشاعت)فتاوی شامی میں ہے:"ولو أعطاه الدراهم، وجعل يأخذ منه كل يوم خمسة أمنان ولم يقل في الابتداء اشتريت منك يجوز وهذا حلال وإن كان نيته وقت الدفع الشراء؛ لأنه بمجرد النية لاينعقد البيع، وإنما ينعقد البيع الآن بالتعاطي والآن المبيع معلوم فينعقد البيع صحيحاً. قلت: ووجهه أن ثمن الخبز معلوم فإذا انعقد بيعاً بالتعاطي وقت الأخذ مع دفع الثمن قبله، فكذا إذا تأخر دفع الثمن بالأولى."(كتاب البیوع، مطلب البیع بالتعاطى، ج: 4، ص: 516،  ط: سعید)البحر الرائق میں ہے:"(فلو تجانسا شرط التماثل والتقابض) أي النقدان بأن بیع أحدهما بجنس الآخر فلا بد لصحته من التساوي وزناً ومن قبض البدلین قبل الافتراق."(کتاب الصرف، ج: 6، ص: 192، ط: سعید)ہدایہ میں ہے:"وإذا وجدا (الوصفان )حرم التفاضل والنساء؛ لوجود العلة."(کتاب البیوع، باب الربا، ج: 3، ص: 83، ط: رحمانیة)فقط واللہ اعلم
                                                  
عنوان: کمپنی کا کلب لیوز اور سینڈوچ لیوز پر ملازم کی تنخواہ میں کٹوتی کرنا
سوال: کمپنی کے HR Manager کی حیثیت سے مندرجہ ذیل سوالات کے جوابات مطلوب ہیں :(1) دودن ، تین دن یا چار دن تاخیر سے آنے کی صورت میں ایک یوم مکمل یا نصف یوم کی تنخواہ میں سے کٹوتی کرنا۔(2)   ہمارے ادارے میں ہفتہ اور اتوار کے دن تعطیل ہوتی ہے، اگر کوئی ملازم جمعہ یا پیر میں سے کوئی ایک دن ناغہ کرلے تو تین دن کی چھٹی شمارکی جاتی ہے(جمعہ ،ہفتہ اور اتوار یا ہفتہ ، اتوار اور پیر) جس  کو  HR کی اصطلاح میں “Club Leaves” کہا جاتاہے۔(3)  اگرکوئی ملازم جمعہ اور پیر چھٹی کرلے تو چار دن کی ناغہ شمارہوتی ہے، جس  کو  HR کی اصطلاح میں “Sandwich Leaves” کہا جاتاہے۔(4)  اسی طرح سرکاری چھٹیاں ہوں یا عیدین کی چھٹیاں ہوں اور کوئی ملازم ایک چھٹی پہلے یا بعد میں کرلے تو ساری ناغہ شمارکی جاتی ہیں ۔نوٹ: مذکورہ تمام صورتحال میں بعض اوقات ان چھٹیوں کو ملازمین کو فراہم کردہ استحقاقی تعطیلات سے منہا کیاجاتاہے اور بعض اوقات مشاہرہ سے کٹوتی کی جاتی ہے، حالات اورافرادکے اعتبارسے یہ تبدیلی کمپنی کی صوابدید پر ہوتی ہے۔آپ مفتیان کرام سے درخواست ہے کہ ایسا حل تجویز فرمادیں جو کمپنی اور ملازمین کے لئے قابلِ عمل بھی ہو ،تاخیراورچھٹیوں کی صورت میں ملازمین کی سرزنش ہوسکےاورحقوق العبادکے اتلاف کی وعیدسے عہدہ برآں بھی ہوسکیں۔
جواب: (1) کمپنی کا کسی ملازم کی تین دن تاخیر کرنے پر ایک دن کی تنخواہ کی کٹوتی کرنا:اس کا  حکم یہ ہے کہ یہ ضابطہ شرعاً درست نہیں ہے، تین دن تاخیر سے آنے پر ایک پورے دن کی تنخواہ کاٹنا جائز نہیں ہے؛ اس لیے ملازم نے جتنا وقت دیا ہے اتنے وقت کی تو وہ تنخواہ کا مستحق ہے ،البتہ تنخواہ میں کٹوتی کے جواز کی صورت یہ ہے کہ  ملازم کی ماہانہ تنخواہ کو  اس کی ملازمت کے مکمل وقت میں تقسیم کردیا جائے ، پھر جس دن کوئی ملازم ملازمت کے وقت تاخیر سے آئے تو  اس کی تنخواہ  میں سے صرف اس تاخیر کے بقدر کٹوتی کی جاسکتی ہے۔(2،3،4) کمپنی کا ایک  ناغہ   کو تین چھٹی  نیز سرکاری و عیدین  سے ماقبل و مابعد ایک ناغہ   کو تمام ایام  شمار کرنا:اس کا جواب یہ ہے کہ یہ ضابطہ شرعاً  ناجائز ہے،  نیز یہ معاملہ انتظامی نوعیت کا ہے، جیسا کہ تمہید میں ذکر ہوا کہ اجیر خاص ملازمت کے وقت میں حاضر ہونے سے تنخواہ کا مستحق ہوتا ہے، اگر تاخیر سے آئے  تو جس قدر تاخیر سے آئے اس قدر وہ تنخواہ کا حق دار نہیں ہوتا اور اسی  ترتیب سے تنخواہ میں کٹوتی ہوگی۔۔مشکاۃ المصابیح  میں ہے:"وعن عمرو بن عوف المزني عن النبي صلى الله عليه وسلم قال: الصلح جائز بين المسلمين إلا صلحاً حرم حلالاً أو أحل حراماً، والمسلمون على شروطهم إلا شرطاً حرم حلالاً أو أحل حراماً."(‌‌‌‌كتاب البيوع، باب الإفلاس والانظار، الفصل الثانی، ج:1، ص:253، ط:المكتب الإسلامي بيروت)     فتاوی شامی میں ہے:"وليس للخاص أن يعمل لغيره، ولو عمل نقص من أجرته بقدر ما عمل،فتاوى النوازل۔۔۔(قوله: وليس للخاص أن يعمل لغيره) بل ولا أن يصلي النافلة. قال في التتارخانية: وفي فتاوى الفضلي وإذا استأجر رجلاً يوماً يعمل كذا، فعليه أن يعمل ذلك العمل إلى تمام المدة ولا يشتغل بشيء آخر سوى المكتوبة، وفي فتاوى سمرقند: وقد قال بعض مشايخنا: له أن يؤدي السنة أيضاً. واتفقوا أنه لا يؤدي نفلاً، وعليه الفتوى ... (قوله: ولو عمل نقص من أجرته إلخ) قال في التتارخانية: نجار استؤجر إلى الليل فعمل لآخر دواة بدرهم وهو يعلم فهو آثم، وإن لم يعلم فلا شيء عليه، وينقص من أجر النجار بقدر ما عمل في الدواة."(کتاب الاجارۃ، ‌‌باب ضمان الأجير، مطلب ليس للأجير الخاص أن يصلي النافلة، ج:6، ص:70، ط:سعید)مجلۃ الأحکام العدلیہ میں ہے: "لایجوز لأحد أن یاخذ مال أحد بلا سبب شرعي."(مادۃ:97، ص:27، ط:نور محمد كارخانه تجارتِ كتب، آرام باغ، كراتشي)فتاوی شامی میں ہے:"(‌والثاني) ‌وهو ‌الأجير (‌الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى بخلاف." (‌‌كتاب الإجارة، باب ضمان الأجير، ج:6، ص:69، ط:سعید)درر الحكام میں ہے:"المعروف ‌عرفا كالمشروط شرطا."(المقالة الثانية في بيان القواعد الكلية الفقهية، المادة:43، ج:1، ص:52، ط:دار الجيل)      البحر الرائق میں ہے:"وفي شرح الآثار: التعزير بالمال كان في ابتداء الإسلام ثم نسخ. والحاصل أن المذهب عدم التعزير بأخذ المال."(كتاب الحدود، باب حد القذف، فصل فی التعزیر، ج:5، ص:41، ط:دار الكتاب الإسلامي)فتاوی شامی میں ہے: "أما ‌لو ‌شرط ‌شرطا اتبع كحضور الدرس أياما معلومة في كل جمعة فلا يستحق المعلوم إلا من باشر خصوصا إذا قال من غاب عن الدرس قطع معلومه فيجب اتباعه وتمامه في البحر."(‌‌كتاب الوقف، مطلب اشترى بمال الوقف دارا للوقف يجوز بيعها، ج:4، ص:419، ط:سعید)فقط والله أعلم
                                                  
عنوان: فارسیج نیٹ ورک میں کام کرنے کاحکم
سوال: آپ مفتیانِ کرام کیا فرماتے ہیں فارساج بی یو ایس ڈی نیٹ ورک مارکیٹنگ کے بارے میں کہ آیا اس میں کام کرنا درست ہے نہیں؟ آیا اسکا پیسہ حلال ہے یا حرام ہے آپ حضرات ہماری رہنمائی فرمائیں۔وضاحت:آپ نے اپنی چھوٹی سی ٹیم بنانی ہوتی ہے جس میں آپ اپنے دوستوں کزن فیس بک اور واٹس ایپ کے لوگوں کو جوائن  کروا سکتے ہیں، پہلی جوائن  کے 5ڈالر دوسری جوائن  کے بھی 5ڈالر تیسری جوائن  کے 5ڈالر چوتھی جوننگ کے 10ڈالر پانچویں جواننگ کے 10ڈالر اس طرح جتنے بھی جوائن ہو ں گے  مطلب جب بھی آپ کے لنک سے اکاؤنٹ بنے گا 5ڈالرسے 10ڈالر آپ کے پاس آئیں گے،  اگر  آپ کے لنک سے 10 لوگ جوائن ہوں گے تو آپ کو اُن کے 50ڈالر یا اس سے زیادہ آئیں گے، جب یہ 10 لوگ آگے کسی ایک ایک دوست کو انوائیٹ کریں گے پھر بھی آپ کے اکاؤنٹ میں 50ڈالريا اس سے زیادہ ڈالرز آئیں گے ، یہ صرف رجسٹریشن کی کا بتا رہا ہوں جب اکاؤنٹ بنتا ہے ۔جب آپ کے ڈائریکٹ یا ان ڈائریکٹ اکاؤنٹ بنائے گے۔
جواب: واضح رہے کہ  آج کل اس نوعیت کا کاروبار کرنے والی کئی کمپنیاں وجود میں آچکی ہیں جو آگے ممبر بنا کر اس پر کمیشن دینے کی پیشکش کرتی ہیں،لوگ کمیشن کی لالچ میں آکر اس کو جوائن کرلیتے ہیں،فارسیج اور اس جیسی دیگر کمپنیوں کا اصل مقصد اپنی مصنوعات فروخت کرنا نہیں ،  ورنہ اس کے لیے ممبر بننا شرط نہ ہوتا  ،اور نہ اس میں شامل ہونے والے ممبروں کا اصل مقصد کمپنی کی مصنوعات خریدنی ہوتی ہیں،بلکہ کمپنی کا اصل مقصد ممبروں کے ذریعے اپنی کمپنی کی زیادہ سے زیادہ تشہیر اور زیادہ سے زیادہ سرمایہ کاری کرنی ہوتی ہے اور ممبروں کا اصل مقصد زیادہ سے زیادہ کمیشن حاصل کرنا ہوتا ہے، مذکورہ صورت میں کئی مفاسد ہونے کی وجہ سے ان کے ساتھ منسلک ہونا جائزنہیں ہے، ان میں سے ایک یہ ہےکہ اس میں مصنوعات  بیچنا اصل مقصد نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے جو  کہ جوئے کی ایک نئی شکل ہے۔  اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت سارے پیسے مل جائیں، اسی  طرح مذکورہ کمپنی سے منسلک ہونے کے بعد کام کرنے میں یہ امکان بھی ہے کہ سائل کو کچھ نہ ملے (انفرادی طور پر مطلوبہ پوائنٹس تک نہ پہنچنے کی وجہ سے) اور یہ امکان بھی ہے کہ اسے بہت سے پوائنٹس مل جائیں۔(انفرادی طور پر اور ٹیم کی شکل میں مطلوبہ پوائنٹس تک پہنچنے کی وجہ سے۔) شرعی طور پر دلال (ایجنٹ) کو اپنی دلالی کی اجرت (کمیشن) ملتی ہے جو کہ کسی اور کی محنت کے ساتھ مشروط نہیں ہوتی، لیکن مذکورہ کمپنی کے ممبر کی اجرت دوسرے  ما تحت ممبران کی محنت پر مشروط ہوتی ہے جو کہ  شرعاً درت نہیں۔       لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا، ناجائز ہے۔فتاوی شامی میں ہے: "قال في التتارخانية: ‌وفي ‌الدلال ‌والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم." (كتاب الإجارة، مطلب في أجرة الدلال، ج:6،ص:63،ط:سعيد)البنایہ شرح الہدایۃ میں ہے:"وقد نهى النبي صلي الله عليه وسلم عن بيع الملامسة والمنابذة. ولأن فيه تعليقًا بالخطر"م: (تعليقًا) ش: أيتعليق التمليكم: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار؛ لأن التمليك لايحتمل التعليق لإفضائه إلى معنى القمار." (كتاب البيوع،باب بيع الفاسد،ج:8،ص:157،ط:دارالكتب العلمية)الموسوعة الفقهیة   میں ہے :"وقال المحلي: صورة القمار المحرم التردد بين أن يغنم وأن يغرم". (باب الميم،ج:39،ص:404،ط:دارالسلاسل)فقط والله اعلم
                                                  
عنوان: میزان بینک میں سیونگ اکاؤنٹ میں ملنے والے منافع کا حکم
سوال: میزان بینک ایک اسلامی بینک کے نام سے بنی ہے ،سیونگ اکاونٹ پر جو پیسے دیتی ہے وہ جائز ہے یا نہیں؟ کیوں کہ مجھے لگتا ہے کہ  جب حکومت شرح سود زیادہ کرتی ہے ،تو وہ بھی زیادہ کرتے ہیں ؟
جواب: میزان بینک میں  سیونگ اکاؤنٹ کھلوانا اور اس پر ملنے والے منافع لینا  شرعا جائز نہیں ہے، مزید تفصیل کے لیے جامعہ علوم اسلامیہ علامہ بنوری ٹاؤن سے شائع شدہ تفصیلی فتوی " مروجہ اسلامی بینکاری " دیکھیں۔فتاوی شامی میں ہے:"[مطلب كل قرض جر نفعا حرام].(قوله: كل قرض جر نفعا حرام) أي ذا كان مشروطا كما علم مما نقله عن البحر، وعن الخلاصة وفي الذخيرةوإن لم يكن النفع مشروطا في القرض، فعلى قول الكرخيّ لا بأس به ويأتي تمامه."(كتاب البيوع،باب المرابحة و التولية، فصل في القرض،166/5،ط: سعید)البحر الرائق میں ہے:"ولا يجوز قرض جر نفعا بأن أقرضه دراهم مكسرة بشرط رد صحيحة أو أقرضه طعاما في مكان بشرط رده في مكان آخر..وفي الخلاصة :القرض بالشرط حرام."(كتاب البيع،باب المرابحة  والتولية ،فصل في بيان التصرف في المبيع والثمن قبل القبض ،133/6،ط:دار الكتاب الإسلامي) فقط والله أعلم
                                                  
عنوان: لون پر لی ہوئی گاڑیوں کی قسطیں ٹرانسفر کرنے والے ایپلیکیشن استعمال کرنے کا حکم
سوال: ایک موبائل اپلیکیشن ہے ،جس کے ذریعہ منی ٹرانسفر ،ریچارچ ، اسی طرح گاڑی کی لون کی قسطیں چکائی جاتی ہے ،ایجنٹ کے ذریعہ کمپنی کے اکاؤنٹ میں رقم جمع کی جاتی ہے ،پھر وہ رقم اپلیکیشن کے والیٹ میں جمع ہوتی ہے اور والیٹ کے ذریعہ سے یہ سب کام کیے جاتے ہیں، جس پر کمپنی کمیشن بھی دیتی ہے ۔سوال یہ ہے کہ بینک یا فائنانس کمیٹی سے لون پر گاڑیاں خریدنے والوں کی قسطیں ان کے اکاؤنٹ میں لون کی آئی ڈی کے ذریعہ ادا کی جاتی ہے ،جب کہ ان کا لون پر گاڑی خریدنا سود پر مشتمل ہوتاہے تو اس اپلیکیشن کے ذریعہ لون آئی ڈی پر رقم ٹرانسفر کرنا کیسا ہے ؟یہ سودی معاملہ میں تعاون تو نہیں ہے ؟مدلل واضح فرماکر شکریہ کا موقع عنایت کریں۔
جواب: واضح رہے کہ جس طرح سودی معاملہ کی لین دین شرعاً ناجائزاورحرام ہے،اسی طرح سودی معاملہ میں تعاون بھی شرعاًناجائزاورحرام ہے۔صورتِ مسئولہ میں سائل کابیان اگرواقعۃً درست ہے کہ  بینک یافائنانس کمیٹی سےلون(سودی قرضہ) پرخریدی گئی گاڑیوں کی قسطیں مذکورہ ایپلیکیشن کےذریعےلون آئی ڈی پرٹرانسفرکی جاتی ہے ،تویہ سودی معاملہ میں تعاون ہونےکی وجہ سے  جائزنہیں ہے ،لہذامذکورہ ایپلیکیشن کو سودی معاملات میں  استعمال کرنےسے احترازکیاجائے۔حضرت جابررضی اللہ عنہ سے روایت ہے :"عن جابرؓ قال: لعن رسول صلي الله عليه وسلم آکل الربا، وموکله، وکاتبه، وشاهدیه، وقال: هم سواء."(الصحيح لمسلم ، با ب لعن آکل الربا، ومؤکله ج :2 ص : 27 ط : هندية)"ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔"قرآن کریم میں ہے :"﴿ وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ ﴾ ."[المائدة: 2]"اور نیکی اور تقویٰ میں ایک دوسرے کی اعانت کرتے رہو اور گناہ اور زیادتی میں ایک دوسرے کی اعانت مت کرو اور اللہ تعالیٰ سے ڈرا کرو بلاشبہ اللہ تعالیٰ سخت سزا دینے والے ہیں۔ "فقط واللہ اعلم
                                                  
عنوان: قرض کے معاملہ میں قرض دیتے وقت واپسی میں زیادتی کی شرط لگانے کا حکم
سوال: میں  ایک شخص سے دو لاکھ روپے  قرض لینا چاہ رہا ہوں،اوروہ شخص اس شرط پر دے رہا ہے کہ بعد میں ایک سال بعد دو لاکھ چالیس ہزار روپے لوٹانے ہوں گے، شرعاً اس کا کیا حکم ہے؟
جواب: صورتِ مسئولہ میں سائل کا مذکورہ شخص سے دو لاکھ روپے اس شرط پر قرض لینا کہ ایک سال بعد دو لاکھ پر مزید چالیس ہزار روپے کی ادائیگی سائل پر لازم ہوگی، شرعاً ناجائز اور سود ہے،کیوں کہ قرض کے حوالہ سے شریعت کا اصول یہ ہے کہ جتنا قرض لیاجائے اتنا ہی واپس کیا جائے جائے ،قرض واپسی میں   اضافے کی شرط لگانا جائز  نہیں ہے ،بلکہ یہ سود کے زمرے میں ہونےکی وجہ سے یہ زیادتی لینا حرام ہے، اور نہ ہی قرض دینے والا قرض دیتے وقت یاقرض دینے کے بعد صراحۃً یا اشارۃً یا کنایۃً زیادتی کا مطالبہ کرسکتا ہے،البتہ  اگر مذکورہ شرط کے بغیرسائل اُس شخص سے قرض لے لے،اور اور وہ شخص زیادتی کا مطالبہ نہ کرے،اور سائل واپسی میں  از خود کچھ پیسے مزید بڑھا کر واپس کردے  ،توشرعاً اس کی اجازت ہے  ۔سنن الکبری للبیہقی میں ہے :"عن فضالة بن عبيد صاحب النبي صلى الله عليه وسلم أنه قال: " ‌كل ‌قرض ‌جر منفعة فهو وجه من وجوه الربا."( باب کل قرض جر منفعة فهو ربا ، ج:5 ، ص:571، ط :دارالکتب العلمیة )ترجمہ:" نبی کریم صلی اللہ علیہ وسلم نے ارشاد فرمایا: ہر وہ قرض جو نفع لائے وہ سود کی قسموں میں سے ایک قسم ہے۔"اعلاء السنن میں ہے:"قال ابن المنذر: أجمعوا على أن المسلف إذا شرط على المستسلف زیادة أو ھدیة  فأسلف على ذلك إن أخذ الزیادة علی ذلك ربا".(كتاب الحوالة، باب كل قرض جر منفعة، ج:14، ص:513، ط:ادارة القرآن)فتاوی شامی میں ہے:"(قوله ‌كل ‌قرض ‌جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(كتاب البيوع، باب المرابحة والتولية، ج:5، ص:166، ط:سعيد)فقط والله اعلم
                                                  
عنوان: ida app کا حکم
سوال: ida ایپ پر انویسٹ کرکے پیسہ کمانا کیسا ہے ؟
جواب: صورت ِ مسئولہ میں مذکورہ ایپ سے کمائی کرنا درج ذیل  مفاسد کی وجہ سے ناجائز ہے ۔مذکورہ ایپ کی جانب سے روزانہ کلک کرنے کے لیے جو ٹاسک ملتا ہے اور اس پر کلک کرنے پر بطور معاوضہ پیسہ دیا جاتا ہے یہ بظاہر اجارہ کا معاملہ ہے ؛لیکن اس میں یہ خرابی ہے کہ شرعاً  اجارہ میں اجیر  سے کوئی معاوضہ نہیں لیا جاتا بلکہ اجیر کو اس کے عمل پر محنتانہ دیا جاتا ہے ،جب کہ مذکورہ ایپ  میں اجیر کو پہلے رقم پیش کرنی ہوتی ہے اور اس پر اس کو ٹاسک ملتا ہے ،مزید یہ کہ ٹاسک پر کلک کرنا فی  نفسہ کوئی مفید عمل نہیں ،جس پر اجارہ کو درست کہا جا سکے ۔مذکورہ ایپ میں اگر آپ کی لنک سے کوئی جوائنٹ ہوتا ہے تو اس پر کمیشن ملتا ہے اس میں بھی کمیشن بغیر کسی عمل کے ملتا ہے اور بغیر کسی عمل کے پیسہ ملنا شرعاً درست نہیں۔تفسیر بغوی میں ہے :"قوله تعالى: يا أيها الذين آمنوا لا تأكلوا أموالكم بينكم بالباطل يعني بالحرام، ‌بالربا ‌والقمار والغصب والسرقة والخيانة ونحوها، وقيل: هو العقود الفاسدة إلا أن تكون تجارة".(ج:1،ص:602،داراحیاء التراث العربی)فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل".(باب المہر،ج:3،ص:156،سعید)حدیث میں ہے :"عن سعيد بن عمير الأنصاري قال: سئل رسول الله - صلى الله عليه وسلم - أيُّ الكسب أطيب؟قال: "عمل الرجل بيده، وكلّ بيعٍ مبرورٍ".(شعب الایمان،باب التوکل باللہ عزوجل ،ج:2،ص:434،مکتبۃ الرشد)الکاشف عن حقائق السنن میں ہے :"قوله: (مبرور)) أي مقبول في الشرع بأن لا يكون فاسدًا، أو عند الله بأن يكون مثابًا به".(کتاب البیوع،باب الکسب وطلب الحلال،ج:7،ص:2112،مکتبۃ نزار)فقط واللہ اعلم
                                                  
عنوان: شہید ہونے کی وجہ سے ملنے والے فنڈ کا حکم
سوال: میرے والد صاحب شہید ہوئے ہیں، حکومت کی طرف سے ایک کروڑ روپے مالی امداد ملے گی، میری والدہ زندہ ہے، جب کہ ہم دو بھائی اورپانچ بہنیں ہیں ، اس کی شرعی تقسیم کیا ہوگی ؟
جواب: واضح رہے کہ ملازمین کے  انتقال  کےبعد ان کے لواحقین کو   ملنے فنڈ اگرمحکمہ والے صرف بیوہ یا اولاد کے لیے مخصوص کر دیتے ہیں، جیسا کہ گریجویٹی یا بینوولنٹ فنڈ تو پھر یہ سب کچھ اُسی کو ملے گا جس کے لیے انہوں نے مخصوص کر دیا۔ اس لیے کہ ان دونوں کی حقیقت یہ ہے کہ یہ ادارے کی طرف سے انعام ہوتا ہے،اور انعام  اسی کا ہوتا ہے جسے دینے والا دیتا ہے اور جتنا دیتا ہے ؛ اس لیے یہ فنڈز ان ہی کے  ہوں گے جن کو ادارہ نامزد کرے گا،کسی اور کا اس میں حق نہیں ہوگا۔اور  اگر وہ کسی کے لیے مخصوص نہیں کرتے،جیسا کہ پراویڈنٹ فنڈ اور ایمپلائز ویلفئر فنڈ  تو اس رقم کا حکم یہ ہے کہ : یہ ملازم کا ترکہ ہوتی ہے اور اس کے پس ماندگان میں وراثت کے اصولوں کے تحت تقسیم ہوتی ہے؛لھذا صورت مسئولہ میں آپ کے والد مرحوم کو حکومت کی جانب سے  ملنے والی رقم میں  اگر  یہی  دوسری صورت ہےکہ   اس فنڈ کو اولاد یا بیوہ کے لیے مخصوص نہیں کیا گیا تو  ورثاء  میں سے ہر ایک کو اس فنڈ اور دیگر ترکہ میں سے   ا ن کا شرعی حصہ  دیا جائےگا۔والد مرحوم کی میراث ان کے ورثاء میں تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات نکالے جائیں گے، اس کے بعد اگر ان کے ذمہ کسی کا قرض ہو تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذ کرنے کے بعد باقی کل ترکہ  منقولہ و غیر منقولہ کو 72 حصوں میں تقسیم کرکے 9 حصے مرحوم کی بیوہ کو، 14  حصے ہر ایک بیٹے کو اور 7 حصے ہر ایک بیٹی کو ملیں گے۔میراث کی تقسیم کی صورت یہ ہے:میت: سائل کے والد، مسئلہ: 72/8بیوہ بیٹابیٹابیٹیبیٹیبیٹیبیٹیبیٹی179141477777یعنی مثلا 100 روپے میں سے 12.5 روپے مرحوم کی بیوہ کو، 19.444 روپے ان کے ہر ایک بیٹے کو اور 9.722 روپے ان کی ہر ایک بیٹی کو ملیں گے۔نوٹ:مذکورہ  تقسیم اس صورت میں  ہے جب  کہ مرحوم کے انتقال کے وقت  مرحوم کے والدین میں سے کوئی حیات نہیں تھے ۔فتاوی شامی میں ہے:"لأن تركه الميت من الأموال صافيًا عن تعلق حق الغير بعين من الأموال، كما في شروح السراجية."(  کتاب الفرائض،6/759 ط: سعید)       امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسان ِ سرکار ہے، بدونِ  قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہے  تقسیم کردے۔‘‘(4/343، کتاب الفرائض، عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم
                                                  
عنوان: خریدوفروخت کا سودا مکمل ہونے کے بعد مارکیٹ ریٹ میں اضافہ ہونے کا حکم
سوال: خرید و فروخت کا معاملہ مکمل ہونے کے بعد ثمن کی ادائیگی سے قبل مارکیٹ ریٹ بڑھ جائے، تو بل کس قیمت کا بنایا جائے گا؟
جواب: واضح رہے کہ خریدار اور فروخت کنندہ کے درمیان کسی چیز کی خرید و فروخت کا معاملہ طے پاجائے،اور ایجاب وقبول ہوجائے تو اُس  سے بیع مکمل  ہوجاتی ہے اوربیع تام ہونے کے بعد جتنی قیمت پر معاملہ طے پایا ہو،اتنی قیمت ہی مشتری پر اداکرنا لازم ہے،مارکیٹ ریٹ بڑھنے یا کم ہونے کی وجہ سے فریقین   کے مابین متعینہ قیمت میں کمی بیشی کرنا درست نہیں ہے۔"بدائع الصنائع في ترتيب الشرائع" میں ہے:"وأما حكم البيع .... فهو ثبوت الملك للمشتري في المبيع، وللبائع في الثمن للحال."(کتاب البیوع،فصل فی حکم البیع،ج:5، ص:233، ط:سعید)"فتاوی شامی" میں ہے:"وحكمه ثبوت الملك.وفي الرد:(قوله: وحكمه ثبوت الملك) أي في البدلين لكل منهما في بدل، وهذا حكمه الأصلي، والتابع وجوب تسليم المبيع والثمن، ووجوب استبراء الجارية على المشتري، وملك الإستمتاع بها، وثبوت الشفعة لو عقارا، وعتق المبيع لو محرما من البائع بحر، وصوابه من المشتري."(كتاب البيوع، ج:4، ص:506، ط:سعيد)فقط واللہ اعلم
                                                  
عنوان: بینک میں ملازمت کا حکم
سوال: بینک میں ملازمت کرنا کیسا ہے؟
جواب: واضح رہے کہ تمام بینکوں کے معاملات اور نظام سود پر مشتمل ہے نیز  بینک  اپنے ملازمین کو تنخواہ سودی کمائی سے ادا کرتا ہے،اسی طرح  بینک کی ملازمت میں سودی معاملات میں تعاون بھی پایا جاتا ہے  ہے؛ اس لیے بینک میں کسی بھی قسم کی ملازمت  جائز نہیں۔حدیث شریف میں ہے:"عن جابر قال: لعن رسول اﷲ صلی اﷲ علیه وسلم آکل الربا، وموکله، وکاتبه، وشاهدیه، وقال: هم سواء".(الصحيح لمسلم، با ب لعن آکل الربا، ومؤکله، النسخة الهندیة، ۲/۲۷)"ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔"آپ کے مسائل اور ان کا حل میں ہے:"بینک میں سودی کاروبار کی وجہ سے ملازمت حرام ہےسوال… آیا پاکستان میں بینک کی نوکری حلال ہے یا حرام؟ (دو ٹوک الفاظ میں) کیونکہ کچھ حضرات جو صوم و صلوٰة کے پابند بھی ہیں اور پندرہ بیس سال سے بینک کی نوکری کرتے چلے آرہے ہیں اور اپنی اولاد کو بھی اس میں لگادیا ہے، اور کہتے ہیں کہ: ہم مانتے ہیں کہ سودی کاروبار مکمل طور پر حرام ہے مگر بینک کی نوکری (گو بینک میں سودی نظام ہے) ایک مزدوری ہے جس کی ہم اُجرت لیتے ہیں۔ اصل سودخور تو اعلیٰ حکام ہیں جن کے ہاتھ میں سارا نظام ہے، ہم تو صرف نوکر ہیں اور ہم تو سود نہیں لیتے“ وغیرہ وغیرہ۔جواب… بینک کا نظام جب تک سود پر چلتا ہے اس کی نوکری حرام ہے، ان حضرات کا یہ استدلال کہ: ”ہم تو نوکر ہیں، خود تو سود نہیں لیتے“ جواز کی دلیل نہیں، کیونکہ حدیث میں ہے:”رسول اللہ صلی اللہ علیہ وسلم نے سود کھانے والے پر، کھلانے والے پر، اور اس کے لکھنے والے پر اور اس کی گواہی دینے والے پر لعنت فرمائی، اور فرمایا کہ یہ سب برابر ہیں۔“پس جبکہ آنحضرت صلی اللہ علیہ وسلم نے ان سب کو ملعون اور گناہ میں برابر قرار دیا ہے تو کسی شخص کا یہ کہنا کس طرح صحیح ہوسکتا ہے کہ: ”میں خود تو سود نہیں لیتا، میں تو سودی ادارے میں نوکری کرتا ہوں۔“علاوہ ازیں بینک ملازمین کو جو تنخواہیں دی جاتی ہیں، وہ سود میں سے دی جاتی ہیں، تو مالِ حرام سے تنخواہ لینا کیسے حلال ہوگا․․․؟ اگر کسی نے بدکاری کا اَڈّہ قائم کیا ہو اور اس نے چند ملازمین بھی اپنے اس ادارے میں کام کرنے کے لئے رکھے ہوئے ہوں، جن کو اس گندی آمدنی میں سے تنخواہ دیتا ہو، کیا ان ملازمین کی یہ نوکری حلال اور ان کی تنخواہ پاک ہوگی․․․؟جو لوگ بینک میں ملازم ہیں، ان کو چاہئے کہ جب تک بینک میں سودی نظام نافذ ہے، اپنے پیشہ کو گناہ اور اپنی تنخواہ کو ناپاک سمجھ کر اللہ تعالیٰ سے اِستغفار کرتے رہیں اور کسی جائز ذریعہٴ معاش کی تلاش میں رہیں۔ جب جائز ذریعہٴ معاش مل جائے تو فوراً بینک کی نوکری چھوڑ کر اس کو اختیار کرلیں"۔(  بینک کی ملازمت، بعنوان: بینک میں سودی کاروبار کی وجہ سے ملازمت حرام ہے، ٧ /  ٣٥٧، ط: مکتبہ لدھیانوی)فقط واللہ اعلم
                                                  
عنوان: قرض کی ادائیگی کےلیے بینک سے قرض لینا
سوال: میں کسی وجہ سے بہت سے لوگوں کا مقروض ہو گیا ہوں اب ان کو قرض واپس کرنا ہے کیا میں بینک سےقرض لے کر لوگوں کا قرض ادا کر سکتا ہوں؟
جواب: واضح رہے کہ شریعت مطہرہ میں سود لینا اور دینا دونوں حرام  ہیں اور سودی معاملہ کرنے والوں کے لیے اللہ تعالیٰ اور اس کے رسول  صلی اللہ علیہ وآلہٖ وسلم کی طرف سے جنگ کا اعلان کیا گیا ہے،لہٰذا قرض داروں کے مطالبہ سے بچنے  کے لیے،بینک سے قرضہ لینا جوکہ لا محالہ سودی ہوگا، اللہ اور اس کے رسول صلی اللہ علیہ وآلہٖ وسلم کی مخالفت  ہے،جو کہ دنیا میں بھی رسوائی کا باعث ہے اور آخرت میں اللہ تعالیٰ کے غضب،عذاب اور نبی کریم صلی اللہ علیہ وآلہٖ وسلم کی شفاعتِ کبریٰ سے محرومی کا سبب ہے،لہذا صورت مسئولہ میں سائل کے لیےبینک سے سودی قرضہ لیناجائز نہیں الایہ کہ  انتہائی مجبوری کی حالت ہوبایں طورکہ جان جانے کا قوی خطرہ ہو یا  قرض داروں کے مسلسل اصرار سے عزت نفس جانے کا قوی خطرہ ہو اور ان کو چُپ کرانے کے لیے کہیں سے بلاسود قرضہ مل نہ رہا ہو اور اس کے علاوہ کوئی اور صورت ان کے قرض ادا کرنے کی نہ ہو مثلاً کوئی جائیداد یا سامان زائد از ضرورت نہ ہو کہ جس کو بیچ کرقرضہ ادا کردیا جائے یا پھر ایسی اضطرار کی حالت ہو کہ کھانے پینے کے اسباب بھی مہیا نہ ہوں تو اس وقت سودی قرضہ لینے کی اجازت ہے۔تفسیر کبیر میں ہے:"فإن لم تفعلوا ‌فأذنوا ‌بحرب من الله ورسوله ...جعل آكل الربا في أول الأمر مؤذنا بمحاربة الله، وفي آخره متعرضا للنار."(ص:279،ج:5،‌‌سورۃ البقرة ،الآية:279،ط:دار احياء التراث العربي)صحیح مسلم میں ہے:"عن ‌جابر قال:  لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء ."ترجمہ: حضرت جابر رضی اللہ عنہ فرماتے ہیں کہ" رسول اللہ صلی اللہ علیہ وآلہٖ وسلم نے سود کھانے والے،کھلانے والے،سودی معاملے کے لکھنے والے اور اس پر گواہ بننے والوں سب پر لعنت فرمائی ہے۔"(ص:50،ج:5،كتاب البيوع،‌‌باب لعن آكل الربا ومؤكله،ط:دار المنهاج)فتاویٰ شامی میں ہے:"قوله ‌كل ‌قرض ‌جر نفعا حرام أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(ص:166،ج:5،‌‌کتاب البیوع،‌‌باب المرابحة والتولية،ط:سعید)البحر الرائق میں ہے:"وفي القنية من الكراهية يجوز ‌للمحتاج الاستقراض ‌بالربح."(ص:137،ج:6،کتاب البیع،باب الربوا،ط:دار الکتاب الاسلامی )غمز عیون البصائر فی شرح الاشباہ والنظائر میں ہے:"قوله: يجوز للمحتاج الاستقراض بالربح، وذلك نحو أن يقترض عشرة دنانير مثلا، ويجعل لربها شيئا معلوما في كل يوم ربحا."(ص:294،ج:1،القاعدة الخامسة الضرر يزال،ط:دار الکتب العلمیة)فتاوی محمودیہ میں ہے:’’سود دینا حرام ہے، ایسے شخص پر حدیث شریف میں لعنت آئی ہے، حرام کا ارتکاب اضطرار کی حالت میں معاف ہے، پس اگر جان کا قوی خطرہ ہے یا عزت کا قوی خطرہ ہے، نیز اور کوئی صورت اس سے بچنے کی نہیں، مثلاً: جائیداد فروخت ہوسکتی ہے، نہ روپیہ بغیر سود کے مل سکتا ہے تو ایسی حالت میں زید شرعاً معذور ہے۔ اور اگر ایسی حالت نہیں، بلکہ کسی اور دنیوی کاروبار کے لیے ضرورت ہے یا روپیہ بغیر سود کے مل سکتا ہے یا جائیداد فروخت ہوسکتی ہے تو پھر سود پر قرضہ لینا جائز نہیں، کبیرہ گناہ ہے۔(ص:305،ج:16،باب الربوا،ط:دار الافتاء جامعہ فاروقیہ)فقط والله اعلم
                                                  
عنوان: بینک سے لون پہ گھر لینے کا حکم
سوال: میں امریکہ میں رہتاہوں،یہاں پر اسلامک  بینک سے لون(قرض) پہ گھر لینا جائز ہے یا نہیں؟کافی لوگوں نے لیےہیں،  اور جواز دیتے ہیں کہ  مفتی تقی عثمانی صاحب کی طرف سے( approve)اجازت ہے۔ راہنمائی فرمائیں۔
جواب: واضح رہے کہ بینک سے سودی لون  (قرض) پہ گھر لینا  جائز نہیں ہے، کیوں کہ  سود لینا اور سود دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے،خواہ  امریکہ یا کسی اور غیر مسلم ملک میں ہی کیوں نہ  ہو۔صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»."(کتاب المساقاۃ والمزارعة، باب الربا، ج: 2، ص: 1052، رقم: 4092، ط: بشري)قرآن کریم میں اللہ رب العزت کا ارشادہے:"يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِن كُنتُم مُّؤْمِنِينَ فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ وَإِن كَانَ ذُو عُسْرَةٍ فَنَظِرَةٌ إِلَىٰ مَيْسَرَةٍ ۚ وَأَن تَصَدَّقُوا خَيْرٌ لَّكُمْ ۖ إِن كُنتُمْ تَعْلَمُونَ."ترجمہ:  "اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے۔ اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پرکوئی  ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو اور   زیادہ بہتر ہے تمہارے لیے اگر تم کو خبر ہو"۔الدر المختار میں ہے:  "كل قرض جر نفعا ،حرام."(کتاب البیوع، باب المرابحة والتولیة، فصل فی القرض، ج: 5، ص: 166، ط: سعید)فقط والله اعلم
                                                  
عنوان: بينک سے اسٹیٹمنٹ بنوانے کی جائز اور ناجائز صورتیں
سوال: بینک سے یا کسی ویزہ ایجنٹ سے اکاؤنٹ کی اسٹیٹمنٹ بنوانا اور اس کے بدلے کچھ رقم دینا کیا یہ جائز ہے ؟سوال کی تفصیل یہ ہے کہ کچھ لوگ بیرون ملک سٹڈی ویزہ یا اور اس طرح کوئی بھی ویزہ کے حصول کے لیے بینک کی اسٹیٹمنٹ بنواتے ہیں یا کسی ایجنٹ سے یا پھر کسی بینک سے اور بینک یا وہ ایجنٹ کچھ مدت کے لیے پیسے سٹوڈنٹ کے اکاؤنٹ میں رکھتے ہیں اور اس کے عوض کچھ رقم لیتے ہیں یہ جائز ہے یا نہیں ؟اگر یہ جائز نہیں تو جواز کی صورت کیا ہے ؟
جواب: سٹڈی ویزہ یا کوئی بھی ویزہ حاصل کرنے کے لیے بینک سے اسٹیٹمنٹ بنوانے کی جائز صورت یہ ہے کہ کسی سے بلا سود قرض لے کررقم اپنے اکاؤنٹ میں رکھوا لی جائے ، اور جتنی رقم اکاؤنٹ میں  ڈالی ہے اسٹیٹمنٹ میں اس سے زائد رقم  ظاہر نہ کروائی جائے،اور حقیقی اثاثوں اور لین دین پر مشتمل اسٹیٹمنٹ بنوالی جائے تو یہ صورت جائز ہے۔لیکن بینک یا ویزہ ایجنٹ سے اس طرح اسٹیٹمنٹ بنوانا کہ حقیقی طور پر آدمی جس رقم کا مالک نہیں اسے اسٹیٹمنٹ میں شو  کیاجائے،یہ جعلی اسٹیٹمنٹ ہےجوکہ دھوکہ دہی اور جھوٹ پر مشتمل ہونے  کی وجہ سے ناجائز ہے ۔ اور اگر بینک اسٹیٹمنٹ بنوانے  والے کے اکاؤنٹ میں  رقم بطور ِ قرض    رکھے ،اور اس کا معاوضہ  وصول کرےتویہ صورت بھی ناجائز ہے،اس لیے کہ  قرض پر نفع  لینا سودکے حکم میں ہے،اور سود کا لین دین کرنا ناجائز اور حرام ہے   ۔البتہ  یہ صورت ہو سکتی ہے کہ ویزہ  ایجنٹ کو ویزہ کی کاروائی  کرکے ویزہ نکالنے کے لیے وکیل بنا دےاور اس پر اس کی اجرت مقرر کردے، جب کام ہو جائے تو وہ مقررہ اجرت دے دے یا اگر اعتماد  ہے تو پہلے سے دے دے تو یہ جائز  ہو گا۔مصنف ابن ابی شیبہ ہے:"حدثنا أبو بكر قال: حدثنا حفص عن أشعث عن الحكم عن إبراهيم قال: ‌كل ‌قرض ‌جر منفعة فهو ربا."(كتاب البيوع ،فصل في من كره كل قرض جر نفعا،ج:11، ص :425،ط : دار الكنوز)مشكاة المصابيح ميں ہے:"وعن جابر عن النبي صلى الله عليه وسلم قال: «من أعطي عطاء فوجد فليجز به ومن لم يجد فليثن فإن من أثنى فقد شكر ومن كتم فقد كفر ‌ومن ‌تحلى ‌بما ‌لم ‌يعط كان كلابس ثوبي زو. رواه الترمذي وأبو داود."(كتاب البيوع باب العطايا،الفصل الثاني ج:2 ،ص:910 ،المكتب الإسلامي)المحيط البرهاني في الفقه النعماني میں ہے:"ذكر محمد رحمه الله في كتاب الصرف عن أبي حنيفة رضي الله عنه: أنه كان يكره كل قرض فيه جر منفعة، قال الكرخي: هذا إذا كانت المنفعة مشروطة في العقد".(الفصل التاسع والعشرون في القرض وما يكره من ذلك، وما لا يكره، ج:5، ص:394، ط:دارالكتب العلمية)فقط واللہ اعلم
                                                  
عنوان: ذاتی رقم سے والدین کے علم میں لاۓ بغیر  کاروبار کرنے کا حکم
سوال: ہم چار بھائی ہیں اور والد کی بنائی ہوئی تین دوکانیں ہیں، تین بھائی کے ذمہ ایک ایک دوکان ہے اور میں امامت کرتا ہوں، امامت کی پوری تنخواہ  اپنے والد کو دے دیتا ہوں ،البتہ فارغ وقت میں کچھ اور کام  بھی کرتا ہوں، اس سے جو  آمدن حاصل ہوتی ہے ،وہ میں اپنے پاس رکھتا ہوں، فارغ وقت کی حاصل شدہ آمدن میں اپنے اور اپنی بیوی بچوں پر خرچ کرتا ہوں ،اور  اس کے بعد جو کچھ رقم بچ جاتی ہے، کیا میں اس رقم سے کچھ کاروبار کرسکتا ہوں؟ والد  اور بھائیوں کے علم میں لاۓ بغیر؟ ۔جبکہ دوکان کی آمدن  سے  مجھے کچھ بھی  نہیں ملتا! باقی بھائی اپنے بیوی بچوں کا خرچہ اسی دوکان کی آمدن  سے  کرتے  ہیں ۔ لیکن حساب والد کا ہی چلتا ہے گھر میں!
جواب: واضح رہے کہ  سائل جو کچھ رقم کماتا ہیں  چاہے تنخواہ کی صورت میں ہو یا فارغ اوقات میں کسی بھی جائز کام کے ذریعہ ،وہ تمام کی تمام رقم  کا مالک سائل خود ہے ،لہذا  وہ اس رقم سے جو بھی جائز کام کرنا چاہے کرسکتا ہے،والدین  اور بھائیوں کے علم میں لاۓ بغیر شرعا کوئی حرج نہیں ہے۔فتاوی شامی میں ہے:"لأن الملك ما من شأنه ‌أن ‌يتصرف ‌فيه ‌بوصف ‌الاختصاص، والمال ما من شأنه أن يدخر للانتفاع وقت الحاجة."(كتاب البيوع،502/4،ط:سعيد)فقط والله اعلم
                                                  
عنوان: مروجہ اسلامک بینکنگ کا حکم
سوال: اعتماد اسلامک بینکنگ، نیشنل بینک آف پاکستان اسلامی بینک کاری کے لیے فتوے پیش کررہے ہیں تو کیا یہ اسلامی بینک کاری بالکل صحیح ہے شریعت مطہرہ کی رو سے ؟
جواب: مروجہ اسلامی بینکوں کے معاملات مکمل طور پر شرعی اصولوں کے مطابق نہیں ہیں، اس لیے مروجہ اسلامی بینکوں میں سیونگ اکاؤنٹ کھلوانا ، ان بینکوں کے ذریعہ سے گاڑی یا گھر وغیرہ خریدنا اور اس جیسے دوسرے تمویلی معاملات کرنے سے اجتناب کرنا لازم ہے، البتہ کرنٹ اکاؤنٹ کھلوانے کی جس طرح عام /غیر اسلامی بینکوں میں گنجائش ہے اسی طرح مروجہ اسلامی بینکوں میں بھی کرنٹ اکاؤنٹ کھلوانے کی گنجائش ہے۔فقط واللہ اعلم
                                                  
عنوان: نیٹ ورک ٹاور سے کمائی کا حکم
سوال: نیٹ ورک ٹاور سے کمائی کیسا ہے ؟یعنی کمپنی کی طرف سے مالک کی زمین میں نصب کرنے کے بعد ماہانہ جو تنخواہ آتی ہے ، ان کا کیا حکم ہے؟اس لیے کہ اس سے نیٹ بھی استعمال ہوتا ہے جو کہ بعض لوگ غلط بھی استعمال کرتے ہیں؟
جواب: واضح رہے کہ  انٹرنیٹ کا استعمال صحیح اور غلط دونوں مقاصد کے لیے ہوتا ہے، انٹرنیٹ کے ذریعے بہت سے جائز کام بھی کیے جاسکتے ہیں، اس لیےکسی کمپنی کو اپنی زمین کرایہ پر دینا کہ وہ اس میں نیٹ ورک ٹاور نصب کرے شرعاً جائز ہے اور  اس کی کمائی حلال ہے۔ اگر اس کا کوئی ناجائز استعمال کرتا ہے تو اس کا گناہ اسی غلط استعمال کرنے والے پر ہوگا۔البحر الرائق میں ہے :"وقد استفيد من كلامهم هنا أن ما قامت المعصية بعينه يكره  بيعه وما لا فلا ولذا قال الشارح إنه لا يكره بيع الجارية المغنية والكبش النطوح والديك المقاتل والحمامة الطيارة اهـ".(کتاب السیر ،باب البغاۃ،ج:5،ص:155،دارالکتاب الاسلامی)فتاوی شامی میں ہے :"وكذا لايكره بيع الجارية المغنية والكبش النطوح والديك المقاتل والحمامة الطيارة؛ لأنه ليس عينها منكراً، وإنما المنكر في استعمالها المحظور اهـ  قلت: لكن هذه الأشياء تقام المعصية بعينها لكن ليست هي المقصود الأصلي منها، فإن عين الجارية للخدمة مثلاً والغناء عارض فلم تكن عين المنكر، بخلاف السلاح فإن المقصود الأصلي منه هو المحاربة به فكان عينه منكراً إذا بيع لأهل الفتنة، فصار المراد بما تقام المعصية به ما كان عينه منكر بلا عمل صنعة فيه، فخرج نحو الجارية المغنية؛ لأنها ليست عين المنكر، ونحو الحديد والعصير؛ لأنه وإن كان يعمل منه عين المنكر لكنه بصنعة تحدث فلم يكن عينه".(کتاب الجہاد،باب البغاۃ،ج:4،ص:268،سعید)فقط واللہ اعلم
                                                  
عنوان: انشورنس ممبر بننے کا حکم
سوال: میرے شوہر نے شادی سے پہلے تین جگہ انشورنس کروائی تھی، شادی کو آٹھ سال ہو چکے ہیں، شادی کے دوسرے سال میں نے جب انہیں انشورنس کے ناجائز ہونے کابتایا تو انہوں نے دو جگہ سے انشورنس ختم کروا دی، لیکن اس سے انہیں کافی نقصان ہوا ، ان کمپینوں نےبہت کم پیسے واپس کیے،  اس وجہ سے انہوں نے تیسری جگہ سے انشورنس ختم نہیں کروائی، کیا ہمارے لیے یہ انشورنس جاری رکھنا جائز ہے تاکہ ہم جتنی رقم جمع کروائیں ہمیں واپس مل سکے۔
جواب: واضح رہے کہ انشورنس کی مروجہ تمام اقسام جوئے اور سود کا مجموعہ ہونے کی وجہ سے ناجائز اور حرام ہیں۔صورتِ مسئولہ میں سائلہ کے شوہر نے تین جگہ انشورنس کروایا تھا، اور پھر دو جگہ سے انشورس  ختم کروانے  پر ان کو اصل رقم سے کم رقم واپس ملی ہے، جب کہ ایک جگہ سے انشورنس ختم نہیں کیا، تو ایسی صورت چو ں كه  يه معامله ناجائز  اور  حرام معاملہ ہے اگر  سائلہ کا شوہر فوراً اس معاملے كو ختم كركے نقصان كو برداشت كرسكتا ہےتو  اس کے لیے بہتر یہی ہے کہ   اس معاملے كو  فوراًختم كرلے،  اور اگر سائلہ کا شوہر تنگدست ہو اور اس نقصان کو برداشت کرنے کا متحمل نہ ہو تو اس صورت میں مجبوراً اپنی اصل رقم واپس لینے کے لیے یہ معاملہ اس وقت تک  جاری رکھ سکتا ہے، اور اصل رقم  ملنے کی صورت میں  اس سے زائد رقم لینا جائز  نہیں ہے۔نیز تین مختلف جگہوں پر لگائی گئی رقم کا نقصان  جاری شدہ انشورنس والے معاملے سے پورا کرنا بھی ناجائز ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾[المائدة: 90]صحیح مسلم  میں ہے:"حدثنا محمد بن الصباح، وزهير بن حرب، وعثمان بن أبي شيبة، قالوا: حدثنا هشيم، أخبرنا أبو الزبير، عن جابر، قال: «لعن رسول الله صلى الله عليه وسلم آكل الربا، ‌ومؤكله، ‌وكاتبه، وشاهديه»، وقال: «هم سواء»."(کتاب المساقاۃ،باب لعن آکل الربا ومؤکله۔3/1219۔دار إحیاء الکتب العربیة)مصنف ابن ابی شیبہ میں ہے:"حدثنا أبو بكر قال: حدثنا ابن أبي زائدة، عن عاصم، عن ابن سيرين، قال: «كل شيء ‌فيه ‌قمار فهو من الميسر»."(كتاب البيوع و الأقضية/4/420۔مکتبة الرشد)فتاوی شامی میں ہے:"وسمي القمار قمارًا؛ لأنّ كل واحد من المقامرين ممن يجوز أن يذهب ماله إلى صاحبه، و يجوز أن يستفيد مال صاحبه وهو حرام بالنص."(کتاب الحظر و الإباحة، فصل في البیع، 6/403،ط: سعید)فقط واللہ أعلم
                                                  
عنوان: Islamic Noor Card (اسلامک نور کارڈ) کے نام سے موجود کریڈٹ کارڈ استعمال کرنے کا حکم
سوال: فیصل بینک کا(Islamic Noor Card)  اسلامک نور  کارڈ   جو  کہ ایک کریڈٹ کارڈ ہے، استعمال کرنا جائز ہے یا نہیں؟
جواب: واضح رہے کہ جس طرح سود لینا حرام ہے، اسی طرح اس کا معاہدہ کرنا بھی شرعاً حرام ہےچوں کہ کریڈٹ کارڈ چاہے وہ کسی بینک کا کسی بھی نام و عنوان سے ہو،صارف کریڈٹ کارڈ لیتے وقت بینک سے یہ معاہدہ کرتا ہے کہ وہ اگر  لی جانے والی رقم مقررہ مدت میں واپس نہ کر سکا تو ایک متعین شرح کے ساتھ جرمانہ کے نام پر سود ادا کرے گا،تویہ معاہدہ شرعاً جا ئز نہیں ؛اس لیے  کہ اگر بالفرض  کریڈٹ کارڈ لینے والا شخص لی گئی رقم مقررہ مدت میں واپس بھی کردے تو معاہدہ سودی ہونے کی وجہ سے اصولی طور پر کریڈٹ کارڈ کا بنوانا اور استعمال کرنا  ناجائز ہے  اور اگر مقررہ مدت کے بعد سود کے ساتھ رقم واپس کرتا ہے تو اس میں گناہ میں مزید اضافہ ہوگا،   اس لیے ادائیگی کی صورت کوئی بھی ہو اس سے قطع نظر نفسِ معاہدہ کے سودی ہونے کی وجہ سے کریڈٹ کارڈ بنوانا اور اس کو کسی بھی کام میں استعمال کرنا  ناجائز ہے،لہذا صورتِ مسئولہ میں فیصل بینک کا مذکورہ "اسلامک نور کارڈ"  چوں کہ ایک  کریڈٹ کارڈر ہے،اس لیے اس کا بنوانا اور  استعمال کرنا سودی معاہدے اور سودی لین دین کی وجہ سے شرعاً جائز نہیں ہے، لہذا اس سے اجتناب کیا جائے۔کریڈٹ کارڈ کے لیے مزید تفصیل کے لیے درج ذیل لنک ملاحظہ کیجیے:ڈیبٹ کارڈ اور کریڈٹ کا حکمبدائع الصنائع میں ہے:"وأما الذی یرجع إلی نفس القرض فهو أن لا یکون فیه جر منفعة، فإن کان لم یجز ، نحو ما إذا أقرضه دراهم غلّة علی أن یرد علیه صحاحا، أو أقرضه وشرط شرطاً له فیه منفعة لما روی عن رسول اللّٰہ صلى الله عليه وسلم أنه نهی عن قرض جرّ نفعاً."(کتاب القرض، فصل فی شرائط رکن القرض،395/7،ط:دار الکتب العلمیة)فتاوی شامی میں ہے:"وفي الأشباه: كلّ قرض جرّ نفعًا حرام، فكره للمرتهن سكنى المرهونة بإذن الراهن...(قوله: كلّ قرض جر نفعًا حرام) أي إذا كان مشروطًا كما علم مما نقله عن البحر...ثم رأيت في جواهر الفتاوى إذا كان مشروطًا صار قرضًا فيه منفعة وهو ربا وإلا فلا بأس به اهـ ما في المنح ملخصًا وتعقبه الحموي بأن ما كان ربًا لايظهر فيه فرق بين الديانة والقضاء على أنه لا حاجة إلى التوفيق بعد الفتوى على ما تقدم أي من أنه يباح."(مطلب كلّ قرض جر نفعًا حرام، ج:5،ص:166،ط:سعید)الأشباہ والنظائر میں ہے:"ماحرم فعله حرم طلبه".(القاعدة الرابعة عشر،ج:1،ص:348،ط:مکتبه علمیه)عمدة القاری میں ہے:"الرضی بالحرام حرام."(باب آكل الرباوشاهده،كاتبه،ج:17،ص:320،ط:دار الكتب العلمية)الجامع لأحكام القرآن للقرطی میں ہے:"قوله تعالى: (وقتلهم الأنبياء بغير حق) أي ونكتب قتلهم الأنبياء، أي رضاهم بالقتل. والمراد قتل أسلافهم الأنبياء، لكن لما رضوا بذلك صحت الإضافة إليهم. وحسن رجل عند الشعبي، قتل عثمان رضي الله عنه فقال له الشعبي: شركت في دمه. فجعل الرضا بالقتل قتلا، رضي الله عنه قلت: وهذه مسألة عظمى، حيث يكون الرضا بالمعصية معصية. وقد روى أبو داود عن، العرس بن عميرة الكندي عن النبي صلى الله عليه وسلم قال: (إذا عملت الخطيئة في الأرض كان من شهدها فكرهها- وقال مرة فأنكرها- كمن غاب عنها ومن غاب عنها فرضيها كان كمن شهدها). وهذا نص."(تفسيرسورة آل عمران،ج:4،ص:295،ط:دار الكتب المصرية،القاهرة)وفيه أيضا:"قال الله عز وجل: (إنكم إذا مثلهم). فكل من جلس في مجلس «1» معصية ولم ينكر عليهم يكون معهم في الوزر سواء، وينبغي أن ينكر عليهم إذا تكلموا بالمعصية وعملوا بها، فإن لم يقدر على النكير عليهم فينبغي أن يقوم عنهم حتى لا يكون من أهل هذه الآية. وقد روي عن عمر بن عبد العزيز [رضي الله عنه «2»] أنه أخذ قوما يشربون الخمر، فقيل له عن أحد الحاضرين: إنه صائم، فحمل عليه الأدب وقرأ هذه الآية (إنكم إذا مثلهم) أي إن ‌الرضا ‌بالمعصية معصية، ولهذا يؤاخذ الفاعل والراضي بعقوبة المعاصي حتى يهلكوا بأجمعهم."(تفسير سورة النساء،ج:5،ص:418،ط:دار الكتب المصرية،القاهرة)فقط واللہ أعلم
                                                  
عنوان: Forever living product کی خرید وفروخت کرنا
سوال: امریکہ کی ایک کمپنی جس کا نام' forever living products 'ہے،اس کمپنی کی بنیاد نیٹ ورک مارکیٹنگ پر رکھی گئی ہے،اس کمپنی میں مکمل طور پر حلال پارٹس تیار کیے جاتے ہیں ، اس کمپنی کے بنائی ہوئی چیزیں بہت ہی زیادہ مفید ہے لوگوں کے لیے ، سوال یہ ہے کہ کیا مسلمانوں کو اس کمپنی  forever living productsسے جڑ کر خرید وفروخت کرنا جائزہے یانہیں ؟
جواب: ہماری معلومات کے مطابقForever livingایک  انٹرنیشنل کمپنی ہے، اس میں آن لائن کلاس لینی پڑتی ہے، جس کی فیس تقریباً 2400(زیادہ بھی ہوسکتاہے) ہے، کلاس لینے کے بعد تقریباً75,000   کی انویسٹمنٹ کرنی  پڑتی ہے ، اس کے بعد اس شخص کا  assistant supervisor کا عہدہ مکمل ہوجاتا ہے، اور اس کو دو پوائنٹس  ملتے ہیں، اس کے بعد اگر یہ شخص اس کمپنی میں مزید لوگوں کو پیسے انویسٹ کرنے کا کہتے ہیں، اگر کوئی دوسرا، تیسرا شخص پہلے شخص کے توسط سے اس کمپنی میں پیسے انویسٹ کرے گا، تو اس سے پہلے شخص کے پوائنٹس بھی بڑھتے جاتے ہیں،  مثلا زید نے انویسٹمنٹ کی، پھر  عمر کو بتایا، اور عمر نے بھی انویسٹمنٹ کی ، عمر کو بھی وہی عہدہ ، وہی پوائنٹس ملیں گے، جو زید کو ملے تھے،  مگر چوں کہ زید عمر کو لایا، تو زید کو عمر کی وجہ سے بھی دو پوائنٹس ملیں گے،جس سے زید کے چار پوائنٹس ہوجائیں گے،  اور یہی سلسلہ آگے  چلتا رہے گا،دوسری صورت اس کمپنی میں کام کی  یہ ہے کہ جتنے لوگوں کو اس کمپنی میں کوئی لاتا ہے، اتنا ہی وہ عہدہ کے اعتبار سے آگے بڑھتا جاتا ہے۔مذکورہ بالا تفصیل کے مطابق اس کمپنی کے کاروبار کی روح ممبر سازی کے ذریعے کمیشن حاصل کرنا ہے،جس کی دو حیثیتیں ہیں:1۔ بلاواسطہ ممبران کا کمیشن ( یعنی ہر اول ممبر کو اپنے ماتحت جو دو یا تین آدمیوں کی ممبر سازی پر ملنے والا)، یہ دلالی چونکہ بنیادی طور پر محنت کے عنصر سے خالی ہوتی ہے کہ اس میں محض کام کی راہ نمائی ہوتی ہے، اصل کام اور محنت نہیں ہوتی ہے، اس لیے اصولاً اس کو ناجائز ہی ہونا چاہیے تھا، البتہ عوام الناس کے تعامل اور ان کی حاجات کی بناء پر بقدر ضرورت اس اجرت دلالی کی گنجائش دی ہے۔2۔ بالواسطہ ممبران کا کمیشن (یعنی ممبر اول کے ماتحت دو یا تین ممبران نے آگے اپنے ماتحت جو دویا تین ممبر بنائے تھے)، اور اسی طرح یہ سلسلہ آگے لا محدود چلتا ہے، اس کمیشن میں ممبر اول  کی کوئی محنت شامل نہیں ہوتی، اور نہ ہی ممبر اول کے کمیشن کے حصول کے لیے اس کی محنت  اور دلالی شرط ہے،بلکہ ممبر اول کے ماتحت ممبران کی محنت کا ثمرہ ہوتا ہے، کاروبار کی یہ نوعیت انسانی محنت سے اصولاً و قانوناً خارج ہے،  جب کہ اسلامی  تجارت میں اجرت   مال و محنت  کے بدلے میں  ہوتی ہے: لہذا اس صورت میں  ملنے والا کمیشن قمار اور سود کی تعریف میں داخل ہو کر حرام ہے۔نیز اس کمپنی کی ویب سائٹ پر  تمام شرعی شرائط کی رعایت کرنے کی صورت میں خرید و فروخت کرنا  جائز  ہوگا۔فتاوی ہندیہ میں ہے: "ھی عبارۃ عن عقد علی الشرکة في الربح بمال من أحد الجانبین و العمل من الجانب الآخر."(کتاب المضاربة، ج: 4، ص: 285، ط: رشیدیة)تفسیر منیر میں ہے:"الربا: ھو مجرد کسب من غیر عوض و الشرع یحرم اخذ المال ظلما بغیر حق شرعی."(التفسیر المنیر فی العقیدۃ و الشریعة و المنھج لوھبة الزحیلي، سورۃ البقرۃ، ج: 3، ص: 99، ط: دارالفکر بیروت)مجلۃ الاحکام العدلیہ میں ہے:"الإجارة باعتبار المعقود عليه على نوعين: النوع الأول: عقد الإجارة الوارد على منافع الأعيان، النوع الثاني: عقد الإجارة الوارد على العمل."(کتاب الإجارات، ص: 81، ط: نور محمد)خلاصۃ الفتاوی میں ہے:"و في الأصل أجرۃ السمسار والمغازي و الحمامي و الصکاك و ما لا تقدیر فیه للوقت و لا مقدار لما یستحق بالعقد لکن فیه حاجة جاز و إن کان فی الأصل فاسدا."(خلاصة الفتاوی، کتاب الإجارات، جنس آخر فی المتفرقات، ج: 3، ص: 116، ط: رشیدیة) فقط واللہ اعلم
                                                  
عنوان: پریمیم پرائز بانڈ پر انعام کے علاوہ ملنے والی رقم کا حکم
سوال: 25000 والے اور 40000 والے پریمیم پرائز بانڈ پر گورنمنٹ کی طرف سے جو ماہانہ پیسے  ملتے ہیں انعام کے علاوہ ۔ اس کے لئے کیا حکم ہے کیا یہ لینا جائز ہے؟یا یہ سود کے زمرے میں آتا ہے؟
جواب: واضح رہے کہ  پریمیم پرائز بانڈ پر گورنمنٹ کی طرف سے جو پیسے ملتے ہیں وہ سود ہے، اس کا لینا جائز نہیں ہے۔قرآن كریم میں اللہ رب العزت کا ارشاد ہے:"يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِن كُنتُم مُّؤْمِنِينَ فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ ۖ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ وَإِن كَانَ ذُو عُسْرَةٍ فَنَظِرَةٌ إِلَىٰ مَيْسَرَةٍ ۚ وَأَن تَصَدَّقُوا خَيْرٌ لَّكُمْ ۖ إِن كُنتُمْ تَعْلَمُونَ." (البقرة، 280،279،278)ترجمہ:  "اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے۔ اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پرکوئی  ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو اور   زیادہ بہتر ہے تمہارے لیے اگر تم کو خبر ہو"۔بدائع الصنائع میں ہے: "(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله - صلى الله عليه وسلم - أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب."(کتاب القرض ، فصل فی شرائط رکن القرض ، ج 7، ص 395 ، ط:سعید)فتاوی شامی میں ہے:"لان الرباھوالفضل الخالی عن العوض."(کتاب البیوع ، باب خیارالعیب ، ج5 ، ص 21 ، ط:سعید)الدر المختار میں ہے:  "كل قرض جر نفعا ،حرام."(کتاب البیوع ،باب المرابحة والتولیة ،فصل فی القرض ،ج5 ،ص166،ط:سعید)فقط والله اعلم
                                                  
عنوان: جوا کے غیرمشروع اور گناہ ہونے کی حکمت / حرام مال کھانے کا گناہ اور سزا / حلال پیسوں کے ساتھ حرام پیسوں کی زیادتی اور کثرت کی صورت میں اس کے استعمال کا حکم
سوال: 1:کرکٹ یا کسی بھی گیم پر  جوا کھیلنا گناہ کیوں ہے؟ اس کی کوئی حکمت ہے؟2:حرام مال کھانے پر کیاگناہ  اور کیا سزا ہے؟3:اگر ایک گھر میں حلال و حرام دونوں قسم کے پیسےآتے ہوں، لیکن حرام پیسے کی کثرت و زیادتی ہو ، تو اس صورت میں ان پیسوں کے استعمال کا کیا حکم ہے؟
جواب: 1: ''جو ا'' جسے عربی زبان میں "قمار"اور "میسر" کہا جاتا ہے،در حقیقت ہر وہ معاملہ ہے جس میں’’مخاطرہ ہو‘‘، یعنی قمار کی حقیقت یہ ہے کہ ایسا معاملہ کیا جائے جو نفع ونقصان کے خطرے کی بنیاد  پرہو، جواچاہے کسی کھیل وغیرہ میں پایاجائے یاکسی بھی عام معاملہ میں،ازروئے شرع حرام اور گناہ کبیرہ ہے،اس کے گناہ ہونے کی سب سے بنیادی دلیل یہ ہے کہ   قرآن کریم  و حدیث میں جوے کی واضح ممانعت موجود ہے:" يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ " [المائدة :90]ترجمہ :"اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں سو ان سے بالکل الگ رہو تاکہ تم کو فلاح ہو۔"صحیح بخاری میں ہے:"عن ‌أبي هريرة رضي الله عنه قال: قال رسول الله صلى الله عليه وسلم: «من حلف فقال في حلفه: واللات والعزى، فليقل: لا إله إلا الله، ‌ومن ‌قال ‌لصاحبه: ‌تعال ‌أقامرك، فليتصدق»."(کتاب تفسیر القرآن، ج:6، ص:141، ط:دار طوق النجاة)"حضرت ابوہریرہ رضی اللہ عنہ سے مروی ہے، رسول اللہ صلی اللہ علیہ وسلم نے ارشاد فرمایا: جس شخص نے قسم کھائی لات اور عزی ٰ کی تو اس کو چاہئے کہ وہ لا الہ الا اللہ کہے، اور جس شخص نے اپنے ساتھی سےکھاکہ "آؤ جوا کھیلیں"تو اس کو چاہیئے کہ وہ صدقہ کرے۔" مصنف ابن ابی شیبہ میں ہے:"عن عبد الله بن عمرو قال: ‌من ‌لعب ‌بالنرد ‌قمارا كان كآكل لحم الخنزير، ومن لعب بها غير قمار كان كالمدهن بودك الخنزير."(كتاب الأداب، فصل في اللعب بالنرد وما جاء فيه، ج:14، ص:372، ط:دار كنوز)"حضرت عبداللہ ابن عمرورضی اللہ عنہ سے مروی ہےکہ جوشخص نے نرد(چوسر) جوے کے طور پر کھیلتاہے وہ خنزیر کا گوشت کھانے والے کی طرح ہے،اور جو شخص نرد جوئے کے طور پر نہیں کھیلتاتو اس کی مثال خنزیر کی چربی کا تیل استعمال کرنے والے کی طرح ہے۔" جوئے کے ممنوع ہونے کی حکمت :جس معاشرے میں جوا اور سٹہ بازی کا چلن عام ہوجائے،تو وہاں لوگوں میں نفرت و عداوت اوردین سے دوری کی  فضا پیدا ہوجاتی ہے،اسی لیے اسلام کی آمد سے قبل عرب معاشرے میں جوا کھیلاجاتا تھا تو وہ دین سے بھی دور تھے،اور ان میں قتل و غارت گری بھی بکثرت پائی جاتی تھی،اسی لیے قرآن مجید میں  جوے کی ممانعت کی حکمت اور وجہ   میں یہ دو چیزیں اور بالخصوص نماز سے دوری کو ذکر کیا گیا ہے۔"إِنَّمَا يُرِيدُ الشَّيْطَانُ أَن يُوقِعَ بَيْنَكُمُ الْعَدَاوَةَ وَالْبَغْضَاءَ فِي الْخَمْرِ وَالْمَيْسِرِ وَيَصُدَّكُمْ عَن ذِكْرِ اللَّهِ وَعَنِ الصَّلَاةِ ۖ فَهَلْ أَنتُم مُّنتَهُونَ"(سورة المائدة:91)ترجمہ:شیطان تو یوں چاہتا ہے کہ شراب اور جوئے کے ذریعے سے تمہارے آپس میں عداوت اور بغض واقع کردے،اور اللہ تعالیٰ کی یاد سے اور نماز سے تم کو باز رکھے،سو اب بھی باز آؤ گے۔"(از بیان القرآن)احکام القرآن للجصاص میں ہے:"ولا خلاف بين أهل العلم في تحريم القمار وأن المخاطرة من القمار; قال ابن عباس: ‌إن ‌المخاطرة ‌قمار وإن أهل الجاهلية كانوا يخاطرون على المال، والزوجة، وقد كان ذلك مباحا إلى أن ورد تحريمه ."(باب تحريم الميسر، ج:1، ص:398، ط:دارالكتب العلمية)حجۃ اللہ البالغۃ میں ہے:"وكان الميسر والربا شائعين في العرب، وكان قد حدث بسببهما مناقشات عظيمة لا انتهاء لها ومحاربات، وكان قليلهما يدعوا إلى كثيرهما، فلم يكن أصوب ولا أحق من أن يراعى حكم القبح والفساد موفرا، فينهى عنهما بالكلية."(البيوع المنهي عنها، ج:2، ص:165، ط:دارالجيل)فتاوی شامی میں ہے:"القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(كتاب الحظر والإباحة، فصل في البيع، ج:6، ص:403، ط:سعيد)2:حرام مال اگر بے دھیانی اور لاعلمی میں کھالیاجائے تو اس صورت میں کوئی گناہ یا سزا نہیں ہے، البتہ اگر کسی چیز یا مال کے حرام ہونے کا علم ہو،اس کے باوجود کوئی شخص وہ حرام  کھائے تو یہ گناہ کبیرہ ہے،قرآن و حدیث میں حلال و طیب مال کھانے اور حرام سے اجتناب کرنے کا حکم وارد ہوا ہے۔" يَآ اَيُّـهَا الرُّسُلُ كُلُوْا مِنَ الطَّيِّبَاتِ وَاعْمَلُوْا صَالِحًا ۖ اِنِّـىْ بِمَا تَعْمَلُوْنَ عَلِيْـمٌ " (المومنون:51)ترجمہ"اے پیغمبرو! تم (اور تمہاری اُمتیں) نفیس، پاکیزہ چیزیں کھاؤ اور نیک اعمال کرو (اور) میں تم سب کے کیے ہوئے کو خوب جانتا ہوں۔"( بیان القرآن)" يَا أَيُّهَا النَّاسُ كُلُوا مِمَّا فِي الْأَرْضِ حَلَالًا طَيِّبًا  "(البقرة:168)ترجمہ"اے لوگو! جو چیزیں زمین میں موجود ہیں ان میں سے (شرعی) حلال پاک چیزوں کو کھاؤ۔"(بیان القرآن)" يَا أَيُّهَا الَّذِينَ آمَنُواْ لاَ تَأْكُلُواْ أَمْوَالَكُمْ بَيْنَكُمْ بِالْبَاطِلِ إِلاَّ أَن تَكُونَ تِجَارَةً عَن تَرَاضٍ مِّنكُمْ " (النساء :29)ترجمہ :" اے ایمان والو آپس میں ایک دوسرے کے مال ناحق طور پر مت کھاؤ لیکن کوئی تجارت ہو جو باہمی رضامندی سے ہو تو مضائقہ نہیں ۔"( بیان القرآن)احکام القرآن للجصاصؒ میں ہے:"قوله تعالى: {لا تأكلوا أموالكم ‌بينكم ‌بالباطل} نهي لكل أحد عن أكل مال نفسه ومال غيره بالباطل. وأكل مال نفسه بالباطل إنفاقه في معاصي الله; وأكل مال الغير بالباطل قد قيل فيه وجهان: أحدهما: ما قال السدي وهو أن يأكل بالربا والقمار والبخس والظلم، وقال ابن عباس والحسن: أن يأكله بغير عوض."(ج:2، ص:216، ط:دارالكتب العلمية)حرام مال کھانے کی سزا:حرام کھانے کی سزا و عقاب اور وبال سے متعلق متفرق احادیث مروی ہیں،چنانچہ صحیح مسلم میں حضرت ابوہریرۃ رضی اللہ عنہ سے مروی ہے ،کہ رسول اللہ صلی اللہ علیہ نے ارشاد فرمایا: اے لوگوں!بے شک اللہ تعالیٰ پاک ہیں اور پاکیزہ مال ہی قبول کرتے ہیں،اور بے شک اللہ تعالیٰ نے مؤمنین کو بھی اسی چیز کا حکم دیا ہےجس کا حکم پیغمبروں کو دیا ہے،اور پھر  یہ دوآیات تلاوت فرمائیں:"يا أيها الرسل كلوا من الطيبات واعملوا صالحا إني بما تعملون عليم"،"يا أيها الذين آمنوا كلوا من طيبات ما رزقناكم"، اس کے بعد رسول اللہ صلی اللہ علیہ وسلم نے ایک ایسے آدمی کا تذکرہ فرمایا جو لمبے سفر میں پراگندہ حال میں غبار آلود ہوچکا ہو،اور  وہ آسمان کی طرف ہاتھ اٹھاکر دعامانگتے ہوئے کہہ رہاہو:اے میرے رب! اے میرے رب!جب کہ (حقیقت حال یہ ہو کہ ) اس کا کھانا حرام،اس کا پیناحرام اور اور اس کا اوڑھنا حرام ہو،اورحرام کی غذا اسے مل رہی ہوسو اس حالت میں اس کی دعائیں کیسے قبول ہوسکتی ہیں؟"عن أبي هريرة؛ قال: قال رسول الله صلى الله عليه وسلم: "أيها الناس! إن الله طيب لا يقبل إلا طيبا. وإن الله أمر المؤمنين بما أمر به المرسلين. فقال: {يا أيها الرسل كلوا من الطيبات واعملوا صالحا إني بما تعملون عليم}. وقال: {يا أيها الذين آمنوا كلوا من طيبات ما رزقناكم} ". ثم ذكر الرجل يطيل السفر. أشعث أغبر. يمد يديه إلى السماء. يا رب! يا رب! ومطعمه حرام، ومشربه حرام، وملبسه حرام، وغذي بالحرام. ‌فأنى ‌يستجاب لذلك؟"(كتاب الزكاة،باب قبول الصدقة من الكسب الطيب وتربيتها، ج:2، ص:703، ط:دارالتراث العربي)المعجم الاوسط للطبرانی میں حضرت ابن عباس رضی اللہ عنہما سے مروی ہے کہ رسول اللہ صلی علیہ وسلم کے سامنے یہ آیت پڑھی گئی:"يا أيها الناس كلوا مما في الأرض حلالا طيبا"،  تو حضرت سعد بن ابی وقاص رضی اللہ عنہ نے کھڑے ہوکر عرض کیا: یارسول اللہ ! (صلی اللہ علیہ وسلم) میرے لیے دُعا کیجیے کہ میں مستجاب الدعوات ہوجاوٴں! آپ صلی اللہ علیہ وسلم نے فرمایا کہ: اپنے کھانے کو پاک کرو! اللہ کی قسم! جب کوئی شخص حرام کا لقمہ پیٹ میں ڈالتا ہے تو چالیس دن تک اللہ تعالیٰ اُس کا عمل قبول نہیں کرتا، جس شخص کا بدن حرام مال سے بڑھا تو اُس کا بدلہ سوائے جہنم کے اورکچھ بھی نہیں ہے۔"عن ابن عباس قال: تليت هذه الآية عند رسول الله صلى الله عليه وسلم: {يا أيها الناس كلوا مما في الأرض حلالا طيبا}  فقام سعد بن أبي وقاص، فقال: يا رسول الله، ادع الله أن يجعلني مستجاب الدعوة، فقال له النبي صلى الله عليه وسلم: يا سعد أطب مطعمك تكن مستجاب الدعوة، والذي نفس محمد بيده، ‌إن ‌العبد ‌ليقذف اللقمة الحرام في جوفه ما يتقبل منه عمل أربعين يوما، وأيما عبد نبت لحمه من السحت والربا فالنار أولى به."(المعجم الأوسط للطبراني، ج:6، ص:310، ط:دارالحرمين)فتاوی شامی میں ہے:"‌الحرمة ‌تتعدد مع العلم بها.وفي الرد: مطلب الحرمة تتعدد (قوله الحرمة تتعدد إلخ) نقل الحموي عن سيدي عبد الوهاب الشعراني أنه قال في كتابه المنن: وما نقل عن بعض الحنيفة من أن الحرام لا يتعدى ذمتين، سألت عنه الشهاب ابن الشلبي فقال: هو محمول على ما إذا لم يعلم بذلك، أما لو رأى المكاس مثلا يأخذ من أحد شيئا من المكس ثم يعطيه آخر ثم يأخذ من ذلك الآخر آخر فهو حرام اهـ ."(كتاب البيوع، باب البيع الفاسد، ج:5، ص:98، ط:سعيد)3:جس گھر میں حلال و حرام دونوں قسم آمدنی آتی ہو،اور دونوں میں امتیاز ہوتا ہو،تو حلال آمدنی کا استعمال جائز اور حرام کا استعمال ناجائز ہوگا،تاہم اگر حلال و حرام دونوں قسم کی آمدنی مخلوط ہو،اور امتیاز بھی ممکن نہ ہو،تو حرام کی کثرت کی صورت میں کُل مال کا استعمال ناجائز ہوگا۔مبسوط سرخسی میں ہے:"أن الحكم للغالب وإذا كان الغالب هو الحرام كان الكل حراما في وجوب الإجتناب عنها في حالة الإختيار.وكذلك إن كانا متساويين لأن عند المساواة يغلب الحرام شرعا قال - صلى الله عليه وسلم -: «ما ‌اجتمع ‌الحرام والحلال في شيء إلا غلب الحرام الحلال» ولأن التحرز عن تناول الحرام فرض."(كتاب التحري،ج:10،ص:197،ط:دارالمعرفة)فقط والله اعلم
                                                  
عنوان: میت کے کپڑوں کو استعمال کرنے کا حکم
سوال: کیا میت کے استعمال شدہ کپڑے ان کی اولاد پہن سکتی ہیں، یا خیرات کرنا ضروری ہے؟
جواب: واضح رہے کہ انتقال کے وقت میت کی ملکیت میں جو کچھ موجود ہوتاہے وہ سب اس کےترکہ میں شمار ہوتا ہے،جسے ورثاء کےدرمیان ان کے شرعی حصص کے بقدر تقسیم کیا جائے گا ،پھر جس کے حصے میں مذکورہ کپڑے آجائے تو وہ خود بھی استعمال کرسکتا ہے، اور کسی دوسرے کو ہدیہ  یا صدقہ بھی کرسکتا ہے۔شرح المجلۃ لسلیم رستم باز میں ہے:"كما ان اعيان المتوفي المتروكة عنه مشتركة بين الورثة علي حسب حصصهم."(كتاب الشركة ،الفصل الثالث، ج:1، ص: 610، ط:دارالاشاعة العربية)شرح المجلة لسليم رستم باز ميں هے:"يجوز لأحد أصحاب الحصص التصرف مستقلا في الملك المشترك بإذن الآخر،لكن لايجوز له أن يتصرف تصرفا مضرا بالشريك ، والإذن نوعان: صريح و دلالة ، ففي الأول يتصرف الشريك بحصة شريكه كما أذنه سواء أضر أو لم يضر فله أن يرهن و يبيع أو يهب."(الكتاب العاشر في أنواع الشركات ، الفصل الثاني،  الماده: 1071،  ص:600، ط:دارالاشاعت العربية)موسوعة الفقه الإسلامي میں ہے:"القاعدة التاسعة: الأصل في الأشياء الإباحة.فكل ما خلق الله الأصل فيه الحل والإباحة ما لم يرد دليل يحرمه.وكل ما صنع الإنسان من الآلات والأجهزة فالأصل فيه الحل والإباحة ما لم يرد فيه دليل يحرمه.فالأصل الإباحة في كل شيء، والتحريم مستثنى."(القاعدة التاسعة، ج:2، ص:293، ط:بيت الافكار الدولية)فقط والله اعلم
                                                  
عنوان: bill of lading  میں اضافی پیسوں کا حکم
سوال: میں یاران شپنگ لائن کے CEO کی حیثیت سے یہ مسئلہ دریافت کرنا چاہتاہوں کہ:شپنگ لائن میں جیسے بہت سے ڈوکیومنٹس ہوتے ہیں ان میں سے ایک ڈوکیومنٹ ہوتاہے جسے Bill of Lading کہاجاتاہے ،جس میں فریقین ،اشیاء اور جس جگہ سے سامان جارہاہے اورجو منزل ہے  اس کی تمام تفصیلات درج ہوتی ہیں ۔یہاں جو مسئلہ درپیش ہے وہ یہ ہے کہ اگربحری جہاز ملک ایران سے چلااور اسکی منزل انڈیا ہے تو بعض اوقات براہ راست وہ جہاز ایران سے انڈیا جاتاہے تو اس Bill of Lading میں یہ ہی درج ہوگا، اگر وہ بحری جہاز کسی اور ملک کی بندرگاہ سے ہوکے آیا ہو تو دو Bill of Lading بنتے ہیں مثلاً ایران سے چلا لیکن بذریعہ دبئی انڈیا آیا تو ایسے ڈوکیومنٹ کو Switch Bill of Lading کہتے ہیں ایک بل میں درج ہوگا ایران سے جبل علی اور دوسرے میں درج ہوگا جبل علی سے کوئی بھی بندرگاہ ہوسکتی ہے انڈیا کی اور یا کسی اور ملک کی۔ اب مسئلہ یہ پوچھناہے کہ کسٹمرزکی ڈیمانڈ یہ ہے کہ اگرچہ بحری جہاز براہ راست بھی آرہاہوآپ Switch Bill of Ladingدیں گے اور اس کی  فیس تقریباً ۱۰۰ ڈالر سے ۲۰۰ ڈالر تک ہوتی ہے ،اگر ہم Switch Bill of Lading دیتے ہیں تو جھوٹ اور دھوکہ ہوتاہے، اگر نہیں دیتے تو کنٹینرز ہفتہ سے لے کر مہینہ تک بھی پورٹ پر رکھا رہے گا اور اسکی فیس چارج ہوتی رہے گی۔ کسٹمرزالگ پریشان کررہے ہیں ان کا سامان نہیں پہنچ رہا ہے اور چوں کہ ایران پر معاشی پابندیاں ہیں تو Bill of Lading پہ ایران کانام آجائے تو بینک سے ایل سی کھولنا بھی مشکل ہوتاہے ،ایسی صورتِ حال میں ہم اگر Switch Bill of Lading بناتے ہیں اور جو فیس چارج ہم کریں گے Switch Bill of Ladingکی وجہ سے وہ بلا نیت ثواب کے صدقہ کردیں توایسا کیاجاسکتاہے اور معاملہ شرعی لحاظ سے کیسا رہے گا؟
جواب: صورتِ  مسئولہ میں  swich bill of lidingکے نام سے پیسے لینا رشوت ہے جو کہ ناجائز ہے،اس کے علاوہ اس میں جھوٹ بھی ہے اور قانون کی خلاف ورزی بھی ہے ،ان وجوہ کی بنا مذکورہ رقم حرام ہے اوراسے واپس کرنا اور آئندہ اجتناب برتنا لازم ہے۔ مذکورہ عذر کو جھوٹ اور رشوت دہی کا جواز قرار نہیں دیا جاسکتا۔ارشادِ ربانی ہے:"فَنَجْعَل لَّعْنَتَ اللَّهِ عَلَى الْكَاذِبِين."ترجمہ: ’’لعنت کریں اللہ کی اُن پر جو کہ جھوٹے ہیں۔‘‘(آل عمران 61)بخاری شریف میں ہے’’حدثني محمد بن الوليد: حدثنا محمد بن جعفر: حدثنا شعبة قال: حدثني عبيد الله بن أبي بكر قال: سمعت أنس بن مالك رضي الله عنه قال:ذكر رسول الله صلى الله عليه وسلم الكبائر، أو سئل عن الكبائر، فقال: (الشرك بالله، وقتل النفس، وعقوق الوالدين، فقال: ألا أنبئكم بأكبر الكبائر؟ قال: قول الزور، أو قال: ‌شهادة ‌الزور). قال شعبة: وأكثر ظني أنه قال: (‌شهادة ‌الزور).[بخاری ص 230 ج 5 ط دار ابن کثیر]سنن ابی داود میں ہے:"عن عبد الله بن عمرو قال لعن رسول الله صلى الله عليه وسلم الراشى والمرتشى." (كتاب القضاء،باب كراهية الرشوۃ،148/2،ط:مکتبۃ حقانیۃ ملتان)فقط واللہ  اعلم
                                                  
عنوان: ٹریڈ ریپبلک کمپنی میں ملازمت
سوال: میں جرمنی کے شہر برلن میں سافٹ وئیر انجینیر کے طور پر پچھلے ایک سال سے کام کر رہا ہوں، ابھی مجھ سے ایک کمپنی نے کام کے لیے رابطہ کیا تھا اور میں نے انٹر ویو کے لیے ہاں کر دی تھی، اس وقت مجھے اس کمپنی کے بارے میں  کچھ خاص معلومات نہیں تھیں، جب پہلا انٹرویو ہوا تو  میں نے اس کمپنی کے بارے میں کچھ پڑھا، اس کا نام "Trade Republic"ٹریڈ ریپبلک ہے، پہلے میں یہ سمجھ رہا تھا کہ یہ عام مارکیٹ پلیس نوعیت کی کمپنی ہوگی،جہاں لوگ سامان وغیرہ کی خرید و فروخت کرتے ہیں، لیکن پڑھنے کے بعد یہ معلوم ہوا کہ یہ کمپنی ایک انویسٹمنٹ کمپنی ہے، ان کی ویب سائٹ اور موبائل ایپ ہے،جس پر صارفین  اسٹاک، سیکورٹی EFT(Electronic Funds Transfer)وغیرہ میں انویسٹ کر سکتے ہیں، اور ان کی خرید و فروخت کر سکتے ہیں، اور اس کمپنی نے ابھی ایک نیا اکاؤنٹ بھی متعارف کر وایا ہے،  جس میں اکاؤنٹ ہولڈر کو سود ملتا ہے، جب کہ اس کمپنی کابنیادی ذریعہ آمدن یہ ہے کہ وہ صارفین سے ٹریڈ فیس وصول کرتا ہے، (یعنی مذکورہ اشیاء کی خرید و فروخت کی فیس اس کمپنی کو دینی ہوتی ہے)، مجھے یہ پوچھنا تھا کہ کیا میں اس کمپنی میں کام کر سکتا ہوں؟Website: https://traderepublic.com
جواب: واضح رہے کہ جس طرح سودی معاملہ کا لین دین شرعا ناجائز اور حرام ہے، اسی طرح سودی معاملہ میں کسی بھی طرح کا معاون بننا بھی ناجائز اور حرام ہے ،  جس  کمپنی کے بارے میں آپ نے سوال کیا ہے یعنی "Trade Republic"، اس  کی ویب سائٹ سے اس کی جو تفصیل اور کام کی نوعیت معلوم ہوئی ہے، اس کےمطابق    اس کمپنی میں لوگ سیونگ اکاؤنٹ، کرپٹو کرنسی  اور اسٹاک وغیرہ میں سرمایہ کاری کرتے ہیں،اور یہ معاملات کئی شرعی مفاسد کی وجہ سے حرام ہیں، (سیونگ اکاؤنٹ کھلوا کر اس سے حاصل ہونے والا نفع سود ہے، نیزکرپٹو کرنسی  میں سرمایہ کاری کرنا،  شرعی اعتبار سے  مال نہ ہونےکی وجہ سے سراسر ناجائز ہے) ، تو اس کمپنی میں ملازمت کرنے سے آپ بھی درحقیقت   ان معاملات میں عملاً معاون ہوں گے، جب کہ  سودکی لعنت ایسی ہے ،جس کاتعلق صرف سودلینےیادینےوالےتک ہی محدود نہیں رہتا  بلکہ کسی بھی قسم کی معاونت کرنےوالے(سودی معاملہ لکھنےوالےاوراس میں گواہ بننےوالے شخص )تک اس کااثرپہنچتاہے،جیساکہ حدیث شریف میں ہے کہ رسول اللہ صلی اللہ علیہ و سلم نے فرمایا :"  سود  کھانے (لینے) والے پر،  سود کھلانے (دینے)  والے پر،  سودی لین دین  لکھنے والے پر اور اس کے گواہوں پر سب ہی پر لعنت فرمائی ہے،نیز آپ صلی اللہ علیہ و سلم نے فرمایا کہ یہ سب (اصل گناہ میں) برابر ہیں"، لہٰذا مذکورہ  کمپنی میں ملازمت اختیار کرنا شرعاً نا جائز اور حرام ہے،  آپ فی الحال جس جگہ ملازمت کر رہے ہیں، اگر اس سے خرچے پورے نہیں ہو رہے ہیں تو کسی اور جگہ   حلال روزگار  تلاش کریں، اور  خدا کے حضور دعا گو رہیں۔ارشاد باری تعالیٰ ہے:"{يَمْحَقُ اللَّهُ الرِّبَا وَيُرْبِي الصَّدَقَاتِ}[البقرة: 276]." ترجمہ:اللہ سود کو مٹاتے ہیں،  اور صدقات کو بڑھاتے ہیں۔ (از بیان القرآن)حدیثِ مبارک میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: هم سواء."( باب لعن آكل الربا ومؤكله،ج:3، ص:1219،  ط:، دار إحیاء التراث ، بیروت)ایک اور حدیث مبارک میں ہے:"وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل: رواهما ابن ماجه والبيهقي في شعب الإيمان."(مشکاۃ المصابیح، باب الربا، الفصل الثالث، ج:2، ص:859،ط: المكتب الإسلامي)ترجمہ: حضرت ابن مسعود رضی اللہ عنہ سے مروی ہے کہ نبی ﷺ نے ارشاد فرمایا:  سود اگرچہ بڑھتا جائے لیکن اس کا انجام ہمیشہ قلت (کمی) کی طرف ہوتا ہے۔"شرح النووي علي صحيح مسلم"میں ہے:"آكل الربا ‌وموكله وكاتبه وشاهديه وقال هم سواء) هذا تصريح بتحريم كتابة المبايعة بين المترابيين والشهادة عليهما وفيه تحريم الإعانة على الباطل والله أعلم."كتاب البيوع، باب الربا، ج:11، ص:26، ط : دارإحياء التراث العربي)فقط والله أعلم
                                                  
عنوان: مکتب کی بچوں سے فیس لینا/ مسجد میں مکتب کے بچوں کو تعلیم دینے کا حکم
سوال: ہمارے یہاں الحمد للہ ایک صاحب خیر کی طرف سے مکتب کیلئے جگہ فراہم کی گئ ہے ،جس میں الحمد للہ تقریبا ۲۵۰ دو سو پچاس بچے اور بچیاں تعلیم حاصل کرتے ہیں، جس میں ایک نظا م کے تحت مکمل نصاب کے ساتھ تعلیم جاری ہے ،نورانی قاعدہ ،قرآن مجید ، تعلیم الاسلام، دینی تعلیم کا رسالہ ،مسنون دعائیں وغیرہ شامل ہے ،جس میں پڑھانےوالے سات اساتذہ ہیں ،تین مقامی اور چار غیر مقامی،جن کا مکمل خرچہ ( مکان کا کرایہ ،تنخواہ ،نیز سال میں دو مرتبہ گھر آنے جانے کا خرچہ )مکتب کے ذمہ ہے ،تو ان اخراجات کے لئے بچوں سے حسب استطاعت فیس لی جاتی ہے، کچھ بچے کم فیس دیتے ہیں، کچھ نہیں بھی دیتےہے،تو صاحب خیر حضرات تعاون کرتے ہیں ،یہ کل اخراجات فیس سے پورے نہیں ہوتے، اس لئے مکتب کہ ذمہ داران اپنی طرف سے رقم کا انتظام کرتے ہیں ۔1:توکیا بچوں سے فیس لےکر اس طرح کا انتظام کرنا درست ہےیا نہیں؟2:بچوں سے فیس نہ لیتے ہوئے زکوۃ کی رقم سے انتظام کیا جاسکتا ہے؟3:ہمارے یہاں کچھ لوگوں کا کہنا ہے، کہ بچوں سے فیس لینا درست نہیں، دوسرا مسئلہ یہ ہیکہ کیا اس طرح نظام شرعی مسجد (احاطہ مسجد ) کےباہر کچھ روم بنے ہیں، اس میں کرنا درست ہے؟
جواب: 1: بچوں سے تعلیمی فیس لینا درست ہے،  نیز اگر اس فیس کا انتظام کوئی دوسرا شخص کرتاہے ،تو پڑھانے والے کے لیے یہ رقم لینا جائز ہوگی،  بشرطیکہ  یہ رقم زکاۃ کی مد میں سے نہ ہو۔ ہاں اگر بچے کا والد مستحقِ زکاۃ ہو اور تعاون کرنے والا زکاۃ وغیرہ کی رقم بچے کے والد کو مالک بناکر دے دے کہ وہ جس مصرف میں چاہے صرف کردے، پھر وہ اس سے بچے کی تعلیمی فیس ادا کردے تو اس کی اجازت ہوگی۔2:زکات اور صدقاتِ واجبہ (مثلاً: نذر، کفارہ، فدیہ اور صدقہ فطر) ادا ہونے کے لیے یہ ضروری ہے، کہ  اسے کسی مسلمان مستحقِ زکاۃ شخص کو بغیر عوض کے مالک بناکر دیا جائے، اس لیے مدرسین کو  زکوٰۃ کی رقم سے تنخواہیں دینا جائز نہیں ہے، کیوں کہ تنخواہ کام کے عوض میں ہوتی ہے کہ جب کہ زکاۃ بغیر عوض کے مستحق کو مالک بناکر دینا ضروری ہوتا ہے،اگر کسی مدرسے میں طلباسے وصول کی جانے والی فیسوں سے مدرسین کی تنخواہیں پوری نہ ہوتی ہوں،یاتنخواہیں تو پوری ہوتی ہوں مگر تنخواہوں کے علاوہ مدرسہ کے اور اخراجات بھی ہوں  ان فیسوں سے پورے نہ ہوتے ہوں، توایسے میں مدرسے کامنتظم لوگوں سے صدقات وعطیات وصول کرسکتاہے البتہ جو صدقات واجب  التملیک ہوں ،تو ان کومدرسہ کے کاموں میں  صرف کرنے سے پہلے ان کی تملیک   ضروری ہے ،و مدرسہ کے منتظمین کو چاہیے کہ وہ اولاً زکوۃ کی رقوم مستحق ِزکوۃ  طلباء کو مالک بناکر دے دیں ،  پھر  طلباء  سے قیام وطعام اور تعلیم وغیرہ کی مد میں بطور ِفیس واپس لے لیں،  اور اس سے مدرسہ کی ضروریات  واخرجات پوری کریں۔3:   مدرسہ یا مکتب مسجد کی حدود سے باہر کمروں میں قائم  کرنا درست ہے۔البحر الرائق  میں ہے:"قال - رحمه الله -: "(والفتوى اليوم على جواز الاستئجار لتعليم القرآن) ، وهذا مذهب المتأخرين من مشايخ بلخ استحسنوا ذلك، وقالوا: بنى أصحابنا المتقدمون الجواب على ما شاهدوا من قلة الحفاظ ورغبة الناس فيهم؛ ولأن الحفاظ والمعلمين كان لهم عطايا في بيت المال وافتقادات من المتعلمين في مجازات التعليم من غير شرط، وهذا الزمان قل ذلك واشتغل الحفاظ بمعائشهم فلو لم يفتح لهم باب التعليم بالأجر لذهب القرآن فأفتوا بالجواز، والأحكام تختلف باختلاف الزمان."(‌‌كتاب الإجارة، باب الإجارة الفاسدة، ج:8، ص:22، ط: دار الكتاب الإسلامي)فتاوی شامی میں ہے:"دفع الزكاة إلى صبيان أقاربه برسم عيد أو إلى مبشر أو مهدي الباكورة جاز إلا إذا نص على التعويض، ولو دفعها لأخته ولها على زوجها مهر يبلغ نصابا وهو مليء مقر، ولو طلبت لا يمتنع عن الأداء لا تجوز وإلا جاز ولو دفعها المعلم لخليفته إن كان بحيث يعمل له ‌لو ‌لم ‌يعطه وإلا لا.(قوله: وإلا لا) أي؛ لأن المدفوع يكون بمنزلة العوض ط وفيه أن المدفوع إلى مهدي الباكورة كذلك فينبغي اعتبار النية، ونظيره ما مر في أول كتاب الزكاة فيما لو دفع إلى من قضي عليه بنفقته من أنه لا يجزيه عن الزكاة إن احتسبه من النفقة وإن احتسبه من الزكاة يجزيه."(كتاب الزكوة، فروع في مصرف الزكاة، ج:2، ص:356، ط : سعيد)فتاوی شامی میں ہے:"(قوله: ومن علم الأطفال إلخ ) الذي في القنية أنه يأثم ولا يلزم منه الفسق ولم ينقل عن أحد القول به ويمكن أنه بناء على بالإصرار عليه يفسق  أفاده الشارح،قلت بل في التاترخانية عن العيون جلس معلم أو وراق في المسجد فإن كان يعلم أو يكتب بأجر يكره إلا لضرورة  وفي الخلاصة تعليم الصبيان في المسجد لا بأس به اهـ  لكن استدل في القنية بقوله عليه الصلاة والسلام جنبوا مسجدكم صبيانكم ومجانينكم."(‌‌كتاب الحظر والإباحة، ‌‌فصل في البيع، فرع يكره إعطاء سائل المسجد إلا إذا لم يتخط رقاب الناس،ج:6، ص:428، ط: سعید)فتاوی شامی میں ہے: "( ويبدأ من غلته بعمارته ) ثم ما هو أقرب لعمارته كإمام مسجد ومدرس مدرسة يعطون بقدر كفايتهم ثم السراج والبساط كذلك إلى آخر المصالح."(کتاب الوقف، مطلب في وقف المنقول قصدا، ج:4، ص:367، ط: سعید)فقط واللہ اعلم
                                                  
عنوان: پیناڈول ٹیبلیٹ کو مارکیٹ ریٹ سے زائد قیمت میں فروخت کرنے کا حکم
سوال: میرا سوال یہ ہے کہ" پیناڈول ٹیبلیٹ"  جو کہ 24 روپے کی آتی ہے اور مارکیٹ میں مختلف ریٹ پر فروخت ہوتی ہے ،مثلاً: 30 ،40میں اور کہیں 50 اور 80روپےمیں بھی فروخت ہوتی ہے، کیا اتنا نفع رکھنا جائز ہے ؟اور یہ میڈیسن ہر بندے کی ضرورت ہے۔
جواب: "پینا ڈول  ٹیبلیٹ" کی قیمت چوں کہ حکومت کی جانب سے مقررہے،اورمارکیٹ و عرف میں تاجر حضرات ادویات حکومتی نرخ کے مطابق ہی فروخت کرتے ہیں،لہذا "پیناڈول ٹیبلیٹ" کو  اس کی مقررہ قیمت سے زائد سے فروخت کرنے سےاجتناب لازم ہے البتہ اگر تاجر حضرات کو "پیناڈول ٹیبلٹ"اس کی کمپنی کی جانب سے مہنگی مل رہی ہو،اورحکومتی مقررہ نرخ میں فروخت کرنے کی صورت میں تاجروں کو نقصان ہورہاہو، تو اس صورت میں مناسب و معتاد منافع رکھ کر زائد قیمت پر فروخت کرنا جائز ہوگا۔لما رواه الإمام احمد بن حنبل رح في مسنده:"عن أبي هريرة، أن رجلا جاء إلى النبي - صلي الله عليه وسلم -، فقاق: ‌سعر. فقال: "إن الله عز وجل يرفع ويخفض، ولكني لأرجو أن الله عز وجل: وليس لأحد عندي مظلمة".( ج:8،ص:317،رقم الحديث:8427، ط:دار الحديث،القاهرة)"ترجمہ: حضرت ابوہریرہ رضی اللہ عنہ سے روایت ہے کہ ایک شخص آیا اور رسول اکرم صلی اللہ علیہ وسلم سے درخواست کی کہ اے اللہ کے رسول (صلی اللہ علیہ وآلہ وسلم) (اشیاء) کے نرخ مقرر فرما دیجیے۔ آپ صلی اللہ علیہ وآلہ وسلم نے فرمایا کہ میں دعا کروں گا، پھر ایک شخص نے آکر عرض کی: یا رسول اللہ (صلی اللہ علیہ وآلہ وسلم)! بھاؤ مقرر فرما دیجیے۔ آپ صلی اللہ علیہ وآلہ وسلم نے فرمایا: اللہ تعالیٰ ہی بھاؤ گھٹاتا اور بڑھاتا ہے اور میں یہ آرزو رکھتا ہوں کہ اس حال میں اللہ تعالیٰ سے ملاقات کروں کہ میں نے کسی پر بھی زیادتی نہ کی ہو"۔مارواه الإمام أبي داود رح في سننه:"عن أنس: قال الناس: يا رسول الله - صلى الله عليه وسلم - غلا السعر ‌فسعر ‌لنا، فقال رسول الله - صلى الله عليه وسلم -: إن الله هو المسعر، القابض الباسط الرازق، وإني لأرجو أن ألقى الله عز وجل وليس أحد منكم يطالبني بمظلمة في دم ولا مال".(باب في التسعير،ج:5،ص:322،رقم الحديث:3451،ط:دار الرسالة العالمية)"ترجمہ: حضرت انس رضی اللہ عنہ سے روایت ہے کہ لوگوں نے شکایت کی کہ اے اللہ کے رسول (صلیٰ اللہ علیہ وآلہ وسلم) بھاؤ بہت چڑھ گئے ہیں، لہٰذا ہمارے لیے نرخ مقرر فرما دیجیے۔ رسول اللہ صلیٰ اللہ علیہ وآلہ وسلم نے فرمایا کہ نرخ مقرر کرنے والا تو اللہ تعالیٰ ہے، وہی رزق کی تنگی اور کشادگی کرتا ہے، اور میں یہ تمنا رکھتا ہوں کہ اللہ تعالیٰ سے اس حال میں ملوں کہ تم میں سے کسی کا مجھ سے مطالبہ نہ ہو، جانی یا مالی زیادتی کا"۔في درر الحكام في شرح مجلة الأحكام:"(المادة 153) الثمن المسمى هو الثمن الذي يسميه ويعينه العاقدان وقت البيع بالتراضي سواء كان مطابقاً للقيمة الحقيقية أو ناقصاً عنها أو زائداً عليها". (المادة:153،ج:1،ص:124،ط:دار الجيل)فقط والله أعلم
                                                  
عنوان: ویب سائٹ بنانا اور کسی اور کو سکھانا
سوال: میں ایک ویب ڈیویلپر ہوں،میں چاہتا ہوں کہ لوگوں کو یہ کام سکھاؤں ،لیکن  مسئلہ یہ ہے کہ جب ہم ویب سائٹ بناتے ہیں تو ہم اگر اس کو اپنے لیے نا بھی استعمال کریں تو جو اس کو استعمال کرنا چاہے گا وہ اس کو اپنی مرضی سے ڈیزائن کروائے گا،  اس میں تصاویر اور ویڈیوز بھی ہوں گی ،کیوں کہ یہ کام زیادہ تر کفار کےممالک  کے لیے کرنا ہوتا ہے، تو اگر میں کسی کو یہ سکھاوں اور وہ جب یہ بنائے گا تو تصاویر اور ویڈیوز وغیرہ لگا کر بنائے گا، اور بہت خدشہ ہے کہ سیکھنے والا اس علم کی مدد سے کوئی گانے باجے یا پھر کسی فحش تصاویر یا ویڈیوز پر مبنی ویب سائٹ بنا دئے تو اس میں سکھانے والا گناہ گار ہو گا یا نہیں؟
جواب: ویب سائٹ کا استعمال چوں کہ صرف ناجائز امور کے لیے نہیں ہوتا، بلکہ اس کا استعمال بہت سے جائز امور کے لیے بھی ہوتا ہے، لہٰذا کسی ویب سائٹ كابنانا سکھانا اور اپنا یہ فن آگے منتقل کرنا اور اس پر اجرت لینا جائز ہے اور اگر جس کو آپ یہ فن سکھائیں گے، وہ اس کا ناجائز استعمال کرے گا، تو اس کا گناہ اسی کو ہوگا، اس کے سکھانے والے کو نہیں ہوگا،لہذا صورتِ مسئولہ میں سائل کےلیے ویب سائٹ (جو غیر شرعی اور ناجائز امور پر مشتمل نہ ہو)سکھاناجائز ہوگا۔البحر الرائق شرح كنز الدقائق میں ہے: "قوله: ( وكره بيع السلاح من أهل الفتنة؛ لأنه إعانة على المعصية ) قيد بالسلاح؛ لأن بيع ما يتخذ منه السلاح كالحديد ونحوه لايكره؛ لأنه لايصير سلاحًا إلا بالصنعة نظيره بيع المزامير يكره ولايكره بيع ما يتخذ منه المزامير وهو القصب والخشب، وكذا بيع الخمر باطل ولايبطل بيع ما يتخذ منه وهو العنب، كذا في البدائع. وذكر الشارح أن بيع الحديد لايجوز من أهل الحرب ويجوز من أهل البغي والفرق أن أهل البغي لايتفرغون لعمله سلاحًا؛ لأن فسادهم على شرف الزوال بخلاف أهل الحرب اه  وقد استفيد من كلامهم هنا أن ما قامت المعصية بعينه يكره بيعه وما لا فلا ولذا قال الشارح إنه لايكره بيع الجارية المغنية والكبش النطوح والديك المقاتل والحمامة الطيارة اه ."(كتاب السير،باب البغاة،ج:5،ص:154،ط:دار الكتاب الاسلامي)درر الحکام فی شرح مجلۃ الاحکام میں ہے:"[ ‌‌(المادة 90) إذا اجتمع المباشر والمتسبب أضيف الحكم إلى المباشر](المادة 90) :إذا اجتمع المباشر والمتسبب أضيف الحكم إلى المباشر هذه القاعدة مأخوذة من الأشباه. ويفهم منها أنه إذا اجتمع المباشر أي عامل الشيء وفاعله بالذات مع المتسبب وهو الفاعل للسبب المفضي لوقوع ذلك الشيء ولم يكن السبب ما يؤدي إلى النتيجة السيئة إذا هو لم يتبع بفعل فاعل آخر، يضاف الحكم الذي يترتب على الفعل إلى الفاعل المباشر دون المتسبب وبعبارة أخصر يقدم المباشر في الضمان عن المتسبب."(المقالة الثانية في بيان القواعد الكلية الفقهية،ج1،ص91،ط؛دار الجیل)فقط و اللہ اعلم
                                                  
عنوان: ایڈ (اشتہارات ) دیکھنے پر کمیشن لینے کا حکم
سوال: ایک کمپنی ہے ،دوسرے ممالک کی کمپنی ہے، online اس کا پیکج ہے 200 ڈالرز کا ،وہ پیکج لگتاہے، اس کے بدلے میں کام ملتا ہے وہ کمپنی ہمیں روزانہ دس ایڈ دیکھنے کے لیے دیتی ہے، وہ دس ایڈز دیکھنے کے ہمیں 8 ڈالر دیتی ہے، اس طرح کمپنی 75 دن تک دس ایڈ ز دیکھنے پر  ہمیں 8 ڈالر روزانہ دیتی رہے گی،  اگر ہم وہ ایڈ نہیں دیکھتے تو ہمیں کچھ نہیں ملتا اور ہم ایڈ دیکھتے بھی نہیں ہیں اور سنتے بھی نہیں ہیں بس ا سکپ کر کے لائک کر کے نیکسٹ کر دیتے ہیں،  پوچھنا یہ چاہتے ہیں کیا یہ سود تو نہیں ہے؟
جواب: صورت مسئولہ میں مذکورہ کمپنی کی کمائی درج ذیل وجوہات کی بناء پر ناجائز ہے :مذکورہ کمپنی کی جانب سے روزانہ ایڈز(اشتہارات) دیکھنے کے لیے جو ٹاسک ملتا ہے اور اس کو کلک کرنے پر جو معاوضہ دیا جاتا ہے یہ بظاہر اجارہ کا معاملہ ہے، لیکن اس میں خرابی یہ ہے کہ اجارہ میں اجیر سے کوئی  معاوضہ نہیں لیا جاتا بلکہ اجیر کو اس کے عمل پر  محنتانہ دیا جاتا ہے جبکہ مذکورہ کمپنی  میں اجیر کو پہلے پیکیج کے نام پر رقم جمع  کرنی ہوتی ہے اور اس پر اس کو ٹاسک ملتا ہے ،مزید یہ کہ ایڈز پر کلک کرنا فی نفسہ کوئی مفید عمل نہیں جس پر اجارہ کو درست کہا جاسکے ۔اس میں ایسے لوگ  اشتہارات کو دیکھتے ہیں  جن کایہ چیزیں لینے کا کوئی ارادہ ہی نہیں ہوتا ، بائع کو ایسے دیکھنے والوں کی تعداد میں اضافہ دکھانا جو کہ کسی طرح بھی خریدار نہیں، یہ بیچنے والے کے ساتھ  ایک قسم کا دھوکا ہے۔ جان دار کی تصویر  کسی بھی طرح کی ہو اس کا دیکھنا جائز نہیں۔لہذا اس پر جو اجرت  لی جائے گی وہ بھی جائز نہ ہوگی۔ان اشتہارات میں  خواتین کی تصاویر بھی ہوتی ہیں جن کا دیکھنا بدنظری کی وجہ سے بھی  مستقل گناہ ہے۔اور اگر دیکھنے اور سننے کے بغیر  بھی اسکپ کرکے اس کو نیکسٹ کردیتے ہیں تب بھی   اس پر کمیشن لینا جائز نہیں ؛اس لیے کہ کمیشن اس کو اشتہارات  پر  ملتے ہیں اگر چہ اس کو دیکھے بھی نہیں اور سنے بھی نہیں ۔اور اس کی وجہ نمبر1 اور نمبر 2 کے تحت مذکور ہے ۔تفسیر بغوی میں ہے :"قوله تعالى:يا أيها الذين آمنوا لا تأكلوا أموالكم بينكم بالباطل يعني بالحرام، ‌بالربا ‌والقمار والغصب والسرقة والخيانة ونحوها، وقيل: هو العقود الفاسدة إلا أن تكون تجارة".(ج:1،ص:602،داراحیاء التراث العربی)فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل".(باب المہر،ج:3،ص:156،سعید)البحر الرائق میں ہے :"وظاهر كلام النووي في شرح مسلم الإجماع على تحريم تصويره صورة الحيوان وأنه قال: قال أصحابنا وغيرهم من العلماء: ‌تصوير ‌صور ‌الحيوان حرام شديد التحريم وهو من الكبائر لأنه متوعد عليه بهذا الوعيد الشديد المذكور في الأحاديث يعني مثل ما في الصحيحين عنه - صلى الله عليه وسلم - «أشد الناس عذابا يوم القيامة المصورون يقال لهم أحيوا ما خلقتم» ثم قال وسواء صنعه لما يمتهن أو لغيره فصنعته حرام على كل حال لأن فيه مضاهاة لخلق الله تعالى وسواء كان في ثوب أو بساط أو درهم ودينار وفلس وإناء وحائط وغيرها اهـ. فينبغي أن يكون حراما لا مكروها إن ثبت الإجماع أو قطعية الدليل لتواتره."(باب مایفسد الصلاۃ وما یکرہ فیہا ،ج:2،ص:29،دارالکتاب الاسلامی)الموسوعۃ الفقہیۃ الکویتیۃ میں ہے :"الإجارۃ علی المنافع المحرمۃ کالزنی والنوح والغناء والملاہی محرمۃ وعقدہا باطل لا یستحق بہٖ أجرۃ۔ ولا یجوز استئجار کاتب لیکتب لہٗ غنائً ونوحًا ، لأنہٗ انتفاع بمحرم۔ وقال أبو حنیفۃ : یجوز ، ولا یجوز الاستئجار علی حمل الخمر لمن یشربہا ، ولا علی حمل الخنزیر."(کتاب الاجارۃ،الاجارۃ علی المعاصی ،ج:1،ص:290،دارالسلاسل)فقط واللہ اعلم
                                                  
عنوان: کسی کو اپنا گھر بینک کے پاس بطورِ ضمانت لکھوانے کے لیے دینا
سوال: ایک آدمی مجھے کہتا ہے کہ میں آپ کا گھر بینک کو ضمانت کے طور پر لکھوا دوں گا تو بینک مجھے کاروبار کے لیے ایک کروڑ روپیہ اسلامی طریقے سے قرض دے گا، کیوں کہ میرے گھر کی قیمت ایک کروڑ سے زیادہ ہے اور آپ کے گھر کو ضمانت کے طور پر لکھوانے کے عوض بیس لاکھ روپیہ دے دوں گا، اب میرے لیے گھر ضمانت پر رکھواکر اس آدمی سے بیس لاکھ روپیہ لینا شرعاً کیسا ہے؟
جواب: صورتِ مسئولہ میں سائل کا دوست اس کا گھر بینک کے پاس بطورِ ضمانت لکھوانا چاہ رہا ہے، اور وہ محض اس لکھوانے کے عوض سائل کو بیس لاکھ روپے دے رہا ہے، تو سائل کے لیے شرعاً یہ بیس لاکھ روپے لینا درست نہیں ہے، اس لیے کہ سائل صرف اپنے گھر کا نام لکھوانے کا حق دے رہا اور شرعاً حقوقِ مجردہ کا عوض لینا درست نہیں ہے۔نیز یہ بات بھی واضح رہے کہ مروجہ غیر سودی بینکوں کا طریقہ کار شرعی اصولوں کے مطابق نہیں ہے، اور مروجہ غیر سودی بینک اور روایتی بینک کے بہت سے معاملات درحقیقت ایک ہیں، لہٰذا جس طرح روایتی بینکوں سے قرضہ لینا جائز نہیں ہے اسی طرح مروجہ غیر سودی بینکوں سے بھی قرضہ لینا جائز نہیں، لہٰذا سائل اگر بغیر کسی عوض کے اپنا گھر کسی کو دیتا ہے تاکہ وہ ناجائز طریقہ سے قرضہ حاصل کرے تو سائل گناہ پر معاونت کرنے کی وجہ سے گناہ گار ہوگا۔قرآن کریم میں ہے:"وَتَعَاوَنُوا۟ عَلَى ٱلْبِرِّ وَٱلتَّقْوَىٰ ۖ وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ ۚ ." (سورة المائدة: 2)ترجمہ: ’’اور ایک دوسرے کی نیک کام اور پرہیزگاری میں مدد کیا کرو اور گناہ اور زیادتی پر مدد نہ کیا کرو۔‘‘تفسیر روح المعانی میں ہے:"قوله تعالى: ولا تعاونوا على الإثم والعدوان فيعم النهي كل ما هو من مقولة الظلم والمعاصي، ويندرج فيه النهي عن التعاون على الاعتداء والانتقام. وعن ابن عباس رضي الله تعالى عنهما وأبي العالية أنهما فسرا الإثم بترك ما أمرهم به وارتكاب ما نهاهم عنه، والعدوان بمجاوزة ما حده سبحانه لعباده في دينهم وفرضه عليهم في أنفسهم، وقدمت التحلية على التخلية مسارعة إلى إيجاب ما هو المقصود بالذات، وقوله تعالى: واتقوا الله أمر بالاتقاء في جميع الأمور التي من جملتها مخالفة ما ذكر من الأوامر والنواهي، ويثبت وجوب الاتقاء فيها بالطريق البرهاني."(سورة المائدة، ج: 3، ص: 230، ط: دار الكتب العلمية بيروت)فتاویٰ شامی میں ہے:"وفي الأشباه لا يجوز الاعتياض عن ‌الحقوق ‌المجردة."(كتاب البيوع، ج: 4، ص: 518، ط: دار الفكر بيروت)فتاویٰ عالمگیری میں ہے:"وكذلك يجوز رهن مال الغير بإذنه كما لو استعار شيئا من إنسان ليرهنه بدين على المستعير كذا في البدائع."(كتاب الرهن، الفصل الأول في تفسير الرهن، ج: 5، ص: 432، ط: دار الفكر بيروت)فقط والله أعلم
                                                  
عنوان: بینک سے نفع حاصل کرنا
سوال: اگر میں اپنے  3 لاکھ روپے  میزان بینک یابینک الاسلامی میں رکھ دیتا ہوں،ان پیسوں پر مجھے ہر مہینے پرافٹ ملتا رہے گا۔کیا اس طرح ہر مہینے پرافٹ کا ملنا جائز ہے کہ ناجائز ؟
جواب: واضح  رہے کہ مروجہ غیرسودی بینکوں  کا طریقِ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کے بہت سے  معاملات در حقیقت     سود پر مشتمل ہونے میں    ایک جیسے ہیں، لہذا روایتی بینکوں کی طرح مروجہ غیرسودی بینکوں کے ساتھ بھی کسی طرح کے بھی  تمویلی معاملات کرنا یا رقم جمع کرکے اس پر منافع لینا نا جائز   ہے۔اللہ تعالیٰ کا فرمان ہے:"﴿يَاأَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ (٢٧٨) فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ وَإِنْ تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ (٢٧٩)﴾."[البقرة: 278۔279]الجامع لاحکام القرآن (تفسير قرطبي )میں ہے:"الآيات الثلاث تضمنت أحكام الربا وجواز عقود المبايعات، والوعيد لمن استحل الربا وأصر على فعله. وفي ذلك ثمان وثلاثون مسألة: الأولى-قوله تعالى: (الذين يأكلون الربا) يأكلون يأخذون، فعبر عن الأخذ بالأكل، لأن الأخذ إنما يراد للأكل. والربا في اللغة الزيادة مطلقا، يقال: ربا الشيء يربو إذا زاد، ومنه الحديث:" فلا والله ما أخذنا من لقمة إلا ربا من تحتها" يعني الطعام الذي دعا فيه النبي صلى الله عليه وسلم بالبركة، خرج الحديث مسلم رحمه الله. وقياس كتابته بالياء للكسرة  في أوله، وقد كتبوه في القرآن بالواو. ثم إن الشرع قد تصرف في هذا الإطلاق فقصره على بعض موارده، فمرة أطلقه على كسب الحرام، كما قال الله تعالى في اليهود:" وأخذهم الربوا وقد نهوا عنه ". ولم يرد به الربا الشرعي الذي حكم بتحريمه علينا وإنما أراد المال الحرام، كما قال تعالى:" سماعون للكذب أكالون للسحت " يعني به المال الحرام من الرشا، وما استحلوه من أموال الأميين حيث قالوا:" ليس علينا في الأميين سبيل ". وعلى هذا فيدخل فيه النهي عن كل مال حرام بأي وجه اكتسب. والربا الذي عليه عرف الشرع شيئان: تحريم النساء، والتفاضل في العقود وفي المطعومات على ما نبينه. وغالبه ما كانت العرب تفعله، من قولها للغريم: أتقضي أم تربي؟ فكان الغريم يزيد في عدد المال ويصبر الطالب عليه. وهذا كله محرم باتفاق الأمة. الثانية- أكثر البيوع الممنوعة إنما تجد منعها لمعنى زيادة إما في عين مال، وإما في منفعة لأحدهما من تأخير ونحوه. ومن البيوع ما ليس فيه معنى الزيادة، كبيع الثمرة قبل بدو صلاحها، وكالبيع ساعة النداء يوم الجمعة، فإن قيل لفاعلها، آكل الربا فتجوز وتشبيه."(سورة البقرة، رقم الآية: 278/279، ج:3، ص:347، ط: دارالفكر)حدیث شریف میں ہے: "إن الحلال بين وإن الحرام بين وبينهما مشتبهات لا يعلمهن كثير من الناس فمن اتقى الشبهات استبرأ لدينه وعرضه ومن وقع فى الشبهات وقع فى الحرام كالراعى يرعى حول الحمى يوشك أن يرتع فيه ألا ! وإن لكل ملك حمى ألا وإن حمى الله محارمه."   (أخرجه مسلم في«باب أخذ الحلال وترك الشبهات» (5/ 50) برقم (4178)، ط: دار الجيل بيروت)ترجمہ: ’’بے شک حلال ظاہر ہے اور حرام ظاہر ہے اور ان دونوں کے درمیان مشتبہ چیزیں ہیں جن کو بہت سے لوگ نہیں جانتے، پس جس شخص نے مشتبہ چیزوں سے پرہیز کیا اس نے اپنے دین اور اپنی عزت کو پاک ومحفوظ کر لیا ، اور جو شخص مشتبہ چیزوں میں مبتلا ہوا وہ حرام میں مبتلا ہو گیا، اور اس کی مثال اس چرواہے کی سی ہے جو ممنوعہ چراگاہ کی مینڈ پر چراتا ہے، قریب ہے کہ اس کے جانور اس ممنوعہ چرا گاہ میں گھس کر چرنے لگیں، جان لو ہر بادشاہ کی ممنوعہ چراگاہ ہوتی ہے اور یاد رکھو اللہ تعالیٰ کی ممنوعہ چراگاہ حرام چیزوں ہیں۔‘‘عمدة القاری ميں ہے:"وقال الخطابي كل شيء يشبه الحلال من وجه والحرام من وجه هو شبهة والحلال اليقين ما علم ملكه يقينا لنفسه والحرام البين ما علم ملكه لغيره يقينا والشبهة ما لايدري أهو له أو لغيره فالورع اجتنابه ثم الورع على أقسام واجب كالذي قلناه ومستحب كاجتناب معاملة من أكثر ماله حرام ومكروه كالاجتناب عن قبول رخص الله والهدايا."(کتاب البیوع، باب تفسير المشبهات، ج:11، ص:236، ط: دارالكتب العلمية)مسندِ دارِمی میں ہے:"عن ابن عباس، قال: أخبرني أسامة بن زيد، أن رسول الله صلى الله عليه وسلم قال: "إنما ‌الربا في الدين"، قال عبد الله: معناه درهم بدرهمين."‌‌[تعليق المحقق] إسناده صحيح."(ت:حسين سليم أسد الداراني،ج3، ص1680،ط: دار المغني سعودي عرب)فتاوی شامی میں ہے :"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل فی القرض، ج: 5، ص:166، سعید)فقط  و اللہ اعلم
                                                  
عنوان: دکاندار کا مالک دکان کو بتائے بغیر مخصوص کمپنی کا مال بیچنے پر کمیشن لینے کا حکم
سوال: ایک سٹور کامالک ہے جومختلف کمپنیوں سےمال خریدتاہےکمپنی اس سٹورکےملازم سےکہتی ہےکہ اگرآپ ہماری  کمپنی کی اشیاءگاہگ کودیں گےتواس کےبدلےمیں ہم آپ کواتنی فی صد یااتنی رقم کمیشن دیں گے، اسی طرح سٹور کامالک جب نئی اشیاء منگواتاہے تو وہ اپنے اجیر کو خریداری کےلیےبھیجتا ہے، کمپنی اس اجیر (ملازم) سےکہتی ہےکہ اگر آپ اپنی مطلوبہ اشیاءتھوڑی تھوڑی کے بجاۓ اکٹھی خرید لیں تو آپ کواتنے فی صدیارقم کمیشن دیں گے، اجیر اورکمپنی کے درمیان ہونے والے اس معاہدے کامالک کوعلم نہیں ہوتا،ایساکرناشرعاکیساہے؟
جواب: 1 : صورتِ مسئولہ میں مذکورہ اسٹور کے  ملازم کے لیے اپنے مالک کے علم میں لائے بغیر کمپنی سے معاہدہ کرکے خفیہ کمیشن وصول کرنا ناجائز ہے؛ کیوں کہ ملازم   اپنے مالک کی طرف سے وکیل ہے اور وکیل امین (امانت دار) ہوتا ہے جس کے ذمے تمام معاملات کی آگاہی اپنے مؤکل  کو دینا ہوتی ہے،  نیز  جب کہ ملازم اپنے عمل کا معاوضہ اپنی اجرت کی صورت میں بھی لیتا ہے؛ لہذا ملازم  اپنے کام کی  جو اجرت  مالک سے  لے رہا ہے، اس کے علاوہ اس طرح خفیہ طور پر کمپنی سے کسی عنوان سے   کمیشن وصول کرنا رشوت ہے جو کہ ناجائز ہے۔ تاہم اگر ملازم  اپنے مالک کے علم میں لاکر یہ عمل کرلے اور اس کا مالک اسے اجازت دے دے تو یہ صورت جائز ہے۔درر الحکام فی شرح مجلۃ الاحکام میں ہے:"(المال الذي قبضه الوكيل بالبيع والشراء وإيفاء الدين واستيفائه وقبض العين من جهة الوكالة في حكم الوديعة في يده فإذا تلف بلا تعد ولا تقصير لا يلزم الضمان. والمال الذي في يد الرسول من جهة الرسالة أيضا في حكم الوديعة) . ضابط: ‌الوكيل ‌أمين على المال الذي في يده كالمستودع."(الكتاب الحادي عشر الوكالة، الباب الثالث، الفصل الأول، المادة :1463، 561/3، ط:دارالجيل)معارف القرآن میں تفسیر بحر محیط کے حوالہ سے درج ہے :’’جس کام کا کرنا اس کے ذمہ واجب ہے اس کے کرنے پر معاوضہ لینا یا جس کام کا چھوڑنا اس کے ذمہ لازم ہے اس کے کرنے پر معاوضہ لینا رشوت ہے‘‘۔(ج۵ / ص:۳۹۷، ط: ادارۃ المعارف کراچی)فقط واللہ اعلم
                                                  
عنوان: قسطوں کے کاروبار اور ایڈوانس لینے کے بعد نفع کا حکم
سوال: میری موبائل شاپ ہے ، ہم موبائلز نقد اور قسطوں پر فروخت کرتے ہیں ، آیا یہ کاروبار جائز ہے یا ناجائز ؟دوسرا یہ کہ اگر ایک موبائل کی قیمت "20000" روپے ہیں تو اس پر ہم % 30منافع لیتے ہیں اور گاہک سے 5000 ایڈوانس رقم لیتے ہیں،  میرا سوال یہ ہے کہ اب ہم   "20000"   روپے  پر منافع لیں گے    یا "15000" روپے پر منافع لیں گے کیونکہ 5000 تو ہم نے کسٹمر سے ایڈوانس لے لیے تھے ؟
جواب: واضح رہے کہ  ہر شخص  کے  لیے اپنی مملوکہ  چیز  کو  اصل قیمت میں کمی زیادتی کے ساتھ نقد  اور ادھار دونوں طرح  فروخت کرنے کا اختیار ہوتا ہے، اور جس طرح ادھار پر سامان  فروخت کرنے والا اپنے سامان کی قیمت یک مشت وصول کرسکتا ہے ، اسی  طرح اس کو یہ بھی اختیار ہوتا ہے  کہ وہ اس رقم کو قسط وار وصول کرے،  اسے اصطلاح میں ”بیع بالتقسیط“ یعنی قسطوں پر خریدوفروخت  کہتے ہیں۔قسطوں پر خرید وفروخت میں  درج ذیل  شرائط کا لحاظ  اور رعایت کرنا ضروری ہے:1.قسط کی رقم متعین ہو۔2.مدت متعین ہو۔3.معاملہ متعین ہو کہ نقد کا معاملہ کیا جارہا ہے یا ادھار۔4 .عقد کے وقت مجموعی قیمت مقرر ہو ۔5. ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے۔6. جلد ادائیگی کی صورت میں قیمت کی کمی عقد میں مشروط نہ ہو ، اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔ان  تمام شرائط کی رعایت کے ساتھ قسطوں پر خریدوفروخت کرنا جائز ہے۔لہذا صورتِ مسئولہ میں سائل کے کاروبار میں اگر واقعتا مذکورہ شرا ئط کی پابندی کی جاتی ہے تو کاروبار جائز ہوگا۔صورتِ مسئولہ میں سائل اصل قیمت یعنی (20000) کے مطابق نفع لے سکتا ہے ،اس لیے  ایسے معاملہ میں   لی گئی رقم کا اعتبار نہیں کیا جاتا، بلکہ جو   اصل قیمت  ہوتی ہے  (یعنی جتنے  کی  کوئی چیز  فروخت کنندہ کوپڑتی ہے) وہی  گاہک کو بتا کر پھر اس پر منافع  رکھ  فروخت کی جاتی ہے۔غرض کہ سودا کرتے وقت کل قیمت مقرر کرنا ضروری ہے، پھر اس کے بعد وصولی کی ترتیب بنالیں، مثلاً اسی وقت قیمت میں سے پانچ ہزار وصول کرلیااور باقی رقم کی قسطیں بنادیں، تو یہ صحیح ہے۔دررالحكام في شرح مجلة الأحكام  میں ہے :"‌البيع ‌مع ‌تأجيل ‌الثمن وتقسيطه صحيح يلزم أن تكون المدة معلومة في البيع بالتأجيل والتقسيط."(الكتاب الأول البيوع، الفصل الثانی (المادة: 245،246)،1/ 228، ط:دار الجیل)فتاوی شامی میں ہے :"وفي شرح الآثار: ‌التعزير ‌بالمال كان في ابتداء الإسلام ثم نسخ. اهـ والحاصل أن المذهب عدم التعزير بأخذ المال." (کتاب الحدود، باب التعزیر، ج:4، ص:62، ط:سعید)وفيه أيضا:" لأن للأجل شبها بالمبيع. ألا ترى أنه يزاد في الثمن لأجله."(کتاب البیوع، باب المرابحة، ج:5، ص:142، ط:سعید)فتاوى  ہنديہ میں ہے :"المرابحة بيع بمثل الثمن الأول وزيادة ربح والتولية بيع بمثل الثمن الأول من غير زيادة شيء والوضيعة بيع بمثل الثمن الأول مع نقصان معلوم والكل جائز."(‌كتاب البيوع، الباب ‌الرابع ‌عشر ‌في ‌المرابحة، ج:3، ص:160، ط:رشیدیة)بدائع الصنائع میں ہے:"ولو اشترى شيئا ‌نسيئة لم يبعه مرابحة حتى يبين؛ لأن للأجل شبهة المبيع وإن لم يكن مبيعا حقيقة؛ لأنه مرغوب فيه ألا ترى أن الثمن قد يزاد لمكان الأجل."(کتاب البیوع، فصل في بيان ما يجب بيانه في المرابحة وما لا يجب،5/ 224، ط:دار الکتب العلمیة)وفي درر الحكام في شرح مجلة الأحكام   :"يعتبر في المرابحة والتولية والوضيعة الثمن الذي عقد عليه البيع، ولا يعتبر الثاني الذي كان بدلا عن الثمن الأول."(الكتاب الأول البيوع، لاحقة، المبحث الأول، ج:1، ص:373، ط:دار الجيل)وفي البدائع الصنائع :"وأما شرائطه (فمنها) ما ذكرنا وهو أن يكون الثمن الأول معلوما للمشتري الثاني؛ لأن ‌المرابحة ‌بيع ‌بالثمن ‌الأول مع زيادة ربح."(كتاب البيع، فصل في شرائط الصرف، المرابحة وتفسيرها وشرائطها،ج:5، ص:220، ط:دارالكتب العلمية)وفي الدر المختار:"(المرابحة)...(بيع ما ملكه)....(بما قام عليه وبفضل)." (‌‌كتاب البيوع، باب المرابحة والتولية، ج:5، ص:133,132، ط:سعید)فقط واللہ أعلم
                                                  
عنوان: تقسیم میراث کی ایک صورت
سوال: 1-میری بیوہ بہن کا انتقال ہوا ،نہ کوئی اولاد ہے، نہ والدین ہیں، البتہ 3 بھائی اور 4 بہنیں ہیں، ترکہ میں 1 مکان، کچھ سونے کے زیورات اور کچھ نقد رقم چھوڑی ہے، ورثاء میں تقسیم کیسے ہوگی؟2- ان کی شوہر نے زندگی میں وصیت ظاہر کی تھی کہ یہ مدرسہ کے نام ہو جائے، یعنی جب تک میری بیوی زندہ ہے تو اس کا اور بیوی کے مرنے کے بعد مدرسہ کے نام ہو جائے لیکن اپنی زندگی میں مدرسہ کے نام نہیں کیا تھا،اور میری بہن کی شوہر نے گھر اپنی زندگی میں بیوی کے نام کر دیا تھا، تو کیا وصیت کی خواہش ظاہر کرنے سے وصیت نافذ کرنا لازم ہوتا ہے ؟3- بہن کی ایک  نند بھی جو کہ شادی شدہ ہے میراث کی حق دار ہوگی ؟
جواب: 1- صورتِ مسئولہ میں مرحومہ کےترکہ کی تقسیم کا شرعی طریقہ یہ ہے کہ  مرحومہ کے حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر میت کے ذمّے قرض ہو تو اس کو کل ترکہ سے ادا کرنے کے بعد ،اوراگر میت نے کوئی جائز وصیت کی ہو تو اس کو باقی ترکہ کے ایک تہائی میں سے  نافذ کرنے کے بعد،باقی تمام منقولہ  ترکہ و غیر منقولہ کو 10 حصوں میں تقسیم کر کے ہر ایک بھائی کو 2/2 حصے، اور ہر ایک بہن کو ایک/ایک حصے ملیں گا ۔صورت تقسیم یہ ہے:میت-----10 بھائی بھائی بھائیبہنبہنبہنبہن2221111یعنی فیصد کے اعتبار سے ہر ایک بھائی کو 20 فیصد اور ہر ایک بہن کو 10 فیصد ملے گا۔2-مذکورہ مکان اگر مرحوم کے ترکہ کا ایک تہائی ہو، تو مرحوم شوہر کی وصیت کے مطابق مدرسہ کو دیا جاۓ گا اور اگر مذکورہ مکان کل ترکہ کے ایک تہائی سے زائد ہو، تو ایک تہائی تک وصیت پر عمل کیا جائے گا، اور اس سے زائد ورثاء کا حق ہوگا، البتہ اگر تمام ورثاء عاقل بالغ ہیں، اور مرحوم کی وصیت کے مطابق مذکورہ مکان مدرسہ کو دینا چاہیں تو اس کی گنجائش ہے۔3-آپ کی مرحومہ بہن کی نند کو اپنے مرحوم بھائی کے میراث میں سے حصے ملے گا البتہ آپ کے مرحومہ بہن کی میراث میں حصے نہیں ملے گا۔فتاویٰ شامی میں ہے:"(و تجوز بالثلث للأجنبى) عند عدم المانع (و إن لم يجز الوارث ذالك لا الزيا د ة عليه الاّ أن تجيز ورثته بعد موته)."( كتاب الوصايا:ج:6،ص:650،ط: سعید)فقط و الله اعلم
                                                  
عنوان: وراثت کی تقسیم کب کی جائے؟
سوال: میرا مسئلہ یہ ہے  کہ  میرے والد کا انتقال ہوئے ایک سال ہوگیا ہے ، ان کا ایک فلیٹ تھاجو  ان کے نام تھا، اب والدہ اس فلیٹ کو کرائے پردینا چاہتی ہیں ،  وہ یہ فلیٹ کرائے پر دے سکتی ہیں یا فوراً ورثاء کے درمیان اسے تقسیم کرنا ضروری ہے ،  ورثاء میں ہم 3بہنیں 2 بھائی اور والدہ ہیں؟
جواب: میراث کی تقسیم میں حتی الامکان جلدی کرنی چاہیے،بغیر کسی سخت مجبوری کے تاخیر کرنا درست نہیں،اس لیے کہ اگر بر وقت میراث کی تقسیم نہ  کی جائے تو آگے چل کر بہت سے مسائل کھڑے ہوجاتے ہیں ۔لہذاصورتِ مسئولہ میں اگر  مرحوم کے تمام ورثاء فلیٹ کرایہ پر دینے پر راضی ہیں تو اسے کرایہ پر دیناجائز   ہے ،تا ہم اس فلیٹ سے حاصل ہونے والے کرائے میں تمام ورثاء اپنے اپنے شرعی حصوں کی بقدر حقدار ہوں گے ،   اور  اگر تمام ورثاء بالغ اور سمجھ دار  ہوں  اور کوئی وارث تقسیم کا مطالبہ کرے تو تقسیم میں تاخیر کرنا جائز نہیں۔ہدایہ میں ہے : "القسمة في الأعيان المشتركة مشروعة، لأن النبي - عليه الصلاة والسلام - باشرها في المغانم والمواريث، وجرىالتوارث بها من غير نكير، ثم هي لا تعرى عن معنى المبادلة، لأن ما يجتمع لأحدهما بعضه كان له وبعضه كان لصاحبه فهو يأخذه عوضا عما بقي من حقه في نصيب صاحبه فكان مبادلة وإفرازا، والإفراز هو الظاهر في المكيلات والموزونات لعدم التفاوت، حتى كان لأحدهما أن يأخذ نصيبه حال غيبة صاحبه، ولو اشترياه فاقتسماه يبيع أحدهما نصيبه مرابحة بنصف الثمن، ومعنى المبادلة هو الظاهر في الحيوانات والعروض للتفاوت حتى لا يكون لأحدهما أخذ نصيبه عند غيبة الآخر."( کتاب القسمة ، ج:9 ص: 425 ، ط : دار الفكر )فتاوی ہندیہ میں ہے: "دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى." (کتاب القسمۃ، الباب الثالث في بيان ما يقسم و ما لا يقسم و ما يجوز من ذلك و ما لا يجوز۔ ج :5،ص: 207 ، ط: رشیدیۃ)فتاوی شامی میں ہے : "(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول."( كتاب القسمة، ج:6، ص:260، ط:سعيد)مجلۃ الاحکام العدلیۃ میں ہے:"(المادة 329) للمالك أن يؤجر حصته الشائعة من الدار المشتركة لشريكه إن كانت قابلة للقسمة ، أو لم تكن وليس له أن يؤجرها لغيره ولكن بعد المهايأة له أن يؤجر نوبته للغير."(الکتاب الثانی فی الاجارات،ص:83،ط:نور محمد)"المادة (1130) إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه."(الکتاب العاشر فی الشركات ،الفصل الثالث: في بيان قسمة الجمع ،ص: 218،ط؛نور محمد)فقط واللہ اعلم
                                                  
عنوان: یوٹیوب چینل بناکر پیسہ کمانا
سوال: آج کل بے روزگاری کا دور عام ہوتا جا رہا ہے جبکہ آن لائن کاروبار اور ضرورت زندگی کی اشیاء و ضرورت پوری کرنے کیلئے مختلف آن لائن ذرائع موجود ہیں،میں یہ جاننا چاہتا ہوں کہ اگر میں کوئی فلموں ڈراموں مزاحیہ وغیرہ چینل بنانے کی بجائے دینی معلوماتی چینل بنا لوں اور چینل مونیٹائز کرالوں جس سے مجھے پیسے بھی ملیں گے ،  کیا اس طرح پیسہ کمانے کی شرعا گنجائش ہے ؟
جواب: واضح رہے کہ  یوٹیوب چینل بنا کر اس پر ویڈیوز اَپ لوڈ  کر کے  کمائی کی صورتیں  مندرجہ ذیل ہوتی  ہیں: 1) ایڈورٹائزمنٹ کے ذریعہ کمائی: یوٹیوب پر جب کوئی چینل کھولتا ہے اور اس پر مواد ڈالتا ہے تو چینل کھولنے والا گوگل کو اس بات کی اجازت دیتا ہے کہ گوگل مختلف قسم کے  ایڈز(اشتہارات) اس کے چینل  پر چلائے، گوگل ان ایڈز سے جو کماتا ہے  45  فیصد خود رکھتا ہے اور  55  فیصد یوٹیوب چینل والے کو دیتا ہے۔گوگل  لوگوں سے ہر کلک کے حساب سے رقم وصول کرتا ہے۔2) یوٹیوب کے جو  پریمیم کسٹمرز ہیں یوٹیوب ان سے سبسکرپشن فیس لیتا ہے اور جب وہ لوگ کسی چینل کو دیکھتے ہیں تو  یوٹیوب اس چینل والے کو اس سبسکرپشن فیس میں سے کچھ دیتا ہے۔اب ہر ایک کا حکم ترتیب وار ذکر ہے:1) ایڈ کے ذریعہ کمائی  کی صورت شرعًا اجارہ کا معاملہ ہے جو گوگل اور یوٹیوب چینل کے مالک کے درمیان ہوتا ہے۔ گوگل  چینل کے مالک کو اس کے چینل کے استعمال پر  (ایڈ نشر کرنے کی صورت میں)  اجرت دیتا ہے۔یہ اجرت مندرجہ ذیل خرابیوں کی وجہ سے حلال نہیں ہے:الف) گوگل کو اختیار ہوتا ہے کہ وہ کسی قسم كا بھی اشتہارچلائے، ان میں اکثر اشتہارات ذی روح (جاندار)کی تصاویر پر مبنی ہوتی ہیں اور یوٹیوب چینل بنانے والے کو انہی اشتہارات  کی اجرت ملتی ہے، لہذا یہ اجرت کا معاہدہ  تعاون على الاثم  ہونے کی وجہ سے ناجائز  ہوگا اور کمائی بھی حلال  نہیں ہوگی۔ب)  اجرت مجہول ہوتی ہے؛ کیوں کہ گوگل ایک متعین اجرت نہیں طے کرتا،  بلکہ اپنی کمائی کا  55 فیصد اجرت طے کرتا ہے اور گوگل کی کل اجرت مجہول ہوتی ہے تو  اس کا  55فیصد بھی مجہول ہوتا ہے۔ چینل کے استعمال کی اجرت کا تعلق وقت کے ساتھ ہونا چاہیے یعنی جتنی دیر اس پر ایڈ چلے اس حساب سے اجرت ملے؛ لہذا اگر چینل پر چلنے والے ایڈز اگر سب کے سب  شرعی دائرہ کے اندر بھی ہوں تب بھی یہ معاملہ شرعًا اجارہ فاسد ہوگا اور اجرت حلال نہیں ہوگی۔2) یوٹیوب پریمیم میمبر  سے بعض سہولیات (جو ویڈیوز دیکھنے اور ڈاونلوڈ کرنے سے متعلق ہوتی ہیں)کے بدلہ سبسکرپشن فیس  (اجرت)  لیتا ہے  اور  جب یہ  پریمیم  میمبر  کسی چینل کو دیکھتا ہے تو یوٹیوب اس پر چینل والے کو رقم دیتا ہے۔یہ رقم جو یوٹیوب یوٹیوب چینل والے کو دیتا ہےچینل استعمال کرنے کی اجرت ہے ۔یہ اجرت بھی مندرجہ ذیل وجوہ سے شرعًا جائز نہیں ہے:الف)  چینل پر موجود ویڈیوز اگر  جاندار  کی تصاویر پر مشتمل ہیں تو یہ  "اجرت علی المعاصی"  ہونے کی وجہ سے حرام ہوگی۔ ب)اگر ویڈیو شرعی دائرہ کے مطابق ہو تب بھی اجرت مجہول ہونے کی وجہ سے ناجائز اور حرام ہوگی؛ کیوں کہ چینل کے استعمال کی اجرت وقت کے ساتھ متعین ہونی چاہیے کہ اتنے وقت کی اتنی اجرت ہے یا پھر مکمل مہینہ یا سال کی اتنی اجرت ہے جب کہ مذکورہ صورت میں ہماری معلومات کے مطابق اس طرح چینل والے کی اجرت متعین نہیں ہوتی۔لہذا مذکورہ بالاخرابیوں کے پائے جانے کی وجہ سے یوٹیوب چینل بناکراس کے ذریعہ پیسے کمانا جائز نہیں ہے ۔فتاوی ہندیہ میں ہے :"ومنها أن يكون مقدور الاستيفاء - حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا.... ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها. .... ومنها أن تكون الأجرة معلومة."(كتاب الاجارة، ج: 4، ص :411، ط: رشيديه )أحكام القرآن للجصاص  میں ہے:"وقوله تعالى: وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(سورہ مائدہ، ج :3 ص :296، ط:دار احیاء التراث)رد المحتار  میں ہے:"وظاهر كلام النووي في شرح مسلم : الإجماع علٰی تحریم تصویر الحیوان، وقال: وسواء لما یمتهن أو لغیره فصنعه حرام لکل حال، لأن فیه مضاهاة لخلق اللّٰہ".(فرع لا بأس بتكليم المصلي وإجابته برأسه، 674/1، ط: سعید)وفیہ ایضا:"قال ابن مسعود: صوت اللهو و الغناء ينبت النفاق في القلب كما ينبت الماء النبات. قلت: و في البزازية: إستماع صوت الملاهي كضرب قصب و نحوه حرام ؛لقوله عليه الصلاة و السلام:  استماع الملاهي معصية، و الجلوس عليها فسق، و التلذذ بها كفر؛ أي بالنعمة".(كتاب الحظر والإباحة، 349،348/6، ط: سعيد)فقط واللہ اعلم
                                                  
عنوان: نیٹ ورک مارکیٹنگ کا حکم
سوال: نیٹ ورک مارکیٹنگ جائز ہے یا ناجائز؟
جواب: ہماری معلومات کے مطابق   نیٹ ورک مارکیٹنگ(Network Marketing)میں بہت سےمفاسد ہونے کی وجہ سے ان سے منسلک ہونا  ناجائز ہے۔  چند ایک کا یہاں ذکر کیا جاتا ہے:اس میں مصنوعات  بیچنا اصل مقصد نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے جو  کہ جوئے کی ایک نئی شکل ہے۔  اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت سارے پیسے مل جائیں، اسی  طرح مذکورہ کمپنی سے منسلک ہونے کے بعد کام کرنے میں یہ امکان بھی ہے کہ نیٹ ورک کمپنی  کو کچھ نہ ملے (انفرادی طور پر مطلوبہ پوائنٹس تک نہ پہنچنے کی وجہ سے) اور یہ امکان بھی ہے کہ اسے بہت سے پوائنٹس مل جائیں۔(انفرادی طور پر اور ٹیم کی شکل میں مطلوبہ پوائنٹس تک پہنچنے کی وجہ سے۔)نیز شرعی طور پر دلال (ایجنٹ) کو اپنی دلالی کی اجرت (کمیشن) ملتی ہے جو کہ کسی اور کی محنت کے ساتھ مشروط نہیں ہوتی، لیکن مذکورہ کمپنی کے ممبر کی اجرت چین بنانے کی صورت میں دوسرے  ما تحت ممبران کی محنت پر مشروط ہوتی ہے جو کہ  شرعاً درست نہیں۔       لہذا نیٹ ورک مارکیٹنگ کے ساتھ منسلک ہونا اور دوسروں کو اس میں شامل کراکے کمیشن وصول کرنا، ناجائز ہے۔البنایہ شرح الہدایۃ میں ہے :"وقد نهى النبي صَلَّى اللَّهُ عَلَيْهِ وَسَلَّمَ عن بيع الملامسة والمنابذة. ولأن فيه تعليقًا بالخطر".شرحم: (تعليقًا) ش: أيتعليق التمليكم: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار؛ لأن التمليك لايحتمل التعليق لإفضائه إلى معنى القمار".(کتاب البیوع ،باب البیع الفاسد،ج:8،ص:158،دارالکتب العلمیۃ)الموسوعۃ الفقہیۃ الکویتیۃ میں ہے :"وقال المحلي: صورة القمار المحرم التردد بين أن يغنم وأن يغرم".(ج:39،ص:404،طبع الوزارۃ)مزید تفصیل کے لیے فتاوی بینات ج:4،ص:233 ملاحظہ فرمائیں ۔فقط واللہ اعلم
                                                  
عنوان: سرکاری کاموں سے بچی ہوئی رقم کو ذاتی استعمال میں لانا غلط ہے
سوال: ایک شخص سرکاری ملازم ہے،   جب  وہ  سرکاری رقم  سے کوئی کام کرتا ہے  تو  اوپر کے افسر لوگوں کے ذریعہ جو رقم آتی ہے وہ سب کو معلوم ہوتا ہے  کہ کام کم رقم کا ہے اور آئی ہوئی  رقم زیادہ ہے،پھر  درجہ بدرجہ افسر لوگ اس رقم میں سے اپنا حصہ بنا کر رکھتے ہیں،   ہر ایک کو اس میں سے کچھ رقم بچتی ہے، تو ایسی رقم  اپنے اوپر  اور  اپنے اہل و عیال پر  خرچ کرنا  اور ایسے پیسوں  سے حج کرنا جائز ہے یانہیں؟
جواب: سرکاری کاموں کے لیے دی جانے والی سرکاری رقم ملازمین کے پاس امانت ہوتی ہے، سرکاری کام سے بچ جانے والی رقم سرکار کو واپس کرنا ضروری ہے، بقیہ رقم کو اپنے ذاتی  استعمال میں لانایااس سے حج  کرنا  ناجائز اور حرام ہے۔فتاوی شامی میں ہے:"لا يجوز التصرف في مال غيره بلا إذنه ولا ولايته."(كتاب الغصب، مطلب فيما يجوز من التصرف بمال الغير بدون إذن صريح، ج:6، ص: 200، ط:  دار الفكر )فتاوی ہندیہ میں ہے:"وأما حكمها فوجوب الحفظ على المودع وصيرورة المال أمانة في يده ووجوب أدائه عند طلب مالكه، كذا في الشمني الوديعة لا تودع ولا تعار ولا تؤاجر ولا ترهن، وإن فعل شيئا منها ضمن، كذا في البحر الرائق."(كتاب الوديعة، الباب الأول في تفسير الإيداع والوديعة وركنها وشرائطها وحكمها، ج: 4،ص:338، ط: دار الفكر)فقط واللہ اعلم
                                                  
عنوان: کسٹم کے مال کی خرید و فروخت
سوال: میں نے زید سے کچھ مال خریدا اور زید نے کسٹم سے بولی میں یہ مال خریدا تھا، کیا اس مال کے بیچنے سے جو نفع ہوگا وہ حلال ہے یا حرام؟
جواب: حکومت  نے اشیاء کی در آمد اور برآمد پر جو ٹیکس مقرر کر رکھا ہے اس کو ”کسٹم“ کہتے ہیں،  اور  حکومت  کسٹم نہ دینے کی صورت میں یا کسی اور وجہ سے جو امپورٹڈ مال ضبط کرکے نیلامی کرتی  ہے اس کو عرف میں کسٹم کا مال کہا جاتا ہے، اس کی تقریباً پانچ  صورتیں ہیں:1) جرمانہ کی صورت میں ضبط کیا ہوا مال۔2) ڈیوٹی کا مال۔3) ڈیمرج  ( Demurrage) زیادہ لاگو ہونے کی وجہ سے چھوڑا گیا  مال۔4) رضامندی سے چھوڑا ہوا مال۔5) لاوارث مال۔ان  پانچوں صورتوں  کے مال کی خرید وفروخت  کا حکم درج ذیل ہے:         (1)        جرمانہ کی صورت میں ضبط کیا ہوا مال:حکومت بعض اموال امپورٹر سے جرمانہ کے طور پر ضبط کرلیتی ہے، مثلًا:1۔ قانون کے خلاف مال آئے تو حکومت ضبط کرلیتی ہے۔2۔ بعض اوقات مخصوص مقدار تک سامان بیرون ممالک سے امپورٹ کرنے کی اجازت ہوتی ہے، اس سے زیادہ امپورٹ  کرنے کی اجازت نہیں ہوتی، اگر کوئی امپورٹر اس مخصوص مقدار سے زائد مال لایا تو حکومت ایسا مال وسامان ضبط کرلیتی ہے۔3۔بعض چیزیں امپورٹ کرنا قانونی اعتبار سے منع ہے، اگر کوئی امپورٹر  ایسی ممنوع چیز لے کر آتا ہےتو حکومت ضبط  کرلیتی ہے، ان صورتوں کے علاوہ مال ضبط کرنے کی اور بھی صورتیں ہوں گی۔بہر حال امپورٹر کا مال ضبط کرنا اور اسے جرمانہ کے طور پر اپنی تحویل میں لینا جائز نہیں ہے؛ اس لیے کہ مالی جرمانہ لاگو کرنا شرعاً صحیح نہیں ہے، البتہ حکومت جائز قانون کی خلاف ورزی کرنے والے کو سزا دے سکتی ہے؛ لہذا حکومت ایسا مال نیلام کرے تو معلوم ہونے کی صورت میں ایسا مال خریدنا اور بولی میں حصہ لینا جائز نہیں ہے۔         (2)      ڈیوٹی کا مال:ڈیوٹی سے مراد وہ مال ہے جو امپورٹر کو باہر ممالک سے  قانونی طور پر منگوانے کی اجازت ہوتی ہے اور حکومت اس پر ڈیوٹی (ٹیکس) عائد کرتی ہے،اس میں سیلز ٹیکس اور دوسرے ٹیکسز شامل ہوتے ہیں ، بعض اوقات  ایسا ہوتا ہے کہ امپورٹر ٹیکس اور ڈیوٹی ادا نہیں کرتے، حکومت ان کو نوٹس دیتی ہے کہ اتنے دنوں تک اپنی ڈیوٹی ادا کرکے اپنا مال اٹھالیں ورنہ سارا مال ضبط کرلیا جائے گا، اس نوٹس کے بعد بعض لوگ   ٹیکس اور ڈیوٹی ادا کرکے اپنا  سامان اٹھالیتے ہیں، بعض لوگ ڈیوٹی ادا نہیں کرتے اور مال وہیں چھوڑدیتے ہیں اور حکومت اس کو ضبط کرلیتی ہے  پھر اس کو فروخت کرکے اپنا ٹیکس وصول کرتی ہے، جان بوجھ کر ایسے مال کو خریدنے سے بھی بچنا چاہیے، اس لیے کہ اس کو بیچنے  پر اصل مالک راضی نہیں ہے اور اصل مالک کی اجازت کے بغیر مال بیچنا جائز نہیں ہوتا۔         (3)     ڈیمرج  ( Demurrage) زیادہ لاگو ہونے کی وجہ سے چھوڑا گیا  مال:امپورٹر جب باہر ممالک سے مال منگواتا ہے تو بعض اوقات  ائیرپورٹ  اور بندرگاہ وغیرہ سے بروقت مال کو کلیئر نہیں کیا جاتا اور اس کا  ڈیمرج ( Demurrage) بڑھ جاتا ہے ، ڈیمرج کبھی مال کے برابر بلکہ اس سے بھی زیادہ بن جاتا ہے ایسی صورت میں نوٹس دینے کے باجود امپورٹر مال کلیئر کرکے مال وصول نہیں کرتا، اور وہ گودام میں پڑا رہتا ہے، بعد میں کسٹم  حکام ڈیمرج حاصل کرنے کے لیے  اسے نیلام کردیتے ہیں، کسٹم حکام کے لیے ڈیمرج حاصل کرنا جائز ہے، کیوں کہ یہ اصل میں اس گودام یا جگہ کا کرایہ ہے  جہاں مال رکھا گیا ہے، لہذا کسٹم والے ایسا مال نیلام کرکے ڈیمرج کی حد تک اپنا حقِ اجرت وصول کرسکتے ہیں، اور کسٹم والوں سے ایسا مال خریدنا بھی جائز ہے، اگر ڈیمرج کی رقم سے زیادہ پر فروخت ہو تو کسٹم والوں پر بقیہ رقم اصل مالک  یا اس کے ورثاء تک پہنچانا لازم ہوگا۔         (4)     رضامندی سے چھوڑا ہوا مال:بعض اوقات امپورٹر کسی خاص وجہ کی بنا پر  اپنا درآمد کیا ہوا مال وصول نہیں کرتا مثلاً بعض اموال کو برآمد کرنے پر پابندی ہے اور بعض اموال  کے برآمد کی اجازت ہے، مگر حکومت کی جانب سے ایک حد متعین ہے، لیکن کچھ امپورٹر اس  طرح کا مال چھپا کر زیادہ لے آتے ہیں، اور ان کا خیال یہ ہوتا ہے کہ اگر پکڑا گیا تو چھوڑدیں یا کچھ رقم دے کر چھڑالیں گے، لیکن ایسا آسان نہیں ہوتا۔ اور بعض اوقات ایسا بھی ہوتا ہے  سستا اور کم قیمت سامان منگوایا جاتا ہے،  لیکن اس پر ڈیوٹی زیادہ لگتی ہے ، ڈیوٹی دے کر چھڑانے میں کوئی فائدہ نہیں ہوتا، لہذا ایسے مال کو پورٹ میں چھوڑدیا جاتا ہے ، کسٹم والوں کی طرف سے نوٹس بھی ملتا ہے، لیکن امپورٹر ایسے مال کو وصول نہیں کرتا تو ایسے مال کا حکم ”لقطہ“ کا ہے، کسٹم والوں کے لیے ایسے مال کو نیلام کرنا اور لوگوں کے لیے ایسے مال کو خریدنا جائز ہے، تاہم کسٹم والوں پر جگہ کی اجرت وغیرہ نکال کر باقی رقم مالک کو واپس کردینا ضروری ہے۔         (5)     لاوارث مال:کبھی کبھار  ایسا ہوتا ہے کہ کسٹم  میں  کسی نے مال بھیجا، لیکن بعد میں اس نے کسی وجہ سے مال وصول کرنے کے لیے رابطہ نہیں کیا اور کسٹم حکام بھی بعض دفعہ کسی وجہ سے رابطہ کرنے سے قاصر رہتے ہیں، ایسے مال کا حکم بھی ’’لقطہ‘‘ والا ہوگا، ایسی صورت میں کسٹم حکام جب تک ممکن ہو مالک کے آنے کا انتظار کریں اور اگر انہوں نے اتنی مدت تک انتظار کیا کہ مالک آنا چاہتا تو آسکتا لیکن خود بھی نہیں آیا ، رابطہ بھی نہیں کیا، کسی وکیل  اور نمائندہ کو بھی نہیں بھیجا  تواس صورت میں  مجبوراً کسٹم حکام اس مال کو فروخت کرسکتے ہیں اور لوگوں کے لیے ایسے مال کو خریدنا بھی جائز ہے، البتہ مال فروخت کرنے کے بعد  جو رقم ملے گی وہ  کسٹم حکام کے لیے حلال نہیں ہوگی۔ بلکہ مالک کے لیے محفوظ رکھنی ہوگی، اور فروخت کرنے کے بعد اگر مالک آجائے تو رقم اس کو دے دیں، ورنہ اس کی رقم لاوارث، ضرورت مند، غربا اور فقراء پر صدقہ کردی جائے،یا ان کی ضرویات میں صرف کردی جائے۔اور  مذکورہ صورتوں میں اگر خریدار کو حکومت کی طرف سے نیلام کردہ سامان  کے بارے میں اصل صورت حال کا یقینی علم نہ ہو تو چوں کہ اس میں یہ احتمال موجود ہے  کہ ’’لقطہ‘‘ ہونے کی صورت میں متعلقہ ادارے نے اس کی تشہیر کرائی ہوگی اور مالک کو تلاش کیا ہوگا، اور مالک کے ملنے سے مایوسی کے بعد اس کو فروخت کیا جارہا ہے، یا یہ سامان کسی واجبی حق کی وصول یابی کے لیے نیلام کیا جارہا ہے مثلاً حکومت یا اس کے متعلقہ ادارے کے پاس گروی  رکھا ہوا سامان وغیرہ، یا ڈیمرج کی وصولی کے لیے فروخت کیا جار ہا ہے یا رضامندی سے چھوڑا ہوا مال ہے،  (اور خریدار کو یقینی طور پر اس کا علم بھی نہیں ہے ) اور وہ یہ سامان خریدلے تو اس کی آمدنی کو ناجائز نہیں کہا جائے گا، البتہ ایسی صورت میں  اس کے خریدنے سے اجتناب کرنا بہتر ہے۔السنن الكبرى للبيهقي  میں ہے:"عن أبي هريرة رضي الله عنه، عن النبي صلى الله عليه وسلم أنه قال: من اشترى ‌سرقة وهو يعلم أنها ‌سرقة فقد أشرك في عارها وإثمها."(باب مبايعة من أكثر ماله من الربا أو ثمن المحرم، ج: 5، ص: 547، ط: دار الكتب العلمية بيروت)البحر الرائق میں ہے:"(قوله :وينتفع بها لو فقيرا وإلا تصدق على أجنبي ولأبويه وزوجته وولده لو فقيرا) أي ‌ينتفع ‌الملتقط باللقطة بأن يتملكها بشرط كونه فقيرا نظرا من الجانبين كما جاز الدفع إلى فقير آخر وأما الغني فلا يجوز له الانتفاع بها فإن كان غير الملتقط فظاهر للحديث فإن لم يجئ صاحبها فليتصدق بها والصدقة إنما تكون على الفقير كالصدقة المفروضة وإن كان الملتقط فكذلك ... وإنما فسرنا الانتفاع بالتملك لأنه ليس المراد الانتفاع بدونه كالإباحة ولذا ملك بيعها وصرف الثمن إلى نفسه كما في الخانية أطلق في عدم الانتفاع للغني فشمل القرض ولذا قال في فتح القدير وليس للملتقط إذا كان غنيا أن يتملكها بطريق القرض إلا بإذن الإمام وإن كان فقيرا فله أن يصرفها إلى نفسه صدقة لا قرضا اهـ"(كتاب اللقطة، ج:5، ص: 170، ط: دار الكتاب الإسلامي)فتاوی شامی میں ہے:"قلت :وسيجيء في الحجر أنه يباع ماله لدينه عندهما وبه يفتى وحينئذ فلا يتأبد حبسه فتنبه.قوله : (وحينئذفلا يتأبد حبسه) أي على قولهما وكذا على قوله إن كان ماله غير عقار ولا عرض بل كان من الأثمان ولو خلاف جنس الدين كما قدمناه."(كتاب القضاء، فصل في الحبس، ج:5، ص: 390، ط: دار الفكر بيروت)وفيه أيضا:"لا يبيع القاضي عرضه ولا عقاره للدين خلافا لهما وبه أي بقولهما يبيعهما للدين يفتى اختيار وصححه في تصحيح القدوري ويبيع كل مالايحتاجه للحال اهـ."(كتاب القضاء، فصل في الحبس، مطلب في ملازمة المديون،  ج:5، ص: 387، ط: دار الفكر بيروت)وفيه أيضا:"وفيه الحرام ينتقل فلو دخل بأمان وأخذ مال حربي بلا رضاه وأخرجه إلينا ملكه وصح بيعه لكن لا يطيب له ولا للمشتري منه.قوله: (الحرام ينتقل) أي تنتقل حرمته وإن تداولته الأيدي وتبدلت الأملاك ويأتي تمامه قريبا. قوله:(ولا للمشتري منه) فيكون بشرائه منه مسيئا لأنه ملكه بكسب خبيث وفي شرائه تقرير للخبث ويؤمر بما كان يؤمر به البائع من رده على الحربي لأن وجوب الرد على البائع إنما كان لمراعاة ملك الحربي ولأجل غدر الأمان وهذا المعنى قائم في ملك المشتري."(كتاب البيوع، باب البيع الفاسد، مطلب الحرمة تتعدد، ج:5 ص: 98، ط: دار الفكر بيروت)فقط واللہ اعلم
                                                  
