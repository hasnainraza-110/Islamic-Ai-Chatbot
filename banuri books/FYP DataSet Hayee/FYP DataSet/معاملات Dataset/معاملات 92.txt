عنوان: حلال اور حرام مشروب بنانے والی فیکٹری سے حلال مشروبات کے حصے میں ساتھ کام کرنا
سوال: اگر کسی فیکٹری میں جوس اور کولڈ ڈرنک بنتا ہو  اور ساتھ میں وہ شراب بھی بناتی ہو، مگرکولڈڈرنک اور شرا ب کی مشینری اور منیجمنٹ الگ الگ ہو  ، اور فیکٹری کا مالک ایک ہو ۔ کیا ایسی  فیکٹری والے  کے ساتھ کولڈڈرنک اور جوس کا کام کرنا جائز ہے یا نہیں ہے؟
جواب: صورتِ  مسئولہ میں مذکورہ فیکٹری سے جوس اور حلال کولڈڈرنک کا کاروبار جائز ہے۔ فقط واللہ اعلم
                                                  
عنوان: سود استعمال کیا تو اب کیا کرے؟
سوال: میں نے ایزی پیسے کا اکاؤنٹ بنایا تو مجھے ۱۰۰ روپے ملے۔ کیا یہ پیسے استعمال کرنا جائز ہے ؟ اگر جائز نہیں ہے تو جس نے استعمال کرلیے ہیں،  اب وہ کیا کرے؟
جواب: اس اکاؤنٹ میں جمع کردہ رقم قرض ہے،  اور قرض دے کر اس سے کسی بھی قسم کا مشروط  نفع اٹھانا جائز نہیں ہے؛  اس لیےاگر کمپنی صلبِ  عقد میں ان منافع کی شرط لگا کر  اس قرض کے بدلےسہولیات  دے تو اس کا وصول کرنا اور ان کا استعمال کرنا جائز نہیں ہے،  اس لیے کہ   قرض دینا تو فی نفسہ جائز ہے، لیکن کمپنی اس پر جو  صلبِ عقد میں مشروط منافع دیتی  ہے، یہ  شرعاً ناجائز ہے؛ اس لیے کہ قرض پر شرط لگا کر نفع  کے لین دین  کو نبی کریم ﷺ نے سود قرار دیا ہے۔ (مصنف بن أبی شیبہ، رقم:۲۰۶۹۰ )لہذا آپ نے جو رقم استعمال کی ہے اگر یہ مشروط نفع تھا تو اس کا استعمال کرنا جائز نہ تھا، چوں کہ اس رقم کا اصل مالک معلوم نہیں،  اس  لیے آپ اس قدر رقم بلا نیتِ ثواب صدقہ کردیں۔اور اپنی اس غلطی پر  استغفار کریں۔ویردونہا علی أربابہا إن عرفوہم، وإلا تصدقوا بہا؛ لأن سبیل الکسب الخبیث التصدق إذا تعذر الرد علی صاحبہ (رد المحتار، کتاب الحظر والإباحة، باب الاستبراء وغیرہ ، فصل فی البیع ،۹: ۵۵۳)،قال شیخنا: ویستفاد من کتب فقہائنا کالہدایة وغیرہا: أن من ملک بملک خبیث، ولم یمکنہ الرد إلی المالک، فسبیلہ التصدقُ علی الفقراء … قال: والظاھر إن المتصدق بمثلہ ینبغي أن ینوي بہ فراغ ذمتہ، ولا یرجو بہ المثوبة (معارف السنن، أبواب الطہارة، باب ما جاء: لا تقبل صلاة بغیر طہور، ۱: ۳۴، ط: المکتبة الأشرفیة دیوبند)فقط واللہ اعلم
                                                  
عنوان: تقسیم میراث کی ایک صورت
سوال: میرے دادا کے انتقال کے بعد ان کی ملکیت میں 13 لاکھ کی وراثت کی رقم ان کی بیوی، 6 بیٹیاں اور 2 بیٹوں میں کیسے تقسیم ہوگی؟
جواب: مرحوم کی بیوہ کو 162,500روپے، اس کے ہر بیٹے کو 227,500 روپے اور اس کی ہر بیٹی کو 113,750 روپے ملیں گے۔ فقط واللہ اعلم
                                                  
عنوان: حالتِ کفر میں کی گئی وصیت کا حکم
سوال: ایک 95 سال کی سابقہ آغاخانی خاتون نے اپنے انتقال سے 6 سال قبل اسلام قبول کرلیا تھا،  لیکن وہ 3 سال قبل ہی وصیت کر چکی تھی کہ ان کا گھر پوتے کے لیے اور زیورات بہو کے لیے ہوں گے۔ کیا تین سال قبل کی گئی وصیت پر بھی اسلام لانے کے بعد ویسے ہی عمل کیا جائےگا جیسا کہ وصیت کی گئی تھی؟ شرعی حکم کیا ہے؟
جواب: واضح رہے کہ وصیت کرنے کے لیے مسلمان ہونا شرط نہیں ہے،  لہذا حالتِ کفر کی وصیت اسلام لانے کے بعد بھی معتبر ہوگی۔ زیرِ  نظر مسئلے میں اگر مذکورہ خاتون کے شرعی ورثاء میں وہ پوتا نہیں ہے، جس کے لیے گھر کی وصیت کی گئی تھی تو مرحومہ کے ایک تہائی ترکہ میں اگر گھر اور زیورات  ہوں تو مرحومہ کی وصیت کے مطابق گھر پوتے کو اور زیورات بہو کو دے دیے جائیں گے اور اگر گھر اور زیورات کی قیمت ایک تہائی ترکہ سے زیادہ ہو تو اس پوری وصیت پر عمل کرنا دیگر ورثاء کی اجازت پر موقوف ہوگا اور اگر دیگر ورثاء اجازت نہ دیں تو  ایک تہائی ترکہ کی آدھی قیمت کے بقدر زیورات بہو کو دیے جائیں گے اور آدھی قیمت کے بقدر گھر میں پوتے کی ملکیت ثابت ہوگی۔بدائع الصنائع في ترتيب الشرائع (7 / 335):
"وأما إسلام الموصي فليس بشرط لصحة وصيته، فتصح وصية الذمي بالمال للمسلم والذمي في الجملة؛ لأن الكفر لاينافي أهلية التمليك، ألا ترى: أنه يصح بيع الكافر، وهبته فكذا وصيته".الدر المختار وحاشية ابن عابدين (رد المحتار) (6 / 667):"(وإن أوصى لأحدهما بجميع ماله ولآخر بثلث ماله ولم تجز) الورثة ذلك (فثلثه بينهما نصفان) لأن الوصية بأكثر من الثلث إذا لم تجز تقع باطلة فيجعل كأنه أوصى لكل بالثلث فينصف.
(قوله: تقع باطلة) ليس المراد بطلانها من أصلها وإلا لما استحق شيئا وإنما المراد بطلان الزائد بيان ذلك أن الموصي قصد شيئين الاستحقاق على الورثة فيما زاد على الثلث وتفضيل بعض أهل الوصايا على بعض. والثاني يثبت في ضمن الأول، ولما بطل الأول لحق الورثة وعدم إجازتهم بطل ما في ضمنه وهو التفضيل، فصار كأنه أوصى لكل منهما بالثلث فينصف الثلث بينهما كما لو أوصى لكل منهما به حقيقة اهـ من العناية موضحاً". فقط واللہ اعلم
                                                  
عنوان: تکافل کا شرعی حکم
سوال: تکافل جائز ہے یا نہیں؟ اور اس پر کن کن مفتی صاحب کا فتوی ہے؟
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی ، سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  جو ”تکافل“ کے عنوان سے نظام  چلارہے ہیں ، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے، لہذا کسی بھی قسم کی تکافل کی پالیسی لینے سے اجتناب کرنا لازم ہے۔فقط واللہ اعلممزید تفصیل کے لیے درج ذیل پر جامعہ کا فتوی ملاحظہ فرمائیں:پاک قطر تکافل کی پالیسی خریدنا اور اس ادارے میں ملازمت کرنے کا حکم( EFU ) ای ایف یو حمایہ تکافل کا شرعی حکم
                                                  
عنوان: موبائل ایپلی کیشن و ویب سائٹ بنانے والی کمپنی میں کام کرنا
سوال: میں ایک ایسے ادارے میں کام کرتا ہوں جو ویب سائٹ اور موبائل ایپلی کیشن بناتا ہے۔  اور اسے باہر ممالک زیادہ ترامریکا  میں بیچتے ہیں اور وہاں ان کا ایک فرضی آفس بھی ہے،  مگرسارا کام یہاں سے ہی ہوتا ہیں،  آڈر حاصل کرنے کے لیے ہماری سیلز ٹیم اپنے آپ کو غیرمسلم ناموں سے متعارف کراتی ہیں اوریہ بھی کہتی ہے کہ  ہم امریکا میں ہیں اور وہی سے بات کرہے ہیں۔ میرا بظاہر ان دونوں جھوٹ سے کوئی تعلق نہیں ہے، میں یہاں اکاوئنٹینٹ ہوں اور ان کے تمام مالی معاملات سنبھالتاہوں۔  میں اب یہ جاننا چاہتا ہوں کے میرے لیے شریعت میں کیا حکم ہے کہ میرا یہ کام کرنا حلال ہیں یا نہیں؟ اور واضح رہے کے تمام اس طرح کےچھوٹےادارے اسی طرح کام کررہےہیں۔
جواب: صورتِ  مسئولہ میں مذکورہ کمپنی اگر ایسی ویب سائٹس و موبائل ایپلی کیشنز بناتی ہے کہ جس میں خلافِ  شرع و ناجائز امور پر مبنی کوئی مواد یا ان کی تشہیر کے لیے تیار نہ کرتی ہو تو ایسی صورت میں ایسا کاروبار فی نفسہ جائز ہوگا، تاہم سوال میں مارکیٹنگ ٹیم کے حوالے سے جو معلومات فراہم کی گئی ہیں یہ عمل جھوٹ پر مبنی ہونے کی وجہ سے ناجائز ہے، پس اگر اسی جھوٹ و دروغ گوئی سے آڈر حاصل کیے جاتے ہوں تو ایسی صورت میں شرعاً  ایسی کمپنی میں کام کرنے سے اجتناب بہتر ہے، تاہم جو افراد مذکورہ کمپنی کی مارکیٹنگ ٹیم کا حصہ نہیں، اور جھوٹ سے براہِ  راست وابستہ نہیں، ان کے لیے اپنی خدمات کے عوض تنخواہ وصول کرنا حرام نہیں۔فقط واللہ اعلم
                                                  
عنوان: ایزی پیسہ اکاؤنٹ  میں پیسے رکھنے سے  حاصل ہونے والے فری منٹس کا حکم
سوال: ایزی پیسہ اکاؤنٹ  میں پیسے رکھنے سے فری منٹ ملتے ہیں، وہ استعمال کرنا صحیح ہے یا نہیں؟
جواب: اگر اکاؤنٹ میں پیسے رکھنے کی شرط پر ایزی پیسہ والے فری منٹس دیتے ہیں تو یہ سود ہے، یہ معاملہ کرنا اور اس سے حاصل ہونے والے فری منٹس استعمال کرنا  ناجائز ہے۔فقط واللہ اعلم
                                                  
عنوان: مشترکہ گھر کی تقسیم
سوال: دو بھائیوں کو میراث میں گھر ملا اور دونوں گھر تقسیم کیے بنا اس میں رہتے رہے. اب ان میں سے ایک بھائی کا انتقال ہو گیا. تو مرنے والے بھائی کی بیوی اور بیٹی کے ساتھ کیا گھر میں سے حصہ زندہ بھائی کے بچوں کو بھی ملے گا. یا پھر گھر کی تقسیم کس طرح ہوگی؟
جواب: مذکورہ صورت میں اگر دونوں بھائیوں کے علاوہ کسی اور شرعی وارث کا حصہ اس گھر میں نہیں تھا تو اب اس مرحوم بھائی کے شرعی ورثاء اور یہ زندہ بھائی اس گھر میں حصہ دار ہیں، یعنی  اگر دونوں بھائی برابر کے شریک تھے  تو نصف زندہ کا ہے اور نصف مرحوم کا، پھر مرحوم بھائی کا حصہ اس کے ورثہ میں شرعی اعتبار سے تقسیم ہوگا۔ اگر مرحوم بھائی کی اولاد میں بیٹا موجود ہے تو اس کے زندہ بھائی کو میراث میں حصہ نہیں ملے گا۔ بہتر ہے کہ میراث کی تقسیم کے لیے تمام ورثاء لکھ کر بھیج دیجیے؛ تاکہ ورثہ کا شرعی حصہ متعین کیا جاسکے۔  میت (مرحوم بھائی) کے والدین، اولاد ، بیوہ، بہن بھائی وغیرہ۔ "یصح بیع حصة شائعة معلومة کالنصف والثلث والعشر عقار مملوک قبل الإفراز". (شرح المجلة ۱/ ۱۰۳، رقم: ۲۱۴)
"وصح بیع عشرة أسهم أو أقل أو أکثر من مائة سهم من دار أو غیرها بالاتفاق؛ لأن العشرة منها اسم لجزء شائع والسهم أیضاً اسم لشائع … وبیع الشایع جائز". (مجمع الأنهر، کتاب البیوع ۳/ ۱۹)
(۲) لایجوز التصرف من مال غیره بلا إذنه ولا ولایته". (الدر المختار مع الشامية، کتاب الغصب، ۹/ ۲۹۱)
"کل من الشرکاء في شرکة الملك أجنبي في حصة سائرهم، فلیس أحدهم وکیلاً عن الآخر، ولایجوز له من ثم أن یتصرف في حصة شریکه بدون إذنه". (شرح المجلة، الفصل الثاني في کیفیة التصرف، ۱/ ۶۰۱، رقم: ۱۰۷۵) فقط واللہ اعلم
                                                  
عنوان: کیا کسی بینک میں سیونگ اکاؤنٹ کھولنا جائز ہے؟
سوال: سیونگ اکاؤنٹ کیوں حرام ہے؟  کیا کسی بنک میں سیونگ اکاؤنٹ کھولا جا سکتا ہے؟  سیونگ اکاؤنٹ کے حلال ہونے کی کیا شرطیں ہیں؟
جواب: بینک کے سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے،بینکوں میں چوں کہ حقیقی تجارت نہیں ہوتی،  بلکہ قرضوں کا لین دین ہوتا ہےاور اسی سے حاصل ہونے والا سود کسٹمرز کو فراہم کیا جاتا ہے؛  اس لیے جب تک حقیقی تجارت  شرعی شرائط کا لحاظ رکھ کر نہ ہو اس کے حلال ہونے کی کوئی صورت کسی بینک میں ممکن نہیں ۔فقط واللہ اعلم
                                                  
عنوان: دوست کو اپنے کاروبار میں شریک کرنے کی صورت میں نفع
سوال: میں اگر اپنے کسی دوست سے کچھ رقم لےکر اپنے کاروبار میں لگاتا ہوں اور اس کو کچھ رقم منافع دیتا ہوں تو کیا یہ جائز طریقہ ہوگا؟ یا کوئی اور طریقہ اپنانا ہوگا ؟
جواب: دوست کا حلال مال اپنے کاروبار میں شامل کرکے شراکت کرنا جائز ہے، لیکن نفع کی رقم متعین دینا جائز نہیں، بلکہ نفع و نقصان کی تقسیم فی صدی اعتبار سے طے کی جائے، مثلاً  حاصل شدہ نفع کے 30و 70 کے تناسب سے نفع نقصان میں شراکت داری طے کرلی جائے، متعین نفع مقرر کر کے شراکت داری کرنا شرعاً ممنوع ہے۔ فقط واللہ اعلم
                                                  
عنوان: اجرت دے کر  پی ایچ ڈی کا مقالہ لکھوانا
سوال: ایک شخص ایم فل یاپی ایچ ڈی کاطالب علم ہے،  وہ کسی دوسرے شخص کے لیےاپنامقالہ اجرت کے عوض لکھ سکتاہے،  حال یہ کہ اجرت لینے والاسب کچھ کرے گا، اجرت دینے والے کوتیارمقالہ پیسوں کے عوض ملے گا،  وہ اس پر اپنی ڈگری حاصل کرسکے گا؟ شرعی نقطہ نظرسے یہ اجرت لیناکیساہے ؟
جواب: کسی شخص کے لیے اجرت لے کرمقالہ لکھناجس کی بنیاد پر وہ ڈگری حاصل کرے  اور  نا اہلی کے باوجود اس ڈگری کی بنیاد پر وہ ان سہولیات کو حاصل کرے جو اصل ڈگری والوں کا حق ہے یہ جھوٹ، دھوکا دہی، حق تلفی جیسے کبیرہ گناہوں میں تعاون کی وجہ سے ناجائز ہے، اور ناجائز تعاون پر اجرت لینا بھی جائز نہیں ہے۔فقط واللہ اعلم
                                                  
عنوان: کمپنی کا اپنی مصنوعات کی خرید پر انعام مقرر کرنا
سوال: ایک کمپنی اپنی پروڈکٹ کو زیادہ سے زیادہ فروخت کرنے اور مارکیٹ میں اپنے گاہک بڑھانے کے لیے ایک انعامی سلسلہ شروع کرتی ہے اور ایک کوٹہ مقرر کرکے جیسے دس ہزارکسٹمرز میں سے کسی ایک کو پانچ یا دس ہزار روپے نقد انعام دینے کا وعدہ کرتی ہے۔کیا یہ جائز ہے ؟ جب کہ بکنے والی چیز کی قیمت مارکیٹ ریٹ سے زیادہ نہیں ہوتی اور چیز بھی ضرورت کی ہوتی ہے، جیسےکپڑا صابن جوس یا خوشبو وغیرہ ؟
جواب: کمپنی کا  اپنی مصنوعات کی فروخت بڑھانے  کے لیے ذکر کردہ انعامی سلسلہ شروع کرنا درج ذیل شرائط کے ساتھ مشروط ہے:
(۱) مذکورہ کمپنی   نے سامان کی قیمت اتنی ہی مقرر کی ہو جو کہ مارکیٹ میں ایسے سامان کی رائج ہو، یعنی  اس سامان کی عام قیمت میں انعام کی بنا پر اضافہ نہ کیا ہو؛ اگر  انعامی اسکیم کی بنا پر مارکیٹ ریٹ (ثمن مثل) سے زیادہ ریٹ (قیمت) رکھے گا تو گویا خریدار (گاہک) انعام کی امید اور لالچ میں اس کمپنی  سے سامان مہنگے داموں خرید رہا ہے، جب کہ انعام کا ملنا یقینی نہیں، بلکہ موہوم ہے، اس طرح یہ معاملہ جوئے (قمار) کے مشابہ ہونے کی وجہ سے ناجائز ہوگا۔
(۲) کمپنی پروڈکٹ کا معیار بھی کم نہ کرے اوراس انعامی اسکیم کو اپنی ناقص مصنوعات کے نکالنے کا ذریعہ نہ بنائے، یعنی انعام  کا لالچ دے کر لوگوں کو اپنی ناقص مصنوعات خریدنے کی طرف راغب نہ کرے۔
چنانچہ اگر مذکورہ شرائط کی مکمل رعایت رکھی جائے تو  کمپنی  کا قرعہ اندازی کے ذریعہ گاہک کو انعام دینا  اس  کی طرف سے تبرع اور احسان شمار ہوگا اور گاہک (کسٹمر) کے لیے اس انعام کا لینا جائز ہوگا، لیکن اگر مذکورہ شرائط مفقود ہو ں تو اس صورت میں یہ معاملہ جائز نہیں ہوگا۔احکام القرآن للجصاصمیں ہے:"وقال قوم من أهل العلم: القمار كله من الميسر وأصله من تيسير أمر الجزور بالاجتماع على القمار فيه وهو السهام التي يجيلونها فمن خرج سهمه استحق منه ما توجبه علامة السهم فربما أخفق بعضهم حتى لايخطئ بشيء وينجح البعض فيحظى بالسهم الوافر وحقيقته تمليك المال على المخاطرة وهو أصل في بطلان عقود التمليكات الواقعة على الأخطار كالهبات والصدقات وعقود البياعات ونحوها إذا علقت على الأخطار ... ولأن معنى إيسار الجزور أن يقول من خرج سهمه استحق من الجزور كذا فكان استحقاقه لذلك السهم منه معلقاً على الحظر". (المائدة:۹۰ ، باب تحریم الخمر، ج:۴ ؍۱۲۷ ،ط:دار إحیاء التراث العربي، بیروت)
    مصنف ابن أبي شیبةمیں ہے:
"عن ابن سیرین قال: کل شيء فیه قمار فهو من المیسر". (کتاب البیوع و الأقضیة، البیض الذي یقامر فیه، ج:۴ ؍۴۸۳ ،مکتبة الرشد الریاض)
فتاویٰ شامیمیں ہے:"لأن القمار من القمر الذي يزداد تارةً وينقص أخرى، وسمي القمار قماراً لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص". (کتاب الحظر و الإباحة، فصل في البیع، ج:۶ ؍۴۰۳ ،ط:سعید )فقط واللہ اعلم
                                                  
عنوان: اسلامی بینک سے قرضہ لینے کا حکم
سوال: میں مکان کی تعمیر کے لیے قرض لیتا چاہتا ہوں، کون سا اسلامی بینک قرض لیے جانے کا مجاز ہے؟ میزان بینک یا بینک اسلامی یا کوئی اور؟
جواب: ہماری تحقیق کے مطابق مروجہ اسلامی بینکوں میں سے کوئی اسلامی بینک بھی مکمل طور پر اسلامی نہیں ہے،  بلکہ کچھ نہ کچھ سقم ہر بینک کے معاملات میں باقی رہ جاتا ہے؛  اس لیے کسی بینک سے بھی قرضہ لینے کی صورت میں سود کا معاہدہ کرنا پڑتا ہے گو وہ کسی دوسرے نام سے کیا جاتا ہو، اس لیے کسی بینک سے قرضہ لینا جائز نہیں ہے، لہذا اگر قرض لینا ہی ہو تو بینک کے علاوہ کسی اور  سے غیر سودی قرضہ حاصل کر لیں۔ فقط واللہ اعلم
                                                  
عنوان: ٹرانسپورٹ فراہم کرنے پر کمیشن وصول کرنا
سوال: میں امارات میں کام کرتا ہوں، جہاں میں ایک کمپنی کو ٹرانسپورٹیشن کی سہولت فراہم کرتا ہوں،  جب ان کو سروس درکار ہوتی ہے وہ مجھ سے رابطہ کرتے ہیں، میں سروس چارجز بتادیتا ہوں، جب میرے ریٹ منظور ہوجاتے ہیں تو مجھے وہ آگاہ کرتے ہیں،  جس کے بعد میں باہر سے (کمپنی کو دیے گئے اپنے ریٹ سے کم میں) کوئی گاڑی حاصل کرکے وہ کمپنی کو  فراہم کردیتا ہوں، باہر کی گاڑی والے کا مجھ سے کنٹریکٹ  ہوتا ہے، کمپنی سے کوئی لینا  دینا نہیں ہوتا،  گاڑی کے حوالے سے تمام جواب داری  میری ہوتی ہے، کیا میرا ایسا کرنا صحیح ہے؟
جواب: صورتِ  مسئولہ میں ایسا کرنا درست ہے۔ فقط واللہ اعلم
                                                  
عنوان: مکینک کو گاہک لانے پر کمیشن دینا
سوال: ہماری دکان ہے گاڑیوں کے سامان کی،  ہمارے پاس مکینک گاہک لاتے ہیں تو ہم ان کو کچھ پیسے کمیشن کے طور پر دیتے ہیں،  کیا یہ جائز ہے؟  اور کبھی مکینک گاہک کو لاکر کہتا ہے، اتنے میرے رکھو تو ہم گاہک کو پیسے زیادہ بتا کر اس مکینک کے بھی لیتے ہیں اور اس ساری صورتِ حال کا گاہک کو نہیں پتا ہوتا۔  خلاصہ کلام یہ ہے کہ اگر ہم مکینک کوگاہک لانے کے پیسے اپنی طرف سے دیں تو کیا حکم ہے؟  اور اگر ہم گاہگ سے زیادہ پیسے مکینک کے مطالبہ پر لیں کر اس مکینک کو دیں تو کیا حکم ہے؟ دونوں صورتوں کا تشفی بخش جواب عنایت فرمائیں!
جواب: مکینک جو گاہک آ پ کے پاس لاتے ہیں اور اس میں اپنے کمیشن کا مطالبہ کرتے ہیں ان کا مطالبہ درست ہے، بشرطیکہ آپ ان سے کمیشن پہلے طے کرلیں کہ ہر گاہک پر اتنا کمیشن ہوگا یا اتنے کی خریداری پر اتنا کمیشن ہوگا، اور  پھر جو رقم آپ مناسب سمجھیں اس پر گاہک کو مال دے دیں۔ اس معاملہ کا گاہک کو معلوم ہونا ضروری نہیں۔ اس لیے کہ مکینک بطورِ بروکر  آپ کے لیے کسٹمر لایا  ہے،  اس کی اجرت وہ آپ سے لے رہا ہے، جس رقم پر آپ اپنا مال بیچیں اس سے مکینک کا دخل نہیں۔اگر مکینک یہ کمیشن گاہک سے لےگا تو اس کے ذمہ لازم ہے کہ گاہک کو بتائے کہ یہ چیز اتنے کی ہے اور اس پر میرا اتنا کمیشن ہے۔المحيط البرهاني في الفقه النعماني (7/ 11):
"ولايضم أجرة الطبيب والرائض والبيطار، وجعل الآبق وأجرة السمسار تضم إن كانت مشروطةً في العقد بالإجماع، وإن لم تكن مشروطةً بل كانت موسومةً، أكثر المشايخ على أنها لاتضم، ومنهم من قال: لاتضم أجرة الدلال بالإجماع، بخلاف أجرة السمسار إذا كانت مشروطة في العقد".الدر المختار وحاشية ابن عابدين (رد المحتار) (6/ 63):
"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجاً ينسج له ثياباً في كل سنة". فقط واللہ اعلم
                                                  
عنوان: وراثت سے   متعلق ایک سوال
سوال: ایک باپ نے اپنی زندگی میں اپنا گھر بیچ کر اس کی رقم اپنے بچوں پر تقسیم کی۔ اور اپنے لیے بھی کچھ پیسے رکھے،  پھر کسی ایک بیٹے کے ساتھ رہنے لگا اور یہ کہا کہ میں نے اپنا حصہ اس بیٹے کو ہبہ کیا ہے،  یعنی میرے مرنے کے بعد اس میں وراثت نہ ہو،  بلکہ اکیلا وہ بیٹا ہی اس مال کو لے لے تو آیا اب باپ کے مرنے کے بعد اس مال میں وراثت جاری ہو گی یا اکیلے اس بیٹے ہی کو ملے گا? اور اگر بالفرض وہ کسی غیروارث کو اپنی زندگی میں ہی ہبہ کرے تو پھر کیا حکم ہے؟
جواب: صورتِ مسئولہ میں اگر والد نے اپنا حصہ زندگی کے اندر مالکانہ حقوق اور قبضہ و تصرف کے ساتھ مذکورہ بیٹے کو دے دیا تھا تو شرعاً یہ ہبہ مکمل ہوگیا، اس صورت میں یہ حصہ مذکورہ بیٹے کی ملکیت کہلائے گا، اور والد کے انتقال کے بعد دیگر ورثہ کا اس میں شرعی حصہ نہیں ہوگا۔ البتہ اگر والد نے اپنا حصہ زندگی میں مالکانہ حقوق اور قبضہ وتصرف کے اختیار کے ساتھ ہبہ نہیں کیا تھا، بلکہ بطورِ وصیت یہ کہا کہ میرا حصہ میرے فلاں بیٹے کا ہے، اور میرے مرنے کے بعد اسے دے دیا جائے تو واضح رہے کہ اگر کوئی شخص اپنے ورثاء میں سے کسی کے لیے وصیت کرتا ہے تو اس کا نفاذ دیگر ورثاء کی رضامندی پر موقوف رہتا ہے، اگر وہ اجازت دے دیں تو وصیت قابلِ عمل ٹھہرتی ہے،  ورنہ کالعدم ہو جاتی ہے۔لہذا صورتِ مسئولہ میں اگر تمام ورثاء اس وصیت کے نفاذ پر راضی ہیں تو باپ کا حصہ صرف مذکورہ بیٹے کو ہی ملے گا، دیگر ورثاء کا اس میں کوئی حصہ نہ ہو گا  اور اگر مذکورہ وصیت پر تمام ورثاء راضی نہیں تو  ایسی صورت میں باپ کا حصہ وراثت میں تمام ورثاء کے درمیان تقسیم ہو گا ۔ اور اگر اپنی زندگی میں کسی غیر وارث کو ہبہ کر کے اس کا قبضہ بھی دے دے تو موہوب لہ ہبہ شدہ مال کا  مالک بن جائے گا اور وراثت میں قابلِ تقسیم نہ وہ گا۔ فقط واللہ اعلم
                                                  
عنوان: بینکوں میں انتظامِ سیالیت کے لیے رائج دو طریقے
سوال: ملائیشیا میں انتظامِ سیالیت (Liqidity Management) کے لیے درج ذیل دو طریقے رائج ہیں جن کا شرعی جائزہ مطلوب ہے کہ آیا قرآن و سنت کی نظر میں یہ درست ہیں یا نہیں؟ازراہِ کرم راہ نمائی فرمائیے:1- اسلامی بینکوں کے لیے سیالیت کے بندوبست کے لیے مرکزی بینک، اسلامی بینکوں کے ودائع اپنے پاس جمع رکھتا ہے اور ایک عرصے کے بعد ودائع بھی واپس کردیتا ہے اور اپنی طرف سے بطورِ ہدیہ ایک رقم بھی اسلامی بینکوں کو دیتا ہے۔ سیالیت کے لیے یہ بندوبست رائج ہے۔اسلامی بینک بھی اس سے باخبر ہوتے ہیں۔اگر اسلامی بینک کو یہ معلوم ہو کہ اگر میں مرکزی بینک کے پاس رقم ودیعت رکھوں تو مجھے اس پر اضافہ بطورِ  ہدیہ ملے گا تو کیا یہ ارینجمنٹ درست ہے؟اس ارینجمنٹ کو درج ذیل لنک پر ملاحظہ فرمائیں۔ http://iimm.bnm.gov.my/index.php?ch=4&pg=4&ac=22#12- اسلامی بینک ،دوسرے بینک کے پاس رہن رکھوانے کے بعد قرضہ لیتا ہے اور جب مقروض بینک قرض ادا کردیتا ہے تو یہ بینک بطورِ  ہدیہ ایک رقم، قرض دینے والے بینک کو ادا کرتا ہے۔کیا یہ طریقہ بطورِ  انتظامِ سیالیت((Liquidity management درست ہے ؟درج ذیل لنک میں پورا طریقہ کار ملاحظہ فرمایئے۔ http://iimm.bnm.gov.my/index.php?ch=4&pg=4&ac=22#1
جواب: صورتِ  مسئولہ میں مذکورہ دونوں طریقوں میں قرض پر مشروط لین دین کا معاملہ  ہے اور قرض پر مشروط نفع سود کہلاتا ہے، پہلی والی صورت میں اگرچہ اسے ودائع کا نام دیا گیا ہے،  لیکن چوں کہ مرکزی بینک اس کو استعمال کرتا ہے؛  اس لیے وہ انتہاءً  قرض ہی ہے، اور دوسری صورت میں قرض ہونا واضح ہے،  اور دونوں صورتوں میں اس قرض پر ہدیہ کے نام سے نفع دیا جارہا ہے جوکہ سود ہے۔بینک کے نظام کے اس جزئی پہلو سے قطع نظر  مروجہ اسلامی بینکنگ کے نظام پر علماءِ  کرام کو تحفظات ہیں، لہذا بینکوں میں سرمایہ کاری کرنے یا تمویلی معاملات  کرنے سے بہر صورت اجتناب لازم ہے۔فقط واللہ اعلممزید تفصیل کے لیے ”مروجہ اسلامی بینکاری“ (مکتبہ بینات) کا مطالعہ مفید رہے گا۔فقط واللہ اعلم
                                                  
عنوان: ہندو کی داڑھی شیو کرنے کی اجرت
سوال: اگر حجام کسی ہندو کی داڑھی شیو کرے (مونڈے) تو اس کے بدلہ میں جو اُجرت ملے وہ حلال ہوگی یا حرام؟
جواب: داڑھی مونڈنا (شیو کرنا ) بعینہٖ معصیت (گناہ) ہے، جیسے مسلمان کی داڑھی مونڈنا جائز نہیں، اسی طرح کسی کافر کی داڑھی مونڈنا اور اس کی اجرت لینا بھی ناجائز ہے، لہٰذا ہندو کی داڑھی مونڈنے (شیو کرنے ) پر جو اجرت ملے گی وہ حرام ہوگی۔فتاویٰ مؐحمودیہ میں ہے:’’سوال : 8249:  زید کو غیر مسلموں کی داڑھی مونڈنی کیسی ہے ؟جواب : وہ بھی جائز نہیں ہے ‘‘۔(فتاویٰ محمودیہ جلد 17 ،ص: 122-123 ) فقط واللہ اعلم
                                                  
عنوان: دادا اور نانا کی زندگی میں والدین کے فوت ہوجانے کی صورت میں اولاد کا چچا اور ماموں سے والدین کے حصہ کا مطالبہ کرنے کا حکم
سوال: اگر بچوں کی والدین میں سے کوئی  بھی فوت ہوجائے اور نانا اور دادا دونوں زندہ ہیں،  تو بچوں کے لیے ماموں سے والدہ کااور چچاؤں سے والد کا حصہ لینے کا حق ہے یا نہیں؟
جواب: والدین کے فوت ہوجانے کے بعد دادا اور نانا کے زندہ ہونے کی صورت اولاد اپنے چچاؤں سے دادا کی میراث میں سے والد کے حصے  اور ماموں سے نانا کی میراث میں سے والدہ کے حصے  کا مطالبہ نہیں کرسکتے ہیں، کیوں کہ دادا کی زندگی میں والد کے فوت ہوجانے کی صورت میں والد  دادا کی میراث کا حق دار نہیں، اسی طرح نانا کی زندگی میں ہی والدہ کے فوت ہوجانے کی صورت میں والدہ نانا کی میراث کا حق نہیں رکھتی۔البتہ اگر والد مرحوم کی مملوکہ جائے داد چچاؤں کے قبضے میں ہو، اور والدہ مرحومہ کی مملوکہ جائے داد ماموں کے قبضے میں ہو تو اولاد کو والدین کی اس مملوکہ جائے داد کے مطالبے کا حق حاصل ہوگا۔ فقط واللہ اعلم
                                                  
عنوان: جانوروں کو نسل بڑھانے کے لیے کرایہ پر دینا
سوال: ایک آدمی اپنا بیل اجرت پر دے دوسرے کو نسل بڑھانے کے لیے تو آیا اس کو اجرت پر دیناجائز ہے؟اور اس پراجرت لینا جائز ہے؟
جواب: نر جانور کو  جفتی کرنے اور نسل بڑھانے کے لیے کرایہ پر دینا اور اس جفتی کی اجرت لینا دینا دونوں ناجائز ہیں، حدیث مبارکہ میں اس سے ممانعت وارد ہوئی ہے۔سنن الترمذي ت شاكر (3/ 564 و 565):
" عن نافع، عن ابن عمر قال: «نهى النبي صلى الله عليه وسلم عن عسب الفحل».  وفي الباب عن أبي هريرة، وأنس، وأبي سعيد: حديث ابن عمر حديث حسن صحيح، والعمل على هذا عند بعض أهل العلم، وقد رخص بعضهم في قبول الكرامة على ذلك.
و عن أنس بن مالك، أن رجلاً من كلاب سأل النبي صلى الله عليه وسلم عن عسب الفحل؟ «فنهاه» ، فقال: يا رسول الله، إنا نطرق الفحل فنكرم، «فرخص له في الكرامة»". شرح مختصر الطحاوي للجصاص (3/ 97):
"قال: (ولايجوز بيع عسب الفحل).
قال أحمد: يعني ما يلقح، وذلك لأنه من الملاقيح، وقد نهى عنه رسول الله صلى الله عليه وسلم. وروى ابن عمر أن النبي صلى الله عليه وسلم "نهى عن عسب الفحل". وقال جابر: "نهى رسول الله صلى الله عليه وسلم عن بيع ضرب الفحل". فقط واللہ اعلم
                                                  
عنوان: شراب کی خرید وفروخت کا ذریعہ بننا
سوال: میں آذربائی جان میں ریسٹورنٹ کھولنا چاہتا ہوں،  لیکن وہاں لوگ کھانے کے ساتھ شراب لازمی پیتے ہیں، اگر میں ریسٹورنٹ لوں، وہاں اور شراب کے لیے الگ سے سٹاف ہو،  وہ جو کمائی کرے ان کی ہو، میرا شراب سے کوئی لینا دینا نہ ہو،  میں صرف اپنا کھانا بیچوں،  اس کے پیسے لوں ۔تو کیا میری کمائی حرام ہے  یا حلال؟
جواب: ذکر کردہ صورت میں اگرچہ آپ براہِ  راست شراب کی خرید وفروخت  کے معاملے میں شریک نہیں ہوں گے اور آپ کی آمدن میں شراب سے حاصل شدہ کمائی شامل نہیں ہوگی، البتہ اس ہوٹل کے کھولنے کی وجہ  سے شراب کی خرید وفروخت کا ذریعہ بنیں گے جو کہ گناہ پر ایک قسم کا تعاون ہے، اور مسلمان کے لیے گناہ پر معاونت جائز نہیں۔قرآنِ مجید میں ہے: {ولا تعاونوا علی الاثم  والعدوان} [المائدة :2] ترجمہ: اور گناہ اور سرکشی میں ایک دوسرے کا تعاون نہ کرو۔ فقط واللہ اعلم
                                                  
عنوان: مکان گروی رکھ کر کرایہ پر دینا
سوال: زید بکر سے 5 سال کے لیے مکان گروی کرتاہے  650000پر اور ہر ماہ 500 روپے کرایہ  دیتا  ہے،  شرعاً یہ کیسا ہے؟
جواب: اس سوال سے مراد اگر یہ ہے کہ بکر زید  کے پاس کوئی مکان گروی رکھتا ہے اور کچھ قرض وغیرہ لیتا ہےتو یہ مکان ’’مرہون‘‘ (گروی)ہے بکر ’’راہن‘‘ (گروی رکھوانے والا)اورزید  ’’مرتہن‘‘ (گروی رکھنے والا)ہے، تو رہن کے مکان میں راہن کی اجازت سے کرایہ پر رہ سکتے ہیں، لیکن پہلا معاملہ (عقدِ رہن) کا ختم ہوجائے گا اور یہ سمجھا جائے گا کہ زید نے بکر سے 500 روپے کے عوض مکان کرایہ پر لیا ہے اس پر اِجارہ (کرایہ داری) کے احکام جا ری ہوں گے۔اور اگر سوال کا مقصد یہ ہے کہ زید نے بکر سے گھر کرایہ پر لیا اور  سیکورٹی کی رقم میں اضافہ کرکے کرایہ معروف کرایہ سے بہت کم کروادیا تو یہ صورت  شرعاً جائز نہیں،  خواہ فریقین کی باہمی رضا مندی سے ہی کیوں نہ ہو ۔’’أنواع الربا: وأما الربا فهو علی ثلاثة أوجه:أحدها في القروض، والثاني في الدیون، والثالث في الرهون.الربا في القروض: فأما في القروض فهو علی وجهین:أحدهما أن یقرض عشرة دراهم بأحد عشر درهماً أو باثني عشر ونحوها. والآخر أن یجر إلی نفسه منفعةً بذلک القرض، أو تجر إلیه وهو أن یبیعه المستقرض شيئا بأرخص مما یباع أو یوٴجره أو یهبه…، ولو لم یکن سبب ذلک (هذا ) القرض لما کان (ذلک )الفعل، فإن ذلک رباً، وعلی ذلک قول إبراهیم النخعي: کل دین جر منفعةً لا خیر فیه.‘‘ (النتف في الفتاوی ، ص ۴۸۴، ۴۸۵)حاشية رد المحتار على الدر المختار (5/ 166):
’’لايحل له أن ينتفع بشيء منه بوجه من الوجوه وإن أذن له الراهن؛ لأنه أذن له في الربا؛ لأنه يستوفي دينه كاملاً فتبقى له المنفعة فضلاً؛ فتكون رباً، وهذا أمر عظيم، 
 قلت: وهذا مخالف لعامة المعتبرات من أنه يحل بالإذن إلا أن يحمل على الديانة وما في المعتبرات على الحكم.
ثم رأيت في جواهر الفتاوى: إذا كان مشروطاً صار قرضاً فيه منفعة وهو رباً، وإلا فلا بأس به ا هـ ما في المنح ملخصاً‘‘. 
  ’’وَالْغالِبُ مِنْ اَحْوَالِ النَّاسِ اَنَّهَمْ اِنَّمَا یُرِیْدُونَ عِنْدَ الْدَفْعِ اَلاِنْتِفَاعَ وَلَولَاه لَمَا اَعْطَاه الْدَّرَاهمَ وَهذا بِمَنْزِلَةِ الْشَرْطِ؛ لِأَنَّ الْمَعْرُوفَ کَالْمَشْرُوطِ وَهوَ یُعِیْنُ الْمَنْعَ‘‘. (الدر المختار مع ردالمحتار، ج۵/ ص۳۱۱) فقط واللہ اعلم
                                                  
عنوان: بینک ملازم کا گھر میں ختمِ یسین کروانا
سوال: بینک ملازم اگراپنے گھرختمِ قرآن یاسورہ یٰسین کےپڑھوانےکےلیےلوگوں کوبلاتاہے، کیایہ پڑھناپڑھاناان لوگوں اور اس بینک ملازم کےلیے کتنافائدہ مندیاجائزہوگا؟
جواب: بینک ملازم کا یہ سمجھنا کہ اس ختمِ  قرآن  سے اس کے کاروبار میں برکت ہوگی، یا مسائل دور ہوں  گے،غلط فہمی ہے، جب تک سودی کمائی سے توبہ نہ کی جائے اور اللہ تعالی سے اعلانِ جنگ نہ  چھوڑا جائے تب تک برکت  ہوگی  نہ مسائل حل ہوں گے۔ اللہ پاک خود ارشاد فرماتے ہیں:  {یمحق الله الربا ویربی الصدقات}  [البقرۃ:276] یعنی اللہ تعالیٰ سود کو مٹاتے ہیں اور صدقات کو بڑھاتے ہیں۔لہذا اس کو سمجھانا چاہیے کہ  کوئی حلال ملازمت اختیار کرے۔آپ کے مسائل اور ان کا حل جلد 6 -  218: ’’س… سود پر رقم لے کر کاروبار میں لگانا اور پھر اس میں اللہ تعالیٰ سے برکت کی دُعا کرنا، کیا اس میں برکت ہوگی یا بربادی؟
ج… سود پر رقم لینا گناہ ہے، اس سے توبہ و اِستغفار کرنا چاہیے، نہ کہ اس میں برکت کی دُعا کی جائے۔ تجربہ یہ ہے کہ جن لوگوں نے کاروبار کے لیے بینک سے سودی قرض لیا وہ اس قرض کے جال میں ایسے پھنسے کہ رہائی کی کوئی صورت نہیں رہی۔ اس لیے سود پر لی گئی رقم میں برکت نہیں ہوتی،  بلکہ اس کا انجام ”ندامت“ ہے‘‘۔ فقط واللہ اعلم
                                                  
عنوان: غیر مسلم ملک میں گدھے کا گوشت فروخت کرنا
سوال: کوئی مسلمان قصائی غیر مسلم ملک میں گدھے کو ذبح کرکے غیر مسلموں کو اس کا  گوشت فروخت کر سکتا ہے؟
جواب: کسی مسلمان کے لیے حرام اشیاء یا حرام اجزاء پر مشتمل اشیاء فروخت کرنا جائز نہیں، خواہ خریدار غیر مسلم ہو، اور اس سے حاصل شدہ نفع بھی حلال نہیں ہے۔ فقط واللہ اعلم
                                                  
عنوان: غیر شادی شدہ زانی کی حد
سوال: اگر غیر شادی شدہ شخص بار بار زنا کا مرتکب ہو تو اس صورت میں شرعی حدود کیا ہیں؟
جواب: ’’زنا‘‘ کبیرہ گناہوں میں سے سخت ترین گناہ ہے،   ’’زنا‘‘ کی شرعی سزا (حد) مقرر ہے،  زانی   فاسق وفاجرہے، بصورتِ ثبوتِ جرم شریعتِ محمدیہ میں اس پر ’’حدِّ زنا‘‘ کانافذکرنالازم ہے، زناکی شرعی سزایہ ہے کہ اگر شادی شدہ مردیا عورت زنا کرے تو  اس کو سنگسار کیا جائے  اوراگرغیرشادی شدہ اس حرکت کا مرتکب ہو تواس کو سوکوڑے مارے جائیں؛لیکن اس کے نفاذ (اور تعزیرات کے نفاذ) کا اختیار اسلامی حکومت اور عدلیہ کوہے،  خدانخواستہ اگر ایسا واقعہ پیش آجائے (والعیاذباللہ) تو مسلمانوں پر  لازم ہے کہ زجراً و توبیخاً ایسے بدکردارشخص سے تعلقات، سلام کلام،میل جول وغیرہ ترک کردیں اور جب تک وہ توبہ نہ کرے اور اس کی توبہ کا خلوص قرائن سے معلوم نہ ہوجائے یا حکومت وعدلیہ اس پر سزا نافذ کردے ، اس وقت تک اس سے ترکِ تعلقات قائم رکھیں۔فقط واللہ اعلم
                                                  
عنوان: جاز کیش اکاؤنٹ کھلوانے کا حکم
سوال: کیا جاز کیش اکاؤنٹ کھلوانا جائز ہے؟
جواب: واضح رہے کہ موبائل فون میں کال کرنے کی سہولت فراہم کرنے والی مختلف کمپنیوں کی جانب سے مختلف ناموں سے اکاؤنٹ کھولنے کی سہولت فراہم کی جاتی ہے، (مثلاً جاز کیش اکاؤنٹ، ٹیلی نار ایزی پیسہ اکاؤنٹ وغیرہ)، جس میں طے شدہ بیلنس  رکھنے  کی شرط پر کمپنی کی طرف سے  مختلف سہولیات اکاؤنٹ ہولڈر  کو مہیا کی جاتی ہیں؛ جیسے: فری منٹ، فری ایس ایم ایس و غیرہ، تو ایسے اکاؤنٹ کھلوانے کا حکم یہ ہے کہ اگر کمپنی سے مقررہ  رقم رکھنے کی شرط پر سہولیات فراہم ہی نہیں کی جائیں تو اس صورت میں ایسا اکاؤنٹ کھلوایا جا سکتا ہے، تاہم اگر کمپنی کی طرف سے مقررہ سہولیات فراہم کی جاتی ہوں چاہے کوئی لینا چاہے یا نہ چاہے تو ایسی صورت میں ایسا اکاؤنٹ درحقیقت سودی ہوتا ہے، جسے کھلوانے کی شرعاً اجازت نہیں؛ کیوں کہ کمپنی میں اکاؤنٹ ہولڈر کی جانب سے جو  رقم جمع کرائی جاتی ہے وہ کمپنی کے ذمہ قرض ہوتی ہے اور اکاؤنٹ ہولڈر جب اپنی رقم واپس لینا چاہے کمپنی رقم واپس کرنے کی پابند ہوتی ہے، اور قرض پر کسی بھی قسم کا مشروط نفع از روئے شرع سود ہونے کی وجہ سے حرام ہوتا ہے؛ لہذا صورتِ مسئولہ میں ایسا اکاؤنٹ کھلوانا جائز نہیں، چاہے فری منٹ و دیگر فراہم کردہ سہولیات سے اکاؤنٹ ہولڈر فائدہ اٹھائے یا نہ اٹھائے ، اگر کسی نے ایسا اکاؤنٹ کھلوا رکھا ہے اسے فوری طور پر سچے دل سے توبہ و استغفار کرتے ہوئے مذکورہ اکاؤنٹ بند کروا دینا چاہیے۔ فقط واللہ اعلم
                                                  
عنوان: کسی وجہ سے اپنی بہن یا بیٹی کو قتل کرنے کی صورت میں بخشش کا کفارہ کیا ہے؟
سوال: اپنی بہن یا بیٹی کو کسی بھی وجہ سے قتل کردیا جائے تو بخشش کا کفارہ کیا ہوگا؟
جواب: اپنی بہن یا بیٹی کو ناحق قتل کرنا انتہائی سخت گناہ کی بات ہے، اگر بہن یا بیٹی  سے کوئی غلطی ہوئی ہو تو بھی اس بات کا فیصلہ کرنا  قاضی (عدالت) کا کام ہے کہ اس غلطی کی کیا سزا ہونی چاہیے، ہر آدمی کو یہ حق حاصل نہیں ہے کہ وہ خود سے کسی جرم یا گناہ پر اپنے گھر کے افراد کو جان سے مارنے کی سزا دینے لگ جائے، ایک اسلامی مملکت میں یہ حق صرف قاضی کو حاصل ہوتا ہے۔بہرحال اگر کسی نے لاعلمی یا غلطی سے اپنی بہن یا بیٹی کو قتل کردیا ہو اور پھر اسے احساس ہو کہ اس نے غلط کیا تو اسے چاہیے کہ سچے دل سے اللہ تعالیٰ کی بارگاہ میں خوب توبہ و استغفار کرے۔   باقی یہ دیکھا جائے گا کہ قتل کیسے کیا گیا ہے؟  قتل کی نوعیت اگر قتل عمد کی ہے تو قصاص یا دیت لازم ہوگی، کفارہ لازم نہیں ہوگا۔  اور اگر قتل کی نوعیت قتلِ  خطا کی ہوگی تو دیت اور کفارہ قتل ادا کرنا لازم ہوگا۔قتلِ خطا کا کفارہ یہ ہے کہ  کفارے میں مسلسل ساٹھ روزے رکھنا قاتل پر لازم ہو گا، کفارہ کے روزے میں اگرمرض کی وجہ سے تسلسل باقی نہ رہے تو از سر نو رکھنے پڑیں گے۔حکم کی تفصیل اور تعیین کے لیے قتل کی صورت (یعنی عمداً آلہ قتل سے قتل کیا یا غلطی سے قتل ہوا وغیرہ) لکھ کر دوبارہ سوال کرسکتے ہیں۔ فقط واللہ اعلم
                                                  
عنوان: میزان بینک میں سرمایہ کاری یا اس کی تکافل پالیسی لینا
سوال: 1- مجھے میزان بینک کی ایک سروس کے بارے میں معلومات لینی تھیں، ان کے صارفین ان کے پاس پیسے رکھواتے ہیں، تاکہ بینک ان پیسوں سے سرمایہ کاری کرے، وہ صارف سے ایک مخصوص مدت کے لیے رقم رکھتے ہیں، اس پیسے سے بینک کو جو منافع ہوتا ہے اسی حساب سے وہ صارف کو منافع دیتے ہیں، (منافع زیادہ ہونے کی صورت میں زیادہ اور کم ہونے کی صورت میں کم دیا جاتا ہے) جب کہ صارف کی اصل رقم بھی نہیں ڈوبتی، کیا یہ صورت جائز ہے؟2- اور ایک مخصوص رقم رکھنے پر تکافل کی سہولت بھی فراہم کی جاتی ہے،جس میں صارف کی حادثاتی موت کی صورت میں اس کے ورثاء کو کچھ رقم دی جاتی ہے، کیا یہ صورت جائز ہے؟
جواب: 1- میزان بینک یا  مروجہ غیر سودی بینکوں میں بھی سرمایہ کاری کرنا جائز نہیں ہے،  ملک کے اکثر جید اور مقتدر مفتیانِ کرام  کی رائے یہ ہے کہ  مروجہ غیر سودی بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات درحقیقت ایک جیسے ہیں، لہذا روایتی بینکوں کی طرح ان سے بھی  تمویلی معاملات کرنا جائز نہیں ہے ۔ ضرورت پڑنے پر صرف ایسا اکاؤنٹ کھلوایا جاسکتا ہے جس میں منافع نہ ملتا ہو، مثلاً: کرنٹ اکاؤنٹ یا لاکرز وغیرہ۔2- نیز  جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  جو ”تکافل“ کے عنوان سے نظام  چلارہے ہیں، اس نظام سے متعلق    اکثر جید اور مقتدر علماءِ کرام کی  رائے عدمِ جواز کی ہے، لہذا میزان بینک یا دیگر اداروں کی تکافل پالیسی لینے اور اس میں رقم جمع کرانے سے اجتناب کرنا لازم ہے۔فقط واللہ اعلممزید تفصیل کے لیے درج ذیل لنک پر جامعہ کا فتوی ملاحظہ فرمائیں:پاک قطر تکافل کی پالیسی خریدنا اور اس ادارے میں ملازمت کرنے کا حکم( EFU ) ای ایف یو حمایہ تکافل کا شرعی حکم
                                                  
عنوان: اسٹیٹ بینک کی پنشن کا حکم
سوال: ایک خاتون کے شوہر(مرحوم) جو کہ  اسٹیٹ بینک سے ریٹائرڈ  تھے، ان کی پینشن جو ملتی ہے اس رقم سے قربانی کرنا جائز ہے یا نہیں؟  کیا اسٹیٹ بینک سے ملنے والی رقم عطیہ ہے؟  کیا عطیہ کی صورت میں ملنے والی رقم سود سے پاک ہے؟
جواب: اسٹیٹ بینک سے ملنے والی رقم جو پنشن اور عطیہ کے نام سے ملتی ہے، وہ ادائیگی بینک اپنی آمدنی ہی سے کرتا ہے جو کہ سود سے حاصل ہوتی ہے،لہذا یہ عطیہ بھی سود ہے اور اس سے اجتناب کرنا لازم ہے۔ اس رقم سے قربانی کرنا جائز نہیں۔اگر قربانی کرنی ہو اور دیگر حلال رقم نہ ہو تو  کسی سے قرض لے کر قربانی کریں۔حدیث میں ہے:سیدنا ابوہریرہ رضی اللہ عنہ بیان کرتے ہیں کہ رسول اللہ صلی اللہ علیہ وسلم نے فرمایا: " أَیُّها النَّاسُ! إِنَّ اللّٰه طَیِّبٌ لَایَقْبَلُ إِلاَّ طَیِّبًا، وَإِنَّ اللّٰه أَمَرَ الْمُؤْمِنِیْنَ بِمَا أَمَرَ بِهِ الْمُرْسَلِیْنَ فَقَالَ: {يأَیُّهَا الرُّسُلُ کُلُوْا مِنَ الطَّیِّبَاتِ وَاعْمَلُوْا صَالِحًا اِِنِّی بِمَا تَعْمَلُوْنَ عَلِیْمٌ o} [المؤمنون:۵۱] وَقَالَ: {ياَیُّها الَّذِیْنَ اٰمَنُوْا کُلُوْا مِنْ طَیِّبٰتِ مَا رَزَقْنٰکُمْ وَاشْکُرُوْا لِلّٰهِ اِنْ کُنْتُمْ اِیَّاهُ تَعْبُدُوْنَo} [البقرة:۱۷۲] ثُمَّ ذَکَرَ اَلرَّجُلُ یُطِیْلُ السَّفَرَأَشْعَثَ أَغْبَرَ یَمُدُّ یَدَیْهِ إِلَی السَّمَاءِ یَا رَبِّ یَا رَبِّ، وَمَطْعَمُه حَرَامٌ، وَمَشْرَبُه حَرَامٌ، وَمَلْبَسَه حَرَامٌ، وَغُذِيَ بِالْحَرَامِ، فَأَنَّی یُسْتَجَابُ لِذَلِكَ؟" (أخرجه مسلم في کتاب الزکاة، باب قبول الصدقة من الکسب الطیب وتربتها، رقم: ۲۳۴۵) فقط واللہ اعلم
                                                  
عنوان: مقررہ مقدار سے کم سونا دینا
سوال: ایک بندے نے دو سال قبل ۱۰ تولے سونا لیا، ایک سال بعد جب مشتری نے وزن کیا تو ۸ تولے نکلا ،بائع نے بھی تصدیق کی کہ ۸ تولے ہیں، اب مشتری کہہ رہا کہ دو تولے کی قیمت واپس کریں، بائع قیمت دینے کے لیے تیار ہے، اختلاف یہ ہے کہ بائع کہہ رہا ہے: دو سال قبل جو قیمت تھی میں وہی واپس کروں گا، جب کہ مشتری حالیہ قیمت مانگ رہاہے۔  برائے کرم مدلل راہ نمائی فرمائیں کہ کون سی قیمت واپس کرنا ہے؟
جواب: صورتِ  مسئولہ میں خریدار سنار سے دو تولہ سونا وصول کرنے کا حق دار ہے، لہٰذا قیمت کے بجائے اصولی طور پر دو تولہ سونا وصول کرلے۔ فقط واللہ اعلم
                                                  
عنوان: اپنا حق بتائے بغیر وصول کرنا
سوال: کسی کے اوپر قرض ہو اور وہ ادا نہیں کر رہا ہو  اور جس کا قرض ہے  وہ تھوڑا تھوڑا کرکے وصول کرلے اس کے لین دین سے، اور اس کو پتا بھی نہ ہو تو کیا یہ جائز ہے؟
جواب: اگر مطالبے اور کوشش کے باوجود مقروض قرض ادا نہ کر رہاہو اور اُس کا مال قرض خواہ کے پاس آجائے تو اُسے اپنا حق وصول کرنے کی شرعاً اجازت ہے۔ لیکن اس بات کا خیال رہے کہ اپنے حق سے زیادہ وصول نہ کر لے ورنہ سخت گناہ گار ہو گا۔  الدر المختار وحاشية ابن عابدين (رد المحتار) (4 / 95):
"مطلب يعذر بالعمل بمذهب الغير عند الضرورة(قوله: وأطلق الشافعي أخذ خلاف الجنس) أي من النقود أو العروض؛ لأن النقود يجوز أخذها عندنا على ما قررناه آنفًا. قال القهستاني: وفيه إيماء إلى أن له أن يأخذ من خلاف جنسه عند المجانسة في المالية، وهذا أوسع فيجوز الأخذ به وإن لم يكن مذهبنا؛ فإن الإنسان يعذر في العمل به عند الضرورة كما في الزاهدي. اهـ. قلت: وهذا ما قالوا: إنه لا مستند له، لكن رأيت في شرح نظم الكنز للمقدسي من كتاب الحجر. قال: ونقل جد والدي لأمه الجمال الأشقر في شرحه للقدوري أن عدم جواز الأخذ من خلاف الجنس كان في زمانهم لمطاوعتهم في الحقوق. والفتوى اليوم على جواز الأخذ عند القدرة من أي مال كان لا سيما في ديارنا لمداومتهم للعقوق".
الموسوعة الفقهية الكويتية (4 / 153):
"وقال أبو حنيفة: له أن يأخذ بقدر حقه إن كان نقدًا أو من جنس حقه، وإن كان المال عرضًا لم يجز؛ لأن أخذ العوض عن حقه اعتياض، ولاتجوز المعاوضة إلا بالتراضي، لكن المفتى به عند الحنفية جواز الأخذ من خلاف الجنس". فقط والله أعلم
                                                  
عنوان: efu بیمہ زندگی کی شرعی حیثیت
سوال: efu بیمہ زندی کی شرعی حیثیت کیا ہے؟
جواب: efu بیمہ ناجائز ہے۔ فقط واللہ اعلمتفصیل کے لیے درج ذیل لنک ملاحظہ فرمائیں :http://www.banuri.edu.pk/readquestion/efu-ای-ایف-یو-حمایہ-تکافل-کا-شرعی-حکم/26-12-2018
                                                  
عنوان: میزان بینک ماہانہ آمدنی سرٹیفیکیٹ کا حکم
سوال: میزان بینک ماہانہ آمدنی سرٹیفیکیٹ حلال ہے یا حرام ہے؟
جواب: ملک کے جمہور اہلِ علم اور اہلِ فتویٰ کی رائے کے مطابق میزان بینک اور دیگر مروجہ اسلامی بینکوں کے اکثر معاملات میں شرعی اصولوں کی خلاف ورزی لازم آتی ہے، اس لیے میزان بینک ماہانہ آمدنی سرٹیفیکیٹ  کے ذریعہ منافع حاصل کرنا جائز نہیں ہے۔ فقط واللہ اعلم
                                                  
عنوان: بیٹے کا پہلے انتقال ہوجائے تو وہ بیٹا والدہ کا وارث نہیں ہے
سوال: مجھے احکامِ وراثت کے بارے میں معلومات درکار ہیں۔  مکان والدہ کے نام ہے اور وارث  دو بیٹے اور دو بیٹیاں ہیں،  جس میں بڑے بیٹے کا انتقال ہو گیا ہے اور اب والدہ کا بھی انتقال ہو گیا ہے تو کیا وراثت میں مرحوم بیٹے کی بیوی اور بچے بھی حصےدار ہیں؟ پاکستانی قانونِ وراثت اس بارے میں کہتا ہے زندہ وارث کا حصہ ہے،  مرحوم کے ورثہ کا مکان میں حصہ ختم ہو گیا ہے۔  مجھے احکامِ شریعت کی روشنی میں جواب درکار ہے۔
جواب: اگر مذکورہ بیٹے کا والدہ سے پہلے انتقال ہوگیا تھا تو اس کے بیوی بچے والدہ کے ورثاء میں شمار نہیں کیے جائیں گے؛ کیوں کہ وارث بننے کے لیے مورث (مرنے والے ) کی موت کے وقت زندہ ہونا شرط ہے۔الموسوعۃ الفقھیۃ میں ہے :"ثانيها: تحقق حياة الوارث بعد موت المورث". (إرث، شروط الميراث،۳/۲۲، دارالسلاسل – الكويت) فقط واللہ اعلم
                                                  
عنوان: بروکری و کمیشن لینا کس کے لیےجائز ہے؟
سوال: ایک آدمی میرے ساتھ کاروبار کرنا چاہتا ہے، مگر  میرے پاس وقت نہ ہونے کی وجہ سے میں اس کو کہتا ہوں:  فلاں آدمی کے ساتھ کاروبار کرلو ، میں اس کی ضمانت دیتاہوں، وہ آدمی ٹھیک ہے۔ اگر کوئی مسئلہ ہوا تو میں ضامن ہوں، مگر آپ جب بھی اس سے سامان خریدوفروخت کرو گے مجھے 5 فیصد کمیشن دو گے۔ آیا کہ میرا یہ کمیشن لینا درست ہے یا نہیں؟ اگر کوئی اور جواز صورت ہو تو وہ بتا دیں۔
جواب: واضح رہے کہ  دلالی ( بروکری) لینا شرعاً اس وقت جائز ہوتا ہے جب کہ بروکر سامان کی خریداری یا فروخت کرنے میں اپنا کردار ادا کرے،  پس جب جب وہ کردار ادا کرے اس کے لیے بروکری یا کمیشن وصول کرنا جائز ہوتا ہے، البتہ اگر کسی پارٹی سے مال ڈلوانے کے بعد وہ دونوں پارٹیاں  ڈائریکٹ ہوکر بعد میں کوئی سودا کرتے ہیں، جس میں تعارف کرانے والے شخص کی کوئی سعی و کوشش نہیں ہو تو ایسی صورت میں تعارف کرانے والے شخص کوکمیشن کے مطالبہ کا شرعاً حق نہیں ہوتا، لہذا صورتِ مسئولہ میں جس سودا کروانے  میں آپ بنفسِ  نفیس شریک ہوں اس میں کمیشن متعین کرکے لینا آپ کے لیے جائز ہوگا، بصورتِ  دیگر کمیشن کے مطالبہ کا آپ کو حق نہ ہوگا۔ فقط واللہ اعلم
                                                  
عنوان: میت یونین کمیٹی کا شرعی حکم
سوال: میں دبئی میں ہوں،  ادھر لوگوں نے  ایک یونین بنائی ہے کہ اگر کوئی آدمی یونین میں سے وفات پا گیا تو  سارے یونین والے 15۔    15  درھم جمع کرتے ہیں اور اس کے    ورثاء  کو دے دیتے ہیں اور اس کی  مدمیں اس مردے کے ورثاء کو 150000 تک درھم مل جاتے ہیں۔  اور یہ یونین کے ہر فرد پر دینا لازم ہوتا ہے۔  اور اگر یونین  میں کوئی فرد ملک چلا گیا اور چھ ماہ تک واپس نہیں آیا اس کو کچھ نہیں ملتا، اگر چہ بعد میں وہ مر بھی جائے۔اس میں کبھی ایسا بھی ہوتا ہے کہ کوئی آدمی پانچ چھ مرتبہ پیسے جمع کرکے مر جاتا ہے اور اسے 150000 مل جاتے ہیں اور کوئی آدمی ساری زندگی جمع  کرتا ہے اور دبئی میں مرتا نہیں،  اسے ایک درہم بھی نہیں ملتا ہے۔  اس کے جواز  یا عدم جواز کے بارے میں بتائیں دلیل سے!نوٹ:  جو  آدمی یہ پیسہ تھوڑا لیٹ کردے  یا ایک  دو مرتبہ جمع نہ کرے اس کو جرمانہ بھی کیا جاتا ہے۔
جواب: صورتِ  مسئولہ میں مذکورہ کمیٹی کا ممبر بننا شرعاً جائز نہیں ہے، اس لیے کہ کمیٹی کا ممبر بننے کے لیے ضروری ہے کہ ہر فرد، چاہے امیر ہو یا غریب، ہر ماہ ایک مخصوص رقم کمیٹی میں جمع کرے،اگر وہ یہ رقم جمع نہیں کراتا تو اُسے کمیٹی سے خارج کردیا جاتا ہے، پھر کمیٹی اس کو وہ سہولیات فراہم نہیں کرتی جو چندہ دینے والے ممبران کو مہیا کرتی ہے، اس سے معلوم ہوتا ہے کہ اس کمیٹی کی بنیاد ’’امدادِ باہمی‘‘ پر نہیں، بلکہ اس کا مقصد ہرممبر کو اس کی جمع کردہ رقم کے بدلے سہولیات  فراہم کرنا ہے، یہ سہولیات اس کی جمع کردہ رقم کی نسبت سے کبھی کم اور کبھی زیادہ ہوسکتی ہیں، اور کبھی بالکل نہیں ملتیں، جیسا کہ سوال میں مذکور بھی ہے تو  یہ معاملہ واضح طور پر قمار (جوا)کے مشابہ ہونے کی وجہ سے ناجائز ہے۔ نیز کمیٹی کا ممبر اگر رقم جمع کرانے میں تاخیر کرے تو اس پر جرمانہ بھی لگایا جاتا ہے، یہ مالی جرمانہ ہے جو ناجائز ہے اور وہ ممبر مجبوراً  یہ رقم جمع کراتا ہے اس میں خوش دلی کا عنصر مفقود ہوتا ہے، جس کی وجہ سے وہ مال استعمال کرنے والے کے لیے حلال طیب نہیں ہوتا، کیوں کہ حدیث شریف میں ہے کہ کسی مسلمان کا مال دوسرے مسلمان کے لیے صرف اس کی دلی خوشی اور رضامندی کی صورت میں حلال ہے۔فقط واللہ اعلممزید تفصیل کے لیے درج ذیل لنک پر جامعہ کے ترجمان رسالہ ماہنامہ بینات کا مضمون ملاحظہ فرمائیں :میت کی تجہیز و تکفین کے لیے قائم کمیٹیوں کی شرعی حیثیت
                                                  
عنوان: سودی قرضہ پر گھر لینا
سوال: میں آئرلینڈ میں رہائش پذیرہوں،  یہاں پر گھر بہت مہنگے ہوتے ہیں، اپنا گھر لینے کے لیے بینک mortgage مورگیج پر گھر دینے کی سہولت دیتا ہے۔ کیا ایسی کسی اسکیم کا استعمال کر کے بینک سے مورگیج کر کے مکان خریدا جاسکتا ہے؟ اگر نہیں تو کیا کوئی اور صورت آپ بتا سکتے ہیں جس کے تحت جائز طریقی سے انسان اپنا گھر لے سکے مغربی ممالک میں؟
جواب: سودی قرض لینا ناجائز و حرام ہے ، گھر کے لیے بھی سودی لون لینا جائز نہیں ہے، واضح آیات اور احادیثِ  مبارکہ میں سودی معاملہ اور لین دین پر سخت وعیدیں آئی ہیں، لہذا مکان کے  لیے کسی بھی مقام (خواہ وہ یورپ ہو یا کوئی اور ملک) کے بینک سے سود ی معاملہ کرنا  شرعاً ناجائزہے۔ پہلی کوشش تو یہی کی جائے کہ کسی طرح بلاسود قرض مل جائے۔ بصورتِ دیگر متبادل صورت یہ ہے کہ بینک سے قرضہ لے کر گھر خریدنے کے بجائے بینک کی انتظامیہ سے بات کی جائے کہ بینک مطلوبہ گھر  اصل مالک سے پہلے خود خریدلے (بایں معنیٰ کہ یہ مستقل عقد ہو اور وہ گھر بینک کی ضمان میں آجائے)، پھر وہ گھر  متعین نفع کے اضافہ کے ساتھ قسطوں پر آپ کو فروخت کردے، (اس طور پر کہ مجموعی قیمت متعین ہو اور قسط کی تاخیر کی صورت میں مقررہ مجموعی رقم پر اضافہ نہ ہو) پس اس طریقہ سے اگر بینک سودا  کرنےپر تیار ہوجاتا ہے تو آپ  ضرورت کا گھر  یا دوکان و دیگر اشیائے ضرورت خریدسکتے ہیں۔ فقط واللہ اعلم
                                                  
عنوان: ٹیوشن پڑھانا
سوال: ٹیوشن پڑھانا شرعاً کیساہے؟
جواب: ٹیوشن پڑھانے سے بظاہر آپ کی مراد صرف قرآنِ پاک کی ٹیوشن سے متعلق سوال ہے، لہٰذا پہلے تو یہ  کوشش کرنی چاہیے  کہ  بچوں کے گھر جاکر قرآن پڑھانے کے بجائے بچوں کو اپنے گھر یا مدرسہ بلاکر وہاں ان کو قرآن پڑھایا جائے، تاکہ بچوں کے دل میں قرآنِ کریم کی تعلیم  اور اس کے پڑھانے والے استاذ  کی عظمت باقی رہے، چوں کہ عام طور سے گھر گھر جاکر قرآن کی ٹیوشن پڑھانے سے لوگوں کے دلوں میں قرآن کے معلم اور قرآنی تعلیم کی عظمت باقی نہیں رہتی؛ اس لیے علمائے کرام نے گھر گھر جاکر قرآن کریم کی ٹیوشن پڑھانے کو پسندیدہ قرار نہیں دیا ہے، لیکن  اگر کسی عذر کی وجہ سے کوئی شخص گھر جاکر قرآن کریم پڑھاتا ہے تو اس پر لازم ہے کہ وہ چند باتوں کی رعایت رکھے:(۱) گھر جاکر قرآن پڑھانے کے دوران اپنا دینی تشخص اور دینی وقار برقرار رکھے اور استغنا کا مظاہرہ کرے۔ کوئی ایسا طرزِ عمل نہ اپنائے جس کی وجہ سے لوگوں کے دلوں سے قرآن پڑھانے والوں کی عظمت و اہمیت ختم ہوجائے، مثلاً ایسا نہ ہو کہ اسے صرف اپنی فیس لینے سے مطلب ہو اور بچے جب چاہیں چھٹی کرلیں،  اور جتنا چاہیں اسے بٹھا کر انتظار کرواتے رہیں، اور خود کھیل کود میں مصروف ہوں، لیکن قاری صاحب کو اس پر کوئی اعتراض نہ ہو۔ اسی طرح مقررہ مشاہرے کے علاوہ گھر والوں سے صراحتاً یا اشارۃً  سوال نہ کرے۔(۲)کسی بالغہ یا قریب البلوغ لڑکی کو نہ پڑھائے۔(۳)لوگوں کے گھر آتے جاتے پردہ کا بہت زیادہ خیال رکھے  اور نگاہوں کی خوب حفاظت کرے کہ کسی اجنبی عورت پر نگاہ نہ پڑ جائے، اور گھر والوں کو بھی تلقین کرے کہ وہ اس کے آنے جانے کے اوقات میں پردہ کا خیال رکھا کریں۔  اب رہی بات اس پر اجرت لینے کی تو تعلیمِ قرآن یعنی قرآنِ کریم کی تعلیم دینے، حفظ و ناظرہ پڑھانے پر اجرت لینے کو متأخرینِ احناف نے بوجہ ضرورت جائز قرار دیا ہے، لیکن یہ اجرت اصل میں قرآن پڑھانے کی نہیں ہوتی، بلکہ ان کاموں کے لیے  اپنے آپ کو محبوس  اور دیگر کاموں سے فارغ رکھ کر وقت دینے کی ہے، لہٰذا اگر کوئی شخص اللہ کی رضا کے لیے بچوں کو قاعدہ اور سپارہ پڑھاتا ہے، پیسے لینا مقصود نہیں ہو تو وہ اگر اپنے اس وقت کے بدلہ جو وہ دیتا ہے اور بچوں کے گھر آنے جانے کی مشقت کے بدلے بطورِ اجرت کچھ پیسے لے لے تو اس میں کوئی حرج نہیں ہے،اور یہ پیسے لینا سوال میں مذکور قرآن کی آیت اور حدیث کی وعید میں داخل نہیں ہوگا۔الدر المختار وحاشية ابن عابدين (رد المحتار) (6/ 55 ):"(و) لا لأجل الطاعات مثل (الأذان والحج والإمامة وتعليم القرآن والفقه)، ويفتى اليوم بصحتها لتعليم القرآن والفقه والإمامة والأذان. (قوله: ولا لأجل الطاعات) الأصل أن كل طاعة يختص بها المسلم لا يجوز الاستئجار عليها عندنا؛ لقوله عليه الصلاة والسلام : «اقرءوا القرآن ولا تأكلوا به»، وفي آخر ما عهد رسول الله صلى الله عليه وسلم  إلى عمرو بن العاص: «وإن اتخذت مؤذناً فلا تأخذ على الأذان أجراً»؛ ولأن القربة متى حصلت وقعت على العامل، ولهذا تتعين أهليته، فلا يجوز له أخذ الأجرة من غيره كما في الصوم والصلاة، هداية. مطلب تحرير مهم في عدم جواز الاستئجار على التلاوة والتهليل ونحوه مما لا ضرورة إليه.(قوله: ويفتى اليوم بصحتها لتعليم القرآن إلخ) قال في الهداية: وبعض مشايخنا - رحمهم الله تعالى - استحسنوا الاستئجار على تعليم القرآن اليوم؛ لظهور التواني في الأمور الدينية، ففي الامتناع تضييع حفظ القرآن، وعليه الفتوى اهـ، وقد اقتصر على استثناء تعليم القرآن أيضاً في متن الكنز ومتن مواهب الرحمن وكثير من الكتب، وزاد في مختصر الوقاية ومتن الإصلاح تعليم الفقه، وزاد في متن المجمع الإمامة، ومثله في متن الملتقى ودرر البحار".البحر الرائق شرح كنز الدقائق ومنحة الخالق وتكملة الطوري (8/ 22):
قال - رحمه الله -: "(والفتوى اليوم على جواز الاستئجار لتعليم القرآن) ، وهذا مذهب المتأخرين من مشايخ بلخ استحسنوا ذلك، وقالوا: بنى أصحابنا المتقدمون الجواب على ما شاهدوا من قلة الحفاظ ورغبة الناس فيهم؛ ولأن الحفاظ والمعلمين كان لهم عطايا في بيت المال وافتقادات من المتعلمين في مجازات التعليم من غير شرط، وهذا الزمان قل ذلك واشتغل الحفاظ بمعائشهم فلو لم يفتح لهم باب التعليم بالأجر لذهب القرآن فأفتوا بالجواز، والأحكام تختلف باختلاف الزمان".فقط واللہ اعلم
                                                  
عنوان: اکاؤنٹ میں مخصوص اماؤنٹ پر ملنے والے منٹس
سوال: کیا موبائل میں 1000روپے رکھنےپر جو منٹ ملتے ہیں وہ سود میں آتا ہے؟
جواب: ایزی پیسہ اکاؤنٹ میں ہزار روپے یا اس سے زائد رقم رکھنے پر کمپنی کی طرف سے دیے جانے والے  منٹ کا استعمال کرنا قرض پر منفعت حاصل کرنا ہے جو کہ شرعاً جائز نہیں ہے۔فقط واللہ اعلم
                                                  
عنوان: وعدہ توڑنے کا کفارہ
سوال: کیا وعدہ اورقسم میں کوئی فرق ہے؟ کیا وعدہ کوتوڑنے کے بعد بھی کفارہ ادا کیا جائے گا جس طرح قسم توڑ کر دیا جاتا ہے؟
جواب: قسم اللہ تعالی کا نام  یا صفت استعمال کرکے اپنی بات کو پختہ کرنے کو کہتے ہیں۔اور وعدہ بھی بات کی پختگی کے لیے ہوتا ہے،  لیکن اس میں اللہ تعا لی کا نام یا صفت استعمال نہیں ہوتی ۔قسم  کی طرح وعدہ توڑدینے کی صورت  میں کفارہ لازم اور واجب تو نہیں ، البتہ بلاعذروعدہ توڑ دینا یا وعدہ توڑنے کی عادت بنالینا یا وعدہ کرتے ہوئے ہی وعدہ توڑنے کی نیت رکھنا مسلمان کی شان نہیں اوراسے منافقوں کی خصلت بتایاگیا ہے۔الموسوعة الفقهية الكويتية (7/ 245):
"أيمانالتعريف:
1 - الأيمان: جمع يمين، وهي مؤنثة وتذكر. وتجمع أيضا على (أيمن) ومن معاني اليمين لغة: القوة والقسم، والبركة، واليد اليمنى، والجهة اليمنى.
ويقابلها: اليسار، بمعنى: اليد اليسرى، والجهة اليسرى (1) .
أما في الشرع، فقد عرفها صاحب غاية المنتهى من الحنابلة بأنها: توكيد حكم بذكر معظم على وجه مخصوص". فقط واللہ اعلم
                                                  
عنوان: سگریٹ کی تجارت کرنے کا حکم
سوال: مجھے سگریٹ کی ڈسٹری بیوشن مل رہی ہے، کیا سگریٹ کا کاروبار کرنا جائز ہے؟
جواب: واضح رہے کہ سیگریٹ نوشی منہ میں بدبو کا سبب ہونے کی وجہ سے مکروہِ تنزیہی ہے، حرام نہیں ہے، اور  اس کی آمدنی حلال ہے ۔ تاہم اگر حلال اشیاء میں اس سے بہتر کوئی کاروبار ہو تو وہ زیادہ بہتر ہوگا۔ فقط واللہ اعلم
                                                  
عنوان: بیوہ کہیں اور شادی کرلے تو مرحوم کی میراث میں اس کے حصہ کا حکم
سوال: اگر میرے مرحوم بھائی کی بیوہ جن کی ایک بیٹی بھی ہے جو کہ ان کی وراثت میں حصہ دار ہوں اگر دوسری شادی کرلیں تو کیا بھائی کی بیوہ کا وراثت میں سے حصہ منہا کر کے باقیوں کو دے دیا جائے گا؟
جواب: صورتِ  مسئولہ میں اگر مرحوم کی بیوہ دوسری جگہ شادی کرلے تب بھی اس کا اپنے مرحوم شوہر کی میراث سے حق وحصہ ختم نہیں ہوگا، بلکہ وہ بدستور میراث کی حق دار ہوگی۔فقط واللہ اعلم
                                                  
عنوان: بیع قبل القبض / استصناع کا حکم
سوال: ہم" فش میل" یعنی مچھلی کا پوڈر بنا کے بیچتے ہیں، بعض اوقات ایسا ہوتا ہے کہ ہمارے پاس "فش میل" فیکٹری میں موجود نہیں ہوتا، ہم پیشگی 100 ٹن کا سودا کرلیتے ہیں جو ایک ڈیڑھ مہینے میں مشتری کو دینا ہوتا ہے، "فش میل" دیتے کبھی ثمن میں فرق ہوتا ہے، یعنی بائع اور مشتری کے درمیان جو ثمن طے پایاہےمبیع کی حوالگی کے وقت مارکیٹ ریٹ کبھی زیادہ ہوتا ہےکبھی کم ہوتا ہے.کیا اس طرح سودا کرنا درست ہے؟
جواب: مذکورہ صورت میں آپ کے پاس مال موجود نہیں ہوتا اور آپ سودا کرلیتے ہیں، اگر آپ سودا کرتے وقت یہ طے کرتے ہیں کہ میں نے آپ کو اتنا مال بیچ دیا تو یہ صورت جائز ہی نہیں ہے، اس لیے کہ یہ مال آپ کے پاس موجود ہی نہیں ہے۔البتہ اگر آپ ’’فش میل‘‘ خود بناتے ہیں تو آپ کا مشتری آپ کو یہ مصنوع (پروڈکٹ) بنانے کا آرڈر  دے سکتا ہے کہ  آپ اس تاریخ تک اتنا مال تیار کرکے مجھے دےدیں ، اس میں مال کے تمام اوصاف کا معین کرنا ضروری ہوتا ہے۔"فنقول: من حکم المبیع إذا کان منقولاً أن لایجوز بیعه قبل القبض إلى أن قال: وأما إذا تصرف فیه مع بائعه، فإن باعه منه لم یجز بیعه أصلاً قبل القبض". (الفتاویٰ الهندیة:ج؍۳،ص؍۱۳،الفصل الثالث في معرفة المبیع والثمن والتصرف) فقط واللہ اعلم
                                                  
عنوان: قسطوں پر خریداری کا حکم
سوال: کیا قسطوں پر کچھ بھی خریدا جاسکتا ہے؟
جواب: اگر قسطوں پر خریداری کے وقت مجموعی قیمت متعین ہو، قسط کی رقم متعین ہو، مدت متعین ہو اورکسی قسط کی ادائیگی میں تاخیر ہونے کی بنا پر اضافہ (جرمانہ) کی شرط نہ ہو تو قسطوں پر کوئی بھی جائز چیز خریدی جاسکتی ہے۔"وإذا عقد العقد على أنه إلى أجل كذا بكذا وبالنقد بكذا، أو قال: إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم؛ ولنهي النبي صلى الله عليه وسلم عن شرطين في بيع، وهذا هو تفسير الشرطين في بيع، ومطلق النهي يوجب الفساد في العقود الشرعية، وهذا إذا افترقا على هذا، فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد". (الكتاب: المبسوط، المؤلف: محمد بن أحمد بن أبي سهل شمس الأئمة السرخسي (المتوفى: 483هـ)، الناشر: دار المعرفة – بيروت، كتاب البيوع، باب البيوع الفاسدة، ۱۳/۷) فقط واللہ اعلم
                                                  
عنوان: میڈیکلیم کا حکم
سوال: میڈیکلیم ( mediclaim) کرانا کیسا ہے؟
جواب: میڈیکلیم ( mediclaim) انشورنس کی رائج صورتوں میں سے ایک ہے اور دیگر انشورنس پالیسیوں کی طرح یہ بھی ناجائز ہے۔ فقط واللہ اعلم
                                                  
عنوان: میزان بینک کے اکاؤنٹ کے نفع کا حکم
سوال: میزان بینک  کے مضاربہ اکاؤنٹ کا سوال کیا تھا جس کا جواب مل گیا،  لیکن میں نے بہت ضرورت کی وجہ سے اس کے نفع  کو استعمال کرلیا۔ اب میں کیا کفارہ ادا کروں؟
جواب: آپ اس عمل پر توبہ کریں، اوراس مضاربہ اکاؤنٹ کو  کرنٹ اکاؤنٹ میں تبدیل کروائیں اور جس قدر نفع استعمال کیا ہے اس کو بلانیتِ ثواب صدقہ کریں، اگر فی الفور اس قدر رقم صدقہ نہیں کرسکتے تو تھوڑا تھوڑا کرکے یہ رقم صدقہ کردیں۔شرح المجلة:"لأنه إما غاصب أو مستودع، وکل منهما استربح فیما في یده لنفسه، یکون ربحه له لا للمالك لکن یملکه ملکاً خبیثاً سبیله التصدق به علی الفقراء". (شرح المجلة ۴:۳۰ المادۃ:۱۰۹۰) فقط  واللہ اعلم
                                                  
عنوان: ایک بیوہ، دو بیٹوں میں میراث کی تقسیم
سوال: ایک شخص مرا اس نے اپنے پیچھے ایک بیوی اور دوبیٹے چھوڑے، اب کس کو کتنا ملے گا؟
جواب: اگر مرحوم کے کل ورثاء یہی ایک بیوہ اور دوبیٹے ہیں تو مرحوم کے ترکے سے حقوقِ متقدمہ ادا کرنے کے بعد ترکے  کا ساڑھے بارہ فیصد بیوہ کو، اور 75ء43 فیصد  ہر ایک بیٹے کو ملے گا۔  فقط واللہ اعلم
                                                  
عنوان: یتیم پوتوں کی میراث
سوال: میرے والد سے پہلے میرے بڑے بھائی کا انتقال ہوگیا تھا، میرے والد صاحب کی جائیداد میں سے میرے بھائی کے بچوں کا حصہ بنتا ہے یا نہیں؟
جواب: والد مرحوم کی اولادِ  نرینہ  کی موجودگی میں ان کے پوتے اپنے دادا کی میراث میں شرعاً حصہ دار نہیں ہیں، البتہ اگر وہ ضرورت مند ہوں اور تمام ورثاء باہمی رضامندی سے ان کے ساتھ خیر خواہی کریں اور میراث کے مال میں سے کچھ ان کو دے دیں تو یہ ورثاء کے لیے باعثِ ثواب ہوگا۔فقط واللہ اعلم
                                                  
عنوان: ملٹی لیول مارکیٹنگ کمپنی کا ممبر بننا
سوال: یہ "Oriflame" ایک Multi Level Marketing کمپنی ہے جو اعلیٰ میعار کے کاسمیٹکس فروخت کرتی ہے۔ اس کمپنی کو جوائن کرنے سے کم مدت میں، معمولی محنت کے ذریعہ اچھی خاصی کمائی کا امکان ہے۔ کیا Oriflame نامی ادارے کے لیے کام کرنا جائز ہے؟
جواب: ملٹی لیول مارکیٹنگ کا طریقہ کار شرعاً جائز نہیں ہے، اس لیے ان کا ممبر بننا جائز نہیں ہے۔اس کی مزید تفصیل کے لیے فتاوی بینات جلد 4 ص 233 ملاحظہ فرمائی جاسکتی ہے۔ فقط واللہ اعلم
                                                  
عنوان: شراکت پر جانور پالنے کا حکم
سوال: میرا ڈیری فارم ہے، گائیوں اور قربانی کے بچھڑوں کا کام ہے. کچھ دوست احباب مجبور کرتے ہیں کہ ہماری گائے شراکت پر رکھ لیں اور ہمیں بھی دودھ پلاتے رہیں. گائے حصہ پر رکھنے کا شرعی طریقہ بتادیں!
جواب: اس معاملہ کی اگر یہ صورت ہو کہ :زید نے بکر کو ایک بکری خرید کر دی، تاکہ بڑھے (یعنی زیادہ ہو) اور اگر بچہ دے گی تو اس میں دونوں کا آدھا حصہ ہوگا، زید کے لیے ایسا کرنا شریعت کے اعتبار سے  جائز نہیں ہے؛ کیوں کہ یہ اجارۂ فاسدہ ہے۔ اور اگر زید نے اس طرح کا معاملہ کر لیا ہے اور بچہ بھی پیدا ہوگیا ہے، تو وہ جانور اور بچہ بھی زید کی ملکیت میں شمار ہوں گے۔ اور زید پر بکر کو چارہ کی قیمت اور جو بکری پالنے کی عام طور پر اجرت ہوتی ہے اس کا دینا واجب ہوگا. البتہ اس کی جائز شکل یہ ہے کہ مالک جانور کی مناسب قیمت لگا کر نصف حصہ پرورش کرنے والے کے ہاتھ فروخت کردے، پھر اس کی قیمت معاف کردے، تو ایسی صورت میں جانور دونوں کے درمیان مشترک ہوجائے گا؛ اس لیے اس کی نسل وآمدنی بھی دونوں کے درمیان نصف نصف ہونے میں کوئی مضائقہ نہیں ہے۔نیز یہ بھی جائز ہے کہ آپ ان کے جانور پالیں اور اس  کی اجرت ان سے لے لیں ۔ اور جو دودھ  ہو وہ ان کو دیں ۔ "وفسد استئجار حائک لینسج له غزلاً بنصفه أو حماراً لیحمل علیه طعاماً بقفیز منه أو ثوراً لیطحن له براً بقفیز من دقیقه، هذا یسمّٰی قفیز الطحان، وقد نهي عنه، والأولیان بمعناه لاستئجاره ببعض عمله حتی لو أطلق ولم یضفه أو أفرزه له أو لاً جاز بالإجماع وهو الحیلۃ". (الدرالمنتقی علی مجمع الأنهر، الإجارة، باب الإجارة الفاسدة، دارالکتب العلمیة بیروت ۳/ ۵۳۹)
الفتاوى الهندیة، الإجارة، الباب الخامس عشر، الفصل الثالث: في قفیز الطحان وما هو في معناه، (۴/ ۴۴۴) 
البحرالرائق، کتاب الإجارة، باب الإجارة الفاسدة، رشيدية (۸/ ۲۳) "وعلی هذا إذا دفع البقرة إلی إنسان بالعلف لیکون الحادث بینهما نصفین، فما حدث فهو لصاحب البقرة، ولذلک الرجل مثل العلف الذي علفها وأجر مثله فیما قام علیها، والحیلة في ذلک أن یبیع نصف البقرة من ذلک الرجل بثمن معلوم حتی تصیر البقرة وأجناسها مشترکة بینهما فیکون الحادث منها علی الشرکة". (الفتاوى الهندية،کتاب الشرکة، الباب الخامس في الشرکة الفاسدة، (۲/ ۳۳۵) فقط واللہ اعلم
                                                  
