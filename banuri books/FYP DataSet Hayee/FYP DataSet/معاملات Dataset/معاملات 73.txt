عنوان: 3 ہزار روپے رکھنے پر فری منٹس
سوال: جیز کیش اکاؤنٹ میں اگر بیلنس 3 ہزار سے زیادہ ہوا تو وہ 100 فری منٹس اور 100 میسج دیتے ہیں، کیا یہ سود ہے؟
جواب: جیز کیش اکاؤنٹ میں جمع کردہ رقم قرض ہے،  قرض دینا فی نفسہ تو جائز ہے، لیکن قرض دے کر اس سے کسی بھی قسم کا نفع اٹھانا جائز نہیں ہے؛ اس لیے اس قرض کے بدلے کمپنی جو مشروط منافع دیتی  ہے، وہ شرعاً ناجائز ہے؛ اس لیے کہ قرض پر شرط لگا کر نفع  کے لین دین  کو نبی کریم ﷺ نے سود قرار دیا ہے۔  (مصنف بن أبی شیبہ، رقم:۲۰۶۹۰ ) فقط واللہ اعلممزید تفصیل کے لیے درج ذیل لنک پر فتاویٰ ملاحظہ کیجیے:جیز کیش اکاؤنٹ کھلوانے کا حکمایزی پیسہ اکاونٹ کھلوانا، اس سے بل جمع کرانا اور ایزی لوڈ کرنا
                                                  
عنوان: رضاعی بیٹی کی میراث کا حکم
سوال: ایک شخص فوت ہوچکا ہے، اس نے چار بیٹے، ایک سگی بیٹی اور ایک رضاعی بیٹی چھوڑ ی ہے، اب پو چھنا یہ ہے کہ رضاعی بیٹی کا میراث میں حصہ ہے یا نہیں؟
جواب: میراث کا حق نسبی رشتہ میں ہوتاہے، رضاعی بیٹی شرعاً وارث نہیں بنتی، اس کا مرحوم کے ترکہ میں کوئی حصہ نہیں ہے، البتہ اگر تمام ورثاء عاقل بالغ ہو ں اور باہمی رضامندی سے اسے ترکہ میں سے کچھ دے دیں تو یہ ان کی طرف سے احسان ہوگا، جس پر وہ اجر وثواب کے مستحق ہوں گے۔قرآنِ کریم میں ہے :﴿وَ اِذَا حَضَرَ الْقِسْمَةَ اُولُوا الْقُرْبٰی وَ الْیَتٰمٰی وَ الْمَسٰکِیْنُ فَارْزُقُوْهُمْ مِّنْهُ وَ قُوْلُوْا لَهُمْ قَوْلًا مَّعْرُوْفًا﴾ [النساء:8]
ترجمہ: اور جب حاضر ہوں تقسیم کے وقت رشتہ دار اور یتیم اور محتاج تو ان کو کچھ کھلا دو اس میں سے اور کہہ دو ان کو بات معقول . ( تفسیر عثمانی) فقط والله أعلم
                                                  
عنوان: سوتیلے بیٹے کی میراث
سوال: میری والدہ کی پہلی شادی سے ایک بیٹا ہے،  اور دوسری شادی میرے والد سے ہوئی تھی والد صاحب وفات پاگئے ہیں۔ اور ہم چار بہن بھائی ہیں، والد صاحب نے میری والدہ سے شادی کے بعد دوسری شادی کی تھی۔ اور اس سے ان کی ایک بیٹی اور ایک بیٹا ہے۔ والد صاحب نے والدہ کے پہلے بیٹے کی کفالت کی ہے اپنی زندگی میں۔ ہمارا ایک مکان ہے۔ جو میری والدہ اور والد نے مل کر بنایا ہے۔ سوال یہ ہے کہ شریعت کے مطابق والدہ کی پہلی شادی میں سے جو ان کا بیٹا ہے اس کا حصہ بنتا ہے یا نہیں؟  اور والد کی دوسری شادی سے اولاد کے بارے میں کیا حکم ہے؟
جواب: سوال میں اگرچہ آپ نے یہ ذکر کیا ہے کہ مکان والدہ اور والد نے مل کر بنایا ہے، تاہم  یہ واضح نہیں کیا کہ گھر اصل میں کس کی ملکیت تھا؟ والد یا والدہ؟ اور  جس نے بھی اپنی رقم اس میں شامل کی وہ کس حیثیت میں شامل کی؟ بطور تعاون؟ قرض؟ یا شرکت کے طور پر؟ نیز والدہ حیات ہیں یا نہیں؟ اگر والدہ حیات نہیں ہیں تو والدین کی وفات کی ترتیب کیا ہے؟ یعنی پہلے کس کی وفات ہوئی؟ اگر ان سب باتوں کی وضاحت ہوتی تو واضح جواب دینے میں سہولت ہوتی۔بہر صورت اگر والد مرحوم کے انتقال کے وقت آپ کی والدہ حیات تھیں تو والد کے ترکے میں سے آپ کے سوتیلے بھائی (یعنی آپ کی والدہ کے سابقہ شوہر سے بیٹے) کا شرعی حصہ نہیں ہوگا، بلکہ آپ کے والد مرحوم کی اپنی اولاد (خواہ وہ آپ کی والدہ سے ہو یا دوسری اہلیہ سے ہوئی ) کو والد مرحوم کی میراث میں سے حصہ ملے گا۔  تاہم اگر والد مرحوم کے بعد  آپ کی والدہ کا بھی انتقال ہوچکا ہے تو والدہ کے حصے میں جو ترکہ آیا، اس میں سے ان کی حقیقی اولاد (یعنی پہلے شوہر سے ہونے والے بیٹے اور آپ اور آپ کے چاروں بہن بھائیوں) کا حصہ ہوگا، والدہ کی میراث میں آپ کے والد کی دوسری اہلیہ کی اولاد کا حصہ نہیں ہوگا۔ فقط واللہ اعلم
                                                  
عنوان: بینک سے حاصل شدہ سودی رقم کا حکم
سوال: پڑوف بینک میں سیونگ اکاؤنٹ کھلوا کر اس کے profit سے ضرورت مندوں کی مدد کرنا کیسا ہے؟
جواب: بینک میں سیونگ اکاؤنٹ کھلوانا اور اس کا نفع لینا ناجائز اور حرام ہے۔اگر کسی کے پاس کسی بھی طریقے سے حرام مال آگیا ہو تو اس کا حکم یہ ہے کہ اگر اس کا مالک معلوم ہو اور وہ بلاعوض حاصل کیا گیا ہو، جیسے: سود، چوری، رشوت وغیرہ تو اس کے مالک کو واپس کرنا ضروری ہے، یعنی  وہ جہاں سے آیا ہے وہیں اسے واپس دے دیا جائے، مالک وفات پاچکا ہو تو اس کے ورثاء کو لوٹا دیا جائے۔ اور اگر یہ ممکن نہ ہوتو  ثواب کی نیت کے بغیر  اسے مستحقِ زکاۃ کو صدقہ کرنا ضروری ہے۔  اور اگر وہ بالعوض حاصل کیا گیا ہو، جیسے حرام ملازمت وغیرہ کے ذریعے تو اسے مالک کو واپس کرنا درست نہیں ہے، بلکہ اس کا یہی ایک مصرف ہے کہ اسے ثواب کی نیت کے بغیر صدقہ کردیا جائے۔اس نیت سے حرام مال کمانا کہ اس کو خود استعمال نہیں کریں گے، بلکہ غریبوں پر صدقہ کریں گے، شرعاً جائز نہیں ہے،  ایسے لوگ  حرام  کا ارتکاب کرکے خود تو گناہ گارہوتے ہیں اورغریبوں کادنیوی  فائدہ کرتے ہیں، یہ بڑی نادانی ہے کہ انسان اپنا دینی نقصان کرکے دوسروں کابھلاکرے اور دوسروں کے دنیوی فائدے کے لیے اپنی آخرت بربادکرے۔حرام  رقم غلطی سے ملکیت میں آگئی ہوتو اسے صدقہ کرنا لازم ہے، مگر اس کایہ مطلب نہیں کہ صدقہ کی نیت سے انسان حرام کماتا رہے،مشرکینِ مکہ سخت  قحط کے زمانے میں جواکھیلتے تھے اورجیتی ہوئی اشیاءخود استعمال میں نہیں لاتے تھے، بلکہ فقیروں پر صدقہ کردیا کرتے تھے، مگر اس کے باوجود ان کاعمل ناجائز اورحرام ہونے کی وجہ سے اس کی مذمت کی گئی۔ خلاصہ یہ ہے کہ صدقہ اور لوگوں کی فلاح وبہبود کی نیت سےحرام مال کمانے کی اجازت نہیں،  جیساکہ توبہ کی نیت سے گناہ کی اجازت نہیں  ہے اوراس وجہ سے بدپرہیزی کرنا معقول نہیں کہ دواموجود ہے۔''فتاوی شامی'' میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه".  (5/99،مَطْلَبٌ فِيمَنْ وَرِثَ مَالًا حَرَامًا، ط: سعید)   فقط والله أعلم
                                                  
عنوان: بیٹے کا اپنے والد مرحوم کا قرض ادا کرنا
سوال: اگر شوہر بغیر حق مہر ادا کیے وفات پا گیا ہے تو کیا اس کا بیٹا اس کے حصہ کا حق مہر ادا کر سکتا ہے؟ کہ میرے والد کے ذمہ یہ کام رہ گیا تھا اس کو میں پورا کر دوں?
جواب: شرعی اعتبار سے اگر کوئی شخص اپنی زندگی میں بیوی کا مہر ادا نہ کرسکا تو  انتقال کے بعد ورثاء کی ذمہ داری ہے کہ میراث کی تقسیم سے قبل  مرحوم کے ترکے میں سے قرض کی ادائیگی کی ماننداس حق کو بھی ادا کریں، اور اس کے بعد بقیہ ترکہ ورثاء میں تقسیم کیاجائے۔ لہذا اگرمرحوم والد کی میراث موجود ہے تو بیٹے کو چاہیے کہ اس میں سے حقِ مہر کی ادائیگی بھی کردے ،اور بقیہ ترکہ ورثاء میں تقسیم کیاجائے جس میں مرحوم کی بیوہ کا حق میراث بھی ہوگا۔البتہ اگر والد مرحوم نے ترکہ میں کچھ نہیں چھوڑا، اس صورت میں بیٹا اپنی جانب سے اس حق کو ادا کرنا چاہتاہے تو ادا کرسکتا ہے، اور ان شاء اللہ اس ادائیگی کی وجہ سے وہ اجر کا مستحق بھی ہوگا اور والد مرحوم کا حق بھی اداہوجائے گا۔الفتاوى الهندية (1 / 303):
"والمهر يتأكد بأحد معان ثلاثة: الدخول، والخلوة الصحيحة، وموت أحد الزوجين سواء كان مسمى أو مهر المثل حتى لايسقط منه شيء بعد ذلك إلا بالإبراء".
رد المحتار - (7 / 500):
"أقول : لا مانع من كون المراد به سقوط المطالبة عن الميت بالصوم في الآخرة وإن بقي عليه إثم التأخير كما لو كان عليه دين عبد وماطله به حتى مات فأوفاه عنه وصيه أو غيره ويؤيده تعليق الجواز بالمشيئة كما نقرره وكذا قول المصنف كغيره وإن صام أو صلى عنه فإن معناه لايجوز قضاء عما على الميت ، وإلا فلو جعل له ثواب الصوم والصلاة يجوز كما نذكره ، فعلم أن قوله: جاز أي عما على الميت لتحسن المقابلة ( قوله: إن شاء الله ) قبل المشيئة لاترجع للجواز بل للقبول كسائر العبادات وليس كذلك ،فقد جزم محمد رحمه الله في فدية الشيخ الكبير وعلق بالمشيئة فيمن ألحق به كمن أفطر بعذر أو غيره حتى صار فانيا ، وكذا من مات وعليه قضاء رمضان وقد أفطر بعذر إلا أنه فرط في القضاء وإنما علق لأن النص لم يرد بهذا كما قاله الأتقاني ، وكذا علق في فدية الصلاة لذلك ، قال في الفتح والصلاة كالصوم باستحسان المشايخ". فقط والله أعلم
                                                  
عنوان: بی سی میں ممبر کا نام نکلنے کے بعد اس پر بقایا بیسیاں معاف ہوجانے کی اسکیم کا حکم
سوال: میں ایک کمیٹی رکھنا چاہتا ہوں جو   40 مہینوں پر مشتمل ہوگی، جس کا ٹوکن  نکلے گا اس کی آگے کی قسطیں معاف، اور آخر میں ممبر اپنے پیسے وصول  کرے گا، مجھے یہ بتائیں کہ   جس  ممبر کا  نام نکلے گا اس کو باقی معاف، یہ صحیح ہے یا غلط؟
جواب: صورتِ مسئولہ میں مذکورہ بیسی کا طریقہ کار شرعاً جائز نہیں ہے،   کیوں کہ ممبران کی طرف سے جمع کرائی رقم کی حیثیت قرض کی ہے، اور جس ممبر کا پہلے نام نکل رہا ہے  اس کی بقایا اقساط معاف ہوجاتی ہیں تو اس ممبر کو یہ فائدہ قرض کی وجہ سے ہو رہا ہے، اور قرض پر مشروط نفع سود ہے۔اور اس میں قمار (جوئے) کی مشابہت بھی پائی جاتی ہے،  قمار کی حقیقت یہ ہے کہ ایسا معاملہ کیا جائے جو نفع ونقصان کے خطرے  کی بنیاد  پرہو، اور اس بیسی  میں بھی ممبر نفع اور  اور اپنی باقی بیسیاں معاف کرانے کی غرض سے رقم جمع کراتے ہیں، لیکن معاملہ قرعہ اندازی اور اس میں نام آنے پر مشروط ہونے کی وجہ سے یہ لوگ خطرے میں رہتے ہیں کہ نفع ہوگا یا نہیں؛ لہذا یہ بیسی شرعاً ناجائز ہے۔ اس بیسی  کو چلانا اور اس کا حصہ بننا دونوں جائز نہیں ہے۔فقط واللہ اعلمبی سی کی جائز صورت اور اَحکام جاننے کے لیے درج ذیل لنکس پر فتاویٰ ملاحظہ کیجیے:بی سی کا حکم’’بی سی‘‘اور ’’کمیٹی‘‘ سسٹم کی شرعی حیثیتکمیٹی یا بی سی کا شرعی حکمبی سی ڈالنے کی شرائط اور متعلقہ تفصیل
                                                  
عنوان: ادھار گاڑی خریدنے والے کا رقم دینے سے عاجز ہوکر وہی گاڑی فروخت کرنے والے کو دوبارہ فروخت کرنا
سوال: زید کے پاس موٹر کار تھی جو عمر کو بیچ دی 24 لاکھ روپے پر،  عمر نے زید کو کہا 10 لاکھ نقد دوں گا، باقی14 لاکھ ایک سال بعد دوں گا، اب سال پورا ہو گیا، لیکن عمر نے زید کو 14 لاکھ میں صرف 4 لاکھ روپے دیے 10 لاکھ اب بھی باقی ہیں، اب عمر نے زید سے کہا کہ میں باقی پیسوں کے دینے سے عاجز ہو ں تو زید نے اسے کہا کے بارگین میں موٹر کار کی قیمت معلوم کرو، جتنی قیمت وہ بولے گا، میں آپ سے لے لوں گا تو کیا اب عمر زید کو واپس موٹر کار بیچ سکتا ہے کہ نہیں؟
جواب: ادھار اور قسطوں  پر گاڑی خریدنے کے بعد خریدنے والا اس کا مالک بن جاتا ہے، اور اس کا ثمن (طے کردہ قیمت) خریدنے والے کے ذمہ دین ہوتا ہے، اگراس گاڑی  کی مکمل مکمل  ادائیگی سے پہلے اگر خریدنے والا اس کے مکمل پیسے ادا کرنے سے عاجز آجائےاور گاڑی فروخت کرنے والے کو دوبارہ یہی گاڑی بیچنا چاہے تو اس کی چند صورتیں ہیں:(1)  رقم کی ادائیگی سے پہلے فروخت کرنے والا، گاڑی جتنے میں فروخت کی تھی اس سے کم قیمت پر خرید رہا ہے تو یہ صورت جائز نہیں ہے۔(2) خریدار کی رضامندی سے اس گاڑی کو واپس کررہا ہے تو یہ”اقالہ“ ہے، جو  متعاقدین کے حق میں فسخِ بیع ہے ، لہذا جتنے میں فروخت کی تھی اتنے میں ہی واپس کرنا لازم ہوگی۔(3) رقم کی ادائیگی سے پہلے فروخت کرنے والا، گاڑی جتنے میں فروخت کی تھی اس سےزیادہ  یا برابر  قیمت پر خرید رہا ہے تو یہ صورت جائز ہے۔(4) فروخت کرنے والا خلافِ جنس سے اس کو خرید ے، مثلاً گاڑی پیسوں کے بدلے فروخت کی تھی اب واپس کوئی اور چیز دے کر لے تو یہ صورت بھی جائز ہے۔(5) گاڑی میں کوئی عیب پیدا ہوگیا، یا کوئی نقصان ہوگیا ہو تو اس صورت میں اصل قیمت سے کم، زیادہ، اور برابری تینوں صورتوں میں خریدنا جائز ہے۔جن صورتوں میں فروخت کرنے والے لیے کے گاڑی لیناجائز ہے، ان میں یہ شرط بھی ہے کہ قسطوں پر گاڑی خریدنے والے نے اس پر قبضہ کرلیا ہو، اس لیے کہ منقولی چیز  کی بیع قبضہ سے پہلے جائز نہیں ہے۔باقی گاڑی کی قیمت کم ہوجانا یہ عیب میں شمار نہیں ہوتا۔ اگر گاڑی میں کوئی عیب بھی پیدا نہ ہو ، لیکن مارکیٹ میں اس کی قیمت کم ہوگئی ہو اورخریدنے والا اس کے مکمل پیسے ادا کرنے سے عاجز آجائےاور گاڑی فروخت کرنے والے کو دوبارہ یہی گاڑی بیچنا چاہے تو  چوں کہ فروخت کرنا والا  کم قیمت میں اس کو خرید نہیں سکتا،  اس لیے اس کے متبادل دو صورتیں اختیار کی جاسکتی ہیں:(1)   فروخت کرنے والا خلافِ جنس سے اس گاڑی کو  خرید لے، لہذا اگرگاڑی پاکستانی روپے کے بدلے فروخت کی تھی اب واپس خریدتے وقت ڈالر یا ریال یا کسی اور کرنسی میں سودا کرلے۔(2) ادھار فروخت کرنے والا (زید) اس گاڑی والے (عمر) کو  اتنی رقم قرض دے دے جس سے وہ اپنی ادھار رقم  ادا کردے، پھر  گاڑی کا مالک (عمر) اس قرض سے اپنی باقی رقم مکمل ادا کردے، یوں ایک معاملہ ختم ہوجائے گا، اب پہلے فروخت کرنے والا (زید) اس گاڑی کو واپس خریدلے اور اس کی قیمت میں سے اپنا قرض منہا کرلے۔الدر المختار وحاشية ابن عابدين (رد المحتار) (5/ 73):
"(و) فسد (شراء ما باع بنفسه أو بوكيله) من الذي اشتراه ولو حكما كوارثه (بالأقل) من قدر الثمن الأول (قبل نقد) كل (الثمن) الأول. صورته: باع شيئاً بعشرة ولم يقبض الثمن ثم شراه بخمسة لم يجز وإن رخص السعر للربا خلافاً للشافعي (وشراء من لاتجوز شهادته له) كابنه وأبيه (كشرائه بنفسه) فلا يجوز أيضاً خلافاً لهما في غير عبده ومكاتبه (ولابد) لعدم الجواز (من اتحاد جنس الثمن) وكون المبيع بحاله (فإن اختلف) جنس الثمن أو تعيب المبيع (جاز مطلقاً)كما لو شراه بأزيد أو بعد النقد.(قوله: وفسد شراء ما باع إلخ) أي لو باع شيئاً وقبضه المشتري ولم يقبض البائع الثمن فاشتراه بأقل من الثمن الأول لايجوز زيلعي: أي سواء كان الثمن الأول حالاً أو مؤجلاً هداية، وقيد بقوله: وقبضه؛ لأن بيع المنقول قبل قبضه لايجوز ولو من بائعه كما سيأتي في بابه، والمقصود بيان الفساد بالشراء بالأقل من الثمن الأول. قال في البحر: وشمل شراء الكل أو البعض. (قوله: جاز مطلقاً) أي سواء كان الثمن الثاني أقل من الأول أو لا؛ لأن الربح لايظهر عند اختلاف الجنس. اهـ منح؛ ولأن المبيع لو انتقص يكون النقصان من الثمن في مقابلة ما نقص من العين سواء كان النقصان من الثمن بقدر ما نقص منها أو بأكثر منه بحر عن الفتح (قوله: كما لو شراه إلخ) تشبيه في الجواز مع قطع النظر عن قوله مطلقاً (قوله: بأزيد أو بعد النقد) ومثل الأزيد المساوي كما في الزيلعي، وهذا قول المصنف بالأقل قبل نقد الثمن". فقط والله أعلم
                                                  
عنوان: گرم پانی کے استعمال میں کسی کا حق مارنا
سوال: ایک گھر میں ایک پرائیویٹ ادارہ کی طرف سے چند افراد کو رہائش دی گئی ہے، جس میں گرم پانی کے لیے 10 گیلن کا گیزر لگا کر دیا گیا ہے اور افراد بھی دس ہیں، ہر ایک کے حصہ میں ایک گیلن آتا ہے، صبح کے وقت چند افراد دو ، دو گیلن جلدی سے نکال لیتے ہیں تو بعض افراد کے لیے گرم پانی بالکل نہیں بچتا تو دوسرے لوگ اعتراض کرتے ہیں کہ آپ ہمارا حق لیتے ہو جو  آپ کے لیے جائز نہیں، اس تفصیل کے بعد پوچھنا یہ ہے کہ بعض کے لیے زیادہ پانی لینے کا کیا حکم ہے؟
جواب: مذکورہ صورت میں ادارے کی طرف سے جو گیزر  لگایا گیا ہے چوں کہ سب کے مشترکہ استعمال کے لیے ہے؛ اس لیے سب اس کے پانی کے استعمال میں برابر کے شریک ہیں،  ایسی صورت میں اپنے حق سے زیادہ لے کر دوسرے ساتھی کو نقصان پہنچانا غیر اخلاقی عمل ہے، اس سے اجتناب کرنا چاہیے، اگر اپنے حصہ سے زیادہ کی ضرورت پڑجائے تو  باقی ساتھیوں سے پیشگی اجازت لے کر استعمال کرے، بصورتِ دیگر اضافی پانی کا اپنے لیے انفرادی بندوبست کرے۔ فقط واللہ اعلم
                                                  
عنوان: غیر شادی شدہ مرحوم کے ترکہ کا حق دار کون ہو گا؟
سوال: حال ہی میں ہمارے ایک عزیز کی وفات ہوئی ہے جنہوں نے اپنے پیچھے کچھ مالی اثاثے اور جائیداد چھوڑی ہے۔ مرحوم غیر شادی شدہ تھے، اِس لیے انہوں نے اپنے پیچھے کوئی بیوی چھوڑی ہے، نہ کوئی اولاد۔ اُن کے والدین اور اکلوتی بہن پہلے ہی فوت ہوچکے تھے۔ مرحوم نے اپنے بعد جو اعزہ واقارب بقید حیات چھوڑے ہیں، وہ درج ذیل ہیں:۱۔ ایک ماموں۔ ۲۔ دو خالائیں۔ ۳۔ تین وفات پائے ہوئے چچاؤں کی اولاد۔ ۴۔ ایک وفات پائی ہوئی پھوپھی کی اولاد۔ 5۔ تین وفات پائی ہوئی خالاؤں کی اولاد۔مذکورہ بالا صورتِ حال میں دین وشریعت کی رو سے اِس میت کی وراثت کیسے تقسیم ہوگی اور اِس کے حق دار مرحوم کے کون اعزہ ہوں گے؟
جواب: آپ نے مرحوم اور ان کے ورثاء کی جو تفصیل ذکر کی ہے اس کے مطابق مرحوم کی جملہ  جائیداد کے مستحق ان کے چچا  کی اولاد ہو گی اور وہ عصبہ ہونے کی حیثیت پورا مال وصول کریں گے۔ اگر مرحوم پر قرض ہے تو اس کی ادائیگی کے بعد اگر مرحوم نے کوئی جائز وصیت کی ہو تو اسے ایک تہائی ترکے سے نافذ کرنے کے بعد باقی کل ترکے کو مرحوم کے چچا زاد بھائیوں میں ان کی تعداد کے مطابق برابر برابر تقسیم کیا جائے گا۔ فقط واللہ اعلم
                                                  
عنوان: کیا وکیل بالقبض مشتری بن سکتاہے؟
سوال: وکیل بالقبض مشتری بن سکتا ہے ؟
جواب: وکیل بالقبض جب مؤکل کی طرف سے قبضہ کرلے تو اس کے بعد اس کا مؤکل سے وہ چیز خریدنا درست ہے، لیکن خریدنے کے بعد تجدیدِ قبضہ ضروری ہے؛ کیوں کہ قبضۂ امان، قبضۂ ضمان کے قائم مقام نہیں ہوسکتا؛ لہٰذا ایک ہی عقد میں یہ طے کردینا کہ آپ میری طرف سے قبضہ کرکے اپنے لیے خرید لیں، درست نہیں ہے۔الموسوعۃ الفقہیۃ الکویتیہ میں ہے:"أما إذا اختلف القبضان، بأن كان أحدهما قبض أمانة، والآخر قبض ضمان، فينظر: إن القبض السابق أقوى من المستحق، بأن كان السابق قبض ضمان والمستحق قبض أمانة، فينوب عنه؛ لأن به يوجد القبض المستحق وزيادة، وإن كان دونه، فلا ينوب عنه وذلك لانعدام القبض المحتاج إليه، إذا لم يوجد فيه إلا بعض المستحق، فلاينوب عن كله.أما إذا كان المبيع في يد المشتري بعارية أو وديعة أو رهن، فلا ينوب القبض الأول عن الثاني، ولا يصير المشتري قابضا بمجرد العقد، لأن القبض السابق قبض أمانة، فلا يقوم مقام قبض الضمان في البيع، لعدم وجود القبض المحتاج إليه". (ج: 32، ص: 276، 277، دار المطابع مصر) فقط والله أعلم
                                                  
عنوان: بیوی کا شوہر کو زکاۃ دینا/ لے پالک کا جائیداد میں حصہ
سوال: 1.بیوی کا شوہر کو زکاۃ دینا کیسا ہے؟2. لے پالک بچے/بچی کا مرحوم/مرحومہ والدین کی جائے داد میں حصہ ہے یا نہیں؟لے پالک لینے کے بعد اولاد ہوجائے تو کیا حکم ہے؟ اور نہ ہو تو کیا حکم ہے؟
جواب: 1 : بیوی شوہر کو  زکاۃ نہیں دے سکتی۔2 : لے پالک اولاد کا اسے پالنے والے کی جائیداد میں حصہ نہیں ہوتا چاہے پالنے والے کی دوسری اولاد ہو یا نہ ہو۔ تفصیل یہاں ملاحظہ کریںفقط واللہ اعلم
                                                  
عنوان: موجودہ لاک ڈاؤن میں حکومت کی جانب سے دیے جانے والے فنڈ کا حق دار کون؟
سوال: آج کل پاکستان میں کرونا وائرس کی وبا پھیلی ہوئی ہے ،اس سلسلے میں حکومت نے غریب عوام کے لیے کچھ فنڈ مختص کیاہے اس فنڈ کے مستحقین کون ہیں اور سادات کےلیے لینا جائز ہے؟
جواب: یہ فنڈ مخصوص لوگوں کے لیے   حکومتی امداد کی ایک صورت ہے،  مذکورہ فنڈ کے لیے حکومت کی جانب سے ازخود شرائط وضوابط طے کردیے گئے ہیں ،نیز حکومت نے تفصیلی طریقہ کار بھی وضع کیاہے۔جس کے مطابق ان شرائط پر پورا اترنے والا شخص  ہی اس فنڈ کا حق دار ٹھہرے گا۔حکومت کی پالیسی کے تحت اگر کوئی اس فنڈ کا حق دار نہ بنتا ہو تو اس کے لیے یہ پیسے لینا جائز نہیں ہیں۔
اگر یہ فنڈ زکوۃ کی رقم سے نہ ہوتو سادات کے لیے بھی  مذکورہ بالا تفصیل کے مطابق اس فنڈ کا لینا جائز ہے۔فقط واللہ اعلم
                                                  
عنوان: مروجہ اسلامی بینکوں سے معاملات کرنا
سوال: میزان بینک کے متعلق راہ نمائی فرمادیں،  کیا اس بینک کے معاملات شرعی ہیں یا نہیں؟
جواب: میزان بینک یا  مروجہ غیر سودی بینکوں میں بھی سرمایہ کاری کرنا جائز نہیں ہے،  ملک کے اکثر جید اور مقتدر مفتیانِ کرام  کی رائے یہ ہے کہ  مروجہ غیر سودی بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات درحقیقت ایک جیسے ہیں، لہذا روایتی بینکوں کی طرح ان سے بھی  تمویلی معاملات کرنا جائز نہیں ہے۔  ضرورت پڑنے پر صرف ایسا اکاؤنٹ کھلوایا جاسکتا ہے جس میں منافع نہ ملتا ہو، مثلاً: کرنٹ اکاؤنٹ یا لاکرز وغیرہ۔ فقط واللہ اعلم
                                                  
عنوان: میزان بینک سے گاڑی لینا
سوال: میں ایک مروجہ غیر سودی بینک سے گاڑی لینا چاہتا ہوں،  کیا اس میں سود ہے؟ اور جو مفتیان حضرات اسے جائز کہتے ہیں وہ صحیح ہے یا غلط ہے؟
جواب: مروجہ غیر سودی بینکوں سے گاڑی لینا شرعاً درست نہیں، یہ سودی معاملہ ہے؛  لہذا اس سے اجتناب ضروری ہے۔مزید تفصیل کے لیے درج ذیل فتوی ملاحظہ فرمائیں:میزان بینک سے قسطوں پر گاڑی لینافقط واللہ اعلم
                                                  
عنوان: سیونگ اکاؤنٹ کھلوا کر اس کے منافع سے ضرورت مندوں کی مدد کرنا
سوال: بینک میں سیونگ اکاؤنٹ کھلوا کر اس کے پروفٹ سے ضرورت مندوں کی مدد کرنا کیسا ہے ؟
جواب: بینک میں سیونگ اکاؤنٹ کھلوانا اور اس کا نفع لینا ناجائز اور حرام ہے۔اگر کسی کے پاس کسی بھی طریقے سے حرام مال آگیا ہو تو اس کا حکم یہ ہے کہ اگر اس کا مالک معلوم ہو اور وہ بلاعوض حاصل کیا گیا ہو، جیسے: سود، چوری، رشوت وغیرہ تو اس کے مالک کو واپس کرنا ضروری ہے، یعنی  وہ جہاں سے آیا ہے وہیں اسے واپس دے دیا جائے، مالک وفات پاچکا ہو تو اس کے ورثاء کو لوٹا دیا جائے۔ اور اگر یہ ممکن نہ ہوتو  ثواب کی نیت کے بغیر  اسے مستحقِ زکاۃ کو صدقہ کرنا ضروری ہے۔  اور اگر وہ بالعوض حاصل کیا گیا ہو، جیسے حرام ملازمت وغیرہ کے ذریعے تو اسے مالک کو واپس کرنا درست نہیں ہے، بلکہ اس کا یہی ایک مصرف ہے کہ اسے ثواب کی نیت کے بغیر صدقہ کردیا جائے۔اس نیت سے حرام مال کمانا کہ اس کو خود استعمال نہیں کریں گے، بلکہ غریبوں پر صدقہ کریں گے، شرعاً جائز نہیں ہے،  ایسے لوگ  حرام  کا ارتکاب کرکے خود تو گناہ گارہوتے ہیں اورغریبوں کادنیوی  فائدہ کرتے ہیں، یہ بڑی نادانی ہے کہ انسان اپنا دینی نقصان کرکے دوسروں کابھلاکرے اور دوسروں کے دنیوی فائدے کے لیے اپنی آخرت بربادکرے۔حرام  رقم غلطی سے ملکیت میں آگئی ہوتو اسے صدقہ کرنا لازم ہے، مگر اس کایہ مطلب نہیں کہ صدقہ کی نیت سے انسان حرام کماتا رہے،مشرکینِ مکہ سخت  قحط کے زمانے میں جواکھیلتے تھے اورجیتی ہوئی اشیاءخود استعمال میں نہیں لاتے تھے، بلکہ فقیروں پر صدقہ کردیا کرتے تھے، مگر اس کے باوجود ان کاعمل ناجائز اورحرام ہونے کی وجہ سے اس کی مذمت کی گئی۔ خلاصہ یہ ہے کہ صدقہ اور لوگوں کی فلاح وبہبود کی نیت سےحرام مال کمانے کی اجازت نہیں،  جیساکہ توبہ کی نیت سے گناہ کی اجازت نہیں  ہے اوراس وجہ سے بدپرہیزی کرنا معقول نہیں کہ دواموجود ہے۔''فتاوی شامی'' میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه".  (5/99،مَطْلَبٌ فِيمَنْ وَرِثَ مَالًا حَرَامًا، ط: سعید)   فقط واللہ اعلم
                                                  
عنوان: مرحومہ کے زیور کا مستحق شوہر یا بھائی بہن؟
سوال: عورت کے انتقال کے بعد اس کا شوہر اس کے سونے کا مالک ہوگا یا اس کے بھائی بہن؟
جواب: مرحومہ کی اولاد ہو تو زیورات سمیت کل ترکہ میں سے شوہر کا چوتھائی حصہ (یعنی 25٪) ہوگا، اس میں بھائی بہنوں کا حصہ نہیں ہوگا۔ اور اگر مرحومہ کی کوئی اولاد نہیں ہو تو شوہر کا کل ترکہ میں آدھا حصہ (یعنی 50٪) حصہ ہوگا  اور مرحومہ کے والدین (اور اولاد) نہ ہونے کی صورت میں بھائی بہنوں کا حق اس طور پر ہوگا کہ ایک بھائی کا حصہ ایک بہن سے دوگنا ہوگا۔فقط واللہ اعلم
                                                  
عنوان: ایک بیوہ، چار لڑکے چار لڑکیوں میں میراث تقسیم کرنے کا طریقہ
سوال: ایک شخص کا انتقال ہو گیا ہے، پس ماندگان میں ایک بیوہ 4 لڑکے اور 4 لڑکیاں ہیں،  مرحوم کی میراث میں 3 بلڈنگ ہیں، جس میں سے دو کا کرایا آتا ہے اور اس کے علاوہ کچھ سونا، موبائل اور گھڑی وغیرہ ہیں۔ ان کو ورثاء میں کیسے تقسیم کیا جائے؟ اور مرحوم کے لڑکوں میں سے ایک لڑکا ناچنے کی طرف مائل ہوگیا ہے اور اپنا حلیہ بھی عورتوں جیسا بنا لیا ہے اور والد کے گھر میں نہیں رہتا ۔ اور ایک بیٹی معمولی طور پر ذہنی کم زور ہے، یعنی بالکل عام لوگوں کی طرح اس کا ذہن نہیں ہے۔ میراث کے حوالے سے ان کے  لیے بھی جو حکم ہو اس سے مطلع فرمائیں۔
جواب: مذکورہ ورثاء میں تقسیمِ میراث کا شرعی طریقہ یہ ہے کہ (مرحوم پر اگر کوئی قرض ہو تو اس کی ادائیگی کے بعد، اگر کوئی جائز وصیت کی ہو تو اسے نافذ کرنے کےبعد) کل ترکہ کو 96 حصوں میں تقسیم کرکے 12 حصے بیوہ کو،14 حصے ہر بیٹے کو اور 7 حصے ہر بیٹی کو ملیں گے۔ورثہ اگر چاہیں تو مذکورہ ضابطے کے مطابق جائیداد کو مکمل طور پر تقسیم کرلیں، ورنہ کرائے کو مذکورہ بالا تناسب سے تقسیم کرلیں۔ مرحوم کی ذاتی استعمال کی اشیاء کی تقسیم کا ضابطہ بھی یہی ہے، تاہم ان اشیاء کی تقسیم میں یہ اختیار ہے کہ اولاد باہمی رضامندی سے یہ چیزیں تقسیم کرلیں، لیکن اگر ذہنی طور پر پس ماندہ بہن بالکل ہی نا سمجھ ہے تو اس کا حصہ بہرصورت ادا کرنا ہوگا، اس کی رضامندی کا اعتبار نہیں ہوگا۔اگر ایک بیٹا ناچنے کی طرف مائل ہوگیا ہے اور ایک بیٹی ذہنی مریض ہے تو  بیٹے کا فسق وفجور میں ابتلاء اور بیٹی کامرض، میراث میں حصے ملنے سے مانع نہیں ہے،  ان کو مندرجہ بالا طریقے کے مطابق حصہ دیا جائے گا ،بیٹی اگر خود سمجھ نہ رکھتی ہو تو جس کی کفالت میں ہو وہ اس کے حصے کا امین بن جائے اور مکمل دیانت داری کے ساتھ اس حصے کو اس بہن کی ضروریات پر خرچ کرے ۔فقط واللہ اعلم
                                                  
عنوان: میزان بینک سے منافع لینا
سوال: میزان بینک سے  مہینے کا  منافع لینا حرام ہے یا حلال ہے؟
جواب: میزان بینک یا  مروجہ غیر سودی بینکوں سے تمویلی معاملات کرنا، سیونگ اکاؤنٹ  وغیرہ کھلوانا  اور اس پر منافع لینا جائز نہیں ہے، ملک کے اکثر جید اور مقتدر مفتیانِ کرام  کی رائے یہ ہے کہ  مروجہ غیر سودی بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک کےبہت سے  معاملات درحقیقت ایک جیسے ہیں، لہذا روایتی بینکوں کی طرح ان سے بھی  تمویلی معاملات کرنا جائز نہیں ہے ۔ ضرورت پڑنے پر صرف ایسا اکاؤنٹ کھلوایا جاسکتا ہے جس میں منافع نہ ملتا ہو، مثلاً: کرنٹ اکاؤنٹ یا لاکرز وغیرہ۔فقط واللہ اعلم
                                                  
عنوان: نیل پالش بیچنا
سوال: نیل پالش کا بیچنا جائز ہے یا نہیں ؟ کیا غیر مسلم کے ہاتھ بیچ سکتے ہیں یا نہیں ؟
جواب: نیل پالش کی مختلف اقسام ہیں:اول وہ جن میں حرام یا ناپاک اجزاء شامل ہوں تو مسلمان کا فروخت کرنا جائز نہیں، خواہ خریدار مسلمان ہو یا غیر مسلم۔ان کے علاوہ  کا بیچنا جائز ہے، البتہ جس کی تہہ ایسی جم جائے کہ بآسانی نہ اترسکے اور پانی جسم تک پہنچنے سے مانع ہو، اسے لگا کر وضو نہیں ہوتا، اگر وضو کرنے کے بعد (پاک اجزا پر مشتمل نیل پالش) لگائی اور پھر نماز پڑھی تو نماز ہوجائے گی، وضو ٹوٹ جانے کے بعد دوبارہ وضو کرنے سے پہلے اسے چھڑانا لازم ہوگا، ورنہ نماز ادا نہیں ہوگی۔’’ أو لزق بأصل ظفره طین یابس أو رطب لم یجز‘‘. ( الفتاوی الهندیة:۱/۲) ​​​​​فقط والله اعلم
                                                  
عنوان: بیعانہ ضبط کرنا جائز نہیں
سوال: دو بندوں کے درمیان خرید و فروخت ہوتی ہے، قیمت متعین ہوئی بیعانہ دے دیا، اب ان میں سے ایک بندہ لینے والا یا دینے والا انکاری ہو جاتا ہے تو بیعانہ کا شرعی حکم کیا ہے؟
جواب: خرید و فروخت میں بیعانہ لینا دینا جائز ہے، البتہ بیعانہ کی رقم قیمت کا حصہ ہوتی ہے، سودا ختم ہوجانے کی صورت میں ضبط کرنا جائز نہیں، بلکہ واپس کرنا لازم ہے۔"عن عمرو بن شعیب عن أبيه عن جده قال: نهى رسول الله صلى الله عليه وسلم عن بيع العربان. رواه مالك وأبوداؤد وابن ماجه".وفي الهامش:"(قوله:"بيع العربان" وهو أن يشتري السلعة ويعطي البائع درهماً أو أقلّ أو أكثر على أنه إن تمّ البيع حسب من الثمن وإلا لكان للبائع ولم يرجعه المشتري، وهو بيع باطل؛ لمافيه من الشرط والغرر". (مشکاۃ المصابیح، کتاب البیوع) فقط واللہ اعلم
                                                  
عنوان: میڈیکل اسٹور والے کا دوا واپس لینا اور پھر دوسرے کو بیچنا
سوال: میرا میڈیکل  اسٹور ہے، مریض دوائی لیتے ہیں، 10 دن بعد واپس کرنے آتے ہیں، جس میں سے آدھی وہ استعمال بھی کر چکے ہوتے ہیں،میں نے سامنے لکھ کر لگایا ہے کہ ادویات موافق نہ آنے کی صورت میں 3 دن میں واپس یا تبدیل کر لیں، لیکن کئی کسٹمرز جھگڑا کرتے ہیں کہ واپس کریں، جب کہ اگر ہم ڈبی میں سے دوائی نکال کر دیتے ہیں تو آدھی ڈبی کمپنی بھی ہم سے واپس نہیں لیتی، پتے کاٹ کر دیتے ہیں تو بقا یا پتے بھی رسک پر ہوتے ہیں اور کمپنی واپس نہیں لیتی، اور سب سے بڑی بات یہ ہے کہ ایک بندہ دوائی لے گیا، مجھے نہیں پتا کہ اس نے دوائی صحیح درجہ حرارت پر رکھی یا نہیں؟ کیوں کہ غلط درجہ حرارت پر رکھنے سے دوائی کا معیار گر جاتا ہے، جب میں وہ دوائی واپس لوں اور کسی اور کو بیچوں تو جس کو میں دے رہا ہوں اس کے ساتھ زیادتی ہے، آپ کی کیا رائے ہے؟ کیا کرنا چاہیے؟
جواب: اگر آپ گاہک کو اسی کمپنی اور معیار کی دوا دیتے ہیں جو ڈاکٹر نے اسے لکھ کر دی تھی اور اسے وہ دوا موافق نہ بھی آئے، تب بھی آپ پر اس دوا کا واپس کرنا واجب نہیں، تاہم اگر آپ ان سے واپس لے لیتے ہیں تو یہ آپ کی طرف سے تبرع اور احسان ہے۔ تاہم واپس لینے کے بعد اگر دوا  کے معیار میں فرق نہ آیا ہو تو اسے واپس بیچنا جائز ہے، لیکن اگر دوا کی معیار میں فرق واقع ہونے کا پتا چل جائے تو وہ دوا بیچنا جائز نہیں ہوگا۔نوٹ: اگر دوا سے مراد  سیرپ (شربت وغیرہ) ہے، جس کی بوتل (شیشی) کھولنے کے بعد دوسرے لوگ اسے استعمال کرنا پسند نہیں کرتے، اس صورت میں دوسرے گاہک کو بتانا ضروری ہوگا کہ یہ دوا پہلے کھل چکی ہے۔  نیز جتنی دوا کم ہوئی ہو، اس کے مطابق قیمت کرنی چاہیے۔ فقط وا للہ اعلم
                                                  
عنوان: بینک سے ملنے والے نفع اور اس پر زکاۃ کا حکم
سوال: میں نے ایک اسلامی بینک میں انویسٹمنٹ کی ہوئی ہے، اس سے جو منافع آتا ہے، وہ میرے اکاؤنٹ میں جمع ہوجاتاہے، اور میں اس کو خرچ بھی کرلیتا ہوں۔کیا اس منافع پر بھی زکاۃ دینی ہوگی؟ انویسمنٹ پر تو دینی ہی ہوتی ہے۔
جواب: ملک کے جمہور علمائے کرام اور مقتدر مفتیانِ کرام کی رائے کے مطابق مروجہ اسلامی بینکوں کے معاملات مکمل طور  پر شرعی اصولوں کے مطابق نہیں ہیں؛ اس لیےکسی بھی مروجہ اسلامی بینک میں انویسمنٹ کرنا شرعاً جائز نہیں ہے۔ تفصیلی بحث کے لیے ’’مروجہ اسلامی بینکاری (مطبوعہ مکتبہ بینات جامعہ بنوری ٹاؤن)‘‘ نامی کتاب کا مطالعہ کریں۔
لہذا آپ کا کسی بھی  بینک میں انویسمنٹ کرنا اور اس کا منافع لینا اور خرچ کرنا جائز نہیں ہے۔باقی اصل رقم جو بینک اکاؤنٹ میں جمع ہے، ا س پر سال گزرنے کے بعد  زکاۃ کی ادائیگی لازم ہے۔ فقط واللہ اعلم
                                                  
عنوان: سوشل میڈیا چینل کی ایڈٹنگ کی کمائی
سوال: میں ایک سوشل چینل کے ساتھ بطورِ ایڈیٹر کام کر رہا ہوں،  اُن کے رپورٹرز ویڈیو کلیپس اور تصاویر بھیجتے ہیں اور میں اُن کو ایڈیٹ کرکے معاشرے کی اصلاح کے لیے نیوز بناتا ہوں،  میرے  لیے بطور ایڈیٹر کام کرنا کیسا ہے؟ اس پر کمائی میرے  لیے جائز ہے یا ناجائز؟
جواب: جان دار کی تصویر پر مشتمل ویڈیو  یا  جان دار کی تصویر کی ایڈیٹنگ کے بدلے میں حاصل ہونے والی رقم ناجائز ہے، جان دار کی تصاویر سے خالی آڈیو یا ویڈیو کلپس بناکر آپ معاشرے کی اِصلاح میں کردار ادا کرسکتے ہیں، بلاشبہ معاشرے کی اِصلاح قابلِ تحسین اور نیک جذبہ ہے، تاہم یہ ملحوظ رہے کہ معاشرے کی اصلاح کے لیے ہم صرف جائز راستے اختیار کرنے کے مکلف ہیں، ناجائز راستے اللہ کی ناراضی کا باعث ہیں، ان سے اصلاح کی سوچ درست نہیں ہے۔ فقط واللہ اعلم
                                                  
عنوان: 40 کلو کی بوری میں 2 کلو کٹوتی کی ایک صورت
سوال: ہمارے یہاں مارکیٹ کا اصول ہے، مثلاً اگر میں کسی زمین دار سے گندم لیتا ہوں 4 بوری 40 کلو کی تو بائع ہر بوری پر 2 کلو کاٹتا ہے، اور اس کاٹ کا علم بائع اور مشتری دونوں کو ہوتا ہے، یہ مارکیٹ کا اصول ہے بوری میں گندم آئے گی تو کاٹ ہوگی اور مشتری 38 کلو کے حساب سے پیسے دے گا، ایسا کرنا کیسا ہے؟
جواب: جب بائع اور مشتری، دونوں کو اس کٹوتی کا علم ہے، نیز مشتری بھی کٹوتی کے بعد باقی گندم ہی کے پیسے ادا کر رہا ہے، تو اس میں شرعاً  کوئی قباحت نہیں رہی؛ لہذا مذکورہ صورت میں معاملہ کرنا جائز ہے۔ فقط واللہ اعلم
                                                  
عنوان: ہزار روپے سے کم رکھ کر ایزی پیسہ اکاؤنٹ استعمال کرنا
سوال: اگر کوئی شخص ایزی پیسہ  اکاؤنٹ میں 1000 روپے سے کم روپے رکھتا ہو  تو ایسے شخص کے لیے ایزی پیسہ  اکاؤنٹ کا استعمال کیسا ہے؟
جواب: اگر ایزی پیسہ اکاؤنٹ کھلوانا اس شرط کے ساتھ مشروط ہو کہ مخصوص رقم رکھنے پر اضافی منافع ملیں گے تو نفسِ اکاؤنٹ کھلوانا ہی جائز نہیں ہے، کیوں کہ  سود لینے یا دینے سے قطع نظر، یہ معاہدہ سودی ہے، اور جس طرح سود کا لین دین ناجائز ہے، اسی طرح سودی معاہدہ کرنا بھی ناجائز ہے، خواہ سود کی ادائیگی یا سود لینے سے خود کو بچایا جائے۔ البتہ اگر کوئی کمپنی  مخصوص رقم رکھنے پر مخصوص اضافی منافع کے ساتھ ایزی پیسہ اکاؤنٹ نہ کھولتی ہو تو اس کمپنی کا اکاؤنٹ کھلوانا اور محض رقوم کی منتقلی، بلوں کی ادائیگی یا لوڈ کرنے کی حد تک استعمال کرسکتاہے۔ہمارے ہاں ’’ایزی پیسہ‘‘ کے نام سے جو اکاؤنٹ معروف ہے اسے  کھولتے وقت ہی ناجائز معاہدہ کرنا پڑتاہے، اس سے اجتناب کیا جائے۔اس مسئلہ سے متعلق تفصیلی حکم جاننے کے لیے ذیل میں دیے گئے لنک کو کلک کریں:ایزی پیسہ اکاؤنٹ میں ہزار روپے رکھے بغیر سہولیات ملنا یا ہزار روپے رکھنے کی صورت میں کچھ پیسوں کے عوض سہولیات ملنا
                                                  
عنوان: مشترکہ گاڑی کی قیمتِ فروخت تفاوت کے ساتھ تقسیم کرنا
سوال: ہماری ایک گاڑی پارٹنر شپ پر تھی، ہم نے وہ 34 لاکھ کی بیچ دی جس میں 20 لاکھ مل گئے باقی 14 لاکھ  5 ماہ بعد ملیں گے، اب ہم دونوں نے خوشی سے بانٹ دیے، جس میں دونوں کی رضامندی سے ایک کو 15لاکھ کیش مل گئے اور دوسرے کو 5لاکھ کیش اور 14لاکھ 5ماہ بعد ملیں گے یعنی ایک کو 15لاکھ کیش اور دوسرے کو 19لاکھ 5ماہ میں ملیں گے، پھر ایک دوست نے کہا کہ اس میں شاید گناہ ہو؟
جواب: گاڑی کی قیمتِ فروخت فریقین نے اگر باہمی رضامندی سے مذکورہ طریقے سےتقسیم کی ہے، یعنی ایک فریق کو ادھار کی وجہ سے دوسرے فریق سے زائد رقم دی جارہی ہے تو شرعاً اس میں مضائقہ نہیں ہے۔ فقط واللہ اعلم
                                                  
عنوان: اولاد کا مرحوم والدین کی وصیت پر عمل نہ کرنے کا حکم
سوال: والدین اپنی زندگی میں وصیت کردیتے ہیں اور کسی ایک دو بندوں کو بتا کر لکھوا کر چلے جاتے ہیں اور بعد میں ان کے بچے نہیں مانتے اس میں کیا حکم ہے؟
جواب: والدین نے اگر اپنے انتقال کے بعد اپنے مال کے بارے میں کوئی جائز وصیت کی ہو تو ورثاء پر ان کی وصیت کو پورا کرنا شرعاً لازم ہے،  بشرطیکہ وصیت اپنے مال کے ایک تہائی حصہ میں کی ہو  اور مال  کی وصیت کسی وارث کے لیے نہ ہو؛ کیوں کہ مرنے والے کو اپنے کل مال کے ایک تہائی حصے میں وصیت کرنے کا حق ہوتا ہے، ایک تہائی سے زیادہ مقدار کے بارے میں وصیت کرنے کی صورت میں ورثاء پر لازم نہیں ہوگا کہ وہ مکمل وصیت پر عمل کریں، بلکہ ایک تہائی تک لازم ہوگا اور ایک تہائی سے زائد مقدار کے حوالے سے کی گئی وصیت تمام ورثہ کی رضامندی پر موقوف ہوگی، اگر وہ قبول نہ کریں تو یہ زائد مقدار نافذ نہیں ہوگی، اسی طرح اگر مرحوم والدین نے ورثاء میں سے کسی وارث کے لیے وصیت کی ہو تو وہ وصیت بھی دیگر ورثاء کی اجازت کے بغیر معتبر نہیں ہوگی، بہرحال شرائط موجود ہونے کے باوجود اگر اولاد مرحوم والدین کی وصیت پر عمل نہیں کریں تو وہ گناہ گار ہوں اور آخرت میں سخت پکڑ ہوگی۔ قرآنِ کریم میں ہے:{فَمَنْ بَدَّلَه بَعْدَ مَا سَمِعَه فَاِنَّمَاۤ اِثْمُه عَلَی الَّذِیْنَ یُبَدِّلُوْنَه ؕ اِنَّ اللّٰه سَمِیْعٌ عَلِیْمٌ ﴿۱۸۱﴾ فَمَنْ خَافَ مِنْ مُّوْصٍ جَنَفًا اَوْ اِثْمًا فَاَصْلَحَ بَیْنَهُمْ فَلَاۤ اِثْمَ عَلَیْهِ ؕ اِنَّ اللّٰهَ غَفُوْرٌ رَّحِیْمٌ ﴿۱۸۲﴾}
ترجمہ: پھر جو شخص اس (وصیت) کے سن لینے کے بعد اس کو تبدیل کرے گا اس کا گناہ ان ہی لوگوں کو ہوگا جو اس کو تبدیل کریں گے اللہ  تعالیٰ تو یقینا سنتے جانتے ہیں۔ ہاں جس شخص کو وصیت کرنے والے کی جانب سے کسی بےعنوانی یا کسی جرم کے ارتکاب کی تحقیق کی ہوئی ہو، پھر یہ شخص ان میں باہم مصالحت کرادے تو اس پر کوئی گناہ نہیں ہے ۔ واقعی اللہ  تعالیٰ تو (خود گناہوں کے) معاف فرمانے والے ہیں اور (گناہ گاروں پر) رحم کرنے والے ہیں ۔ (بیان القرآن) فقط واللہ اعلم
                                                  
عنوان: ایک کنال زمین کو دو کنال کے بدلے فروخت کرنے کا حکم
سوال: کیا ایک کنال زمین دو کنال زمین کے بدلے فروخت کرنا جائز ہے؟
جواب: زمین، اموالِ ربویہ یعنی ان چیزوں  میں سے نہیں، جن کی تبادلے کے ساتھ خریدوفروخت میں کمی بیشی ناجائز ہوتی ہے، لہذا ایک کنال زمین کو دو کنال زمین کے بدلے نقد فروخت کرنا جائز ہے۔"(وعلته) أي علة تحريم الزيادة (القدر) المعهود بكيل أو وزن (مع الجنس فإن وجدا حرم الفضل) أي الزيادة (والنساء) بالمد التأخير فلم يجز بيع قفيز بر بقفيز منه متساويا وأحدهما نساء (وإن عدما) بكسر الدال من باب علم ابن مالك (حلا) كهروي بمرويين لعدم العلة فبقي على أصل الإباحة (وإن وجد أحدهما) أي القدر وحده أو الجنس (حل الفضل وحرم النساء) ولو مع التساوي، حتى لو باع عبدًا بعبد إلى أجل لم يجز لوجود الجنسية". (الدر المختار: ٥/ ١٧١،١٧٢) فقط واللہ اعلم
                                                  
عنوان: ہبہ (گفٹ) مکمل ہونے کی شرائط اور ہبہ کرنے والا جس مکان میں موجود ہو اس کا ہبہ کرنا / مشترکہ ہبہ
سوال: میری دادی نے اپنے بچوں کو ورثہ بانٹ دیا ہے، اب جس گھر میں رہتی ہیں اس گھر کا میرے والد اور میری پھوپھی کا حصّہ زبانی کہا تھا اور گھر میری پھوپھی کے  نام پر رکھا ہے، اب میرے والد کا انتقال ہوگیا۔اب میری دادی اور میری والدہ  الگ گھر میں رہتی ہیں، ان کی آپس میں نہیں بنتی تو میری دادی نے کہا کہ  اب میرا بیٹا زندہ نہیں تو اس کا کوئی حصّہ نہیں بنتا تو کیا یہ جائز ہے؟ اور کیا میری والدہ کا میری دادی سے حصّے کا کہنا جائز ہوتا ہے؟
جواب: واضح رہے کہ انسان کا اپنی زندگی میں اپنی جائیداد میں سے کسی کو کچھ دینا ہبہ (گفٹ) کہلاتا ہے، اور   ہبہ (گفٹ) کے مکمل ہونے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، ورنہ شرعاً ہبہ درست نہیں ہوتا، اور چند افراد کو مشترکہ طور پر ہبہ  کرنے کی صورت میں  یہ بھی  ضروری ہے  کہ ہر  ایک کا حصہ  متعین  کرکے  باقاعدہ تقسیم کرکےاس  کو دیا جائے، ورنہ تقسیم کیے بغیر مشترکہ ہبہ درست نہیں ہوتا۔نیز ہر چیز کا قبضہ اسی چیز کے حساب سے ہوتا ہے،   مکان کے قبضہ کے تام ہونے کا طریقہ یہ ہے کہ  واہب ( مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے،  اور اگر مکان میں موجود سامان بھی مکان کے ساتھ ہبہ کردیا جائے  تو پھر اس مکان اور  موہوب لہ (جس کو ہبہ کیا جارہا ہے)  میں تخلیہ کردینا کافی ہے، اور  تخلیہ کہ صورت یہ ہے کہ  واہب کچھ وقت کے لیے اس مکان سے نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،  پھر ہبہ کرنے والا اگر موہوب لہ( جس کو ہبہ کیا جارہا ہے) کی اجازت سے اس مکان میں رہائش اختیار کرے تو یہ ہبہ کے تام ہونے سے مانع نہیں ہوگا۔ لیکن اگر ہبہ کرنے والا خود اس مکان میں موجود ہو  یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا۔مذکورہ تفصیل کی رو سے  صورتِ مسئولہ میں آپ کی دادی نے  اپنے جن بچوں کے درمیان  زندگی میں اپنی جائیداد الگ الگ کرکے باقاعدہ تقسیم کرکے گفٹ کردی اور اس پر قبضہ اور تصرف کا اختیار بھی دیا تو وہ اس کے مالک ہوگئے ہیں، اور جن کو باقاعدہ تقسیم کرکے قبضہ نہیں دیا تو ان کے حق میں ہبہ مکمل نہیں ہوا ہے۔لہذا جس مکان میں آپ کی دادی خود رہائش پذیر تھیں اور انہوں نے وہ مکان تقسیم کیے بغیر صرف آپ کے ابو اور پھوپھی کے نام کردیا اور خود بھی اس میں رہائش پذیر رہیں تو  یہ ہبہ (گفٹ) مکمل نہیں ہوا،  مذکورہ مکان بدستور آپ کی دادی کی ملکیت میں برقرار ہے۔نیز آپ کے والد کا انتقال اپنی والدہ (آپ کی دادی) کی حیات میں انتقال ہونے کی وجہ سے اب دادی کی میراث میں آپ لوگوں کا کوئی حق وحصہ نہیں ہوگا، البتہ اگر دادی اپنی خوشی سے دے دیں یا آپ لوگوں کے حق میں وصیت کرجائیں  تو یہ ان کی طرف سے تبرع واحسان ہوگا۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(4/378،  الباب الثانی فیما یجوز من الھبۃ وما لا یجوز، ط؛ رشیدیہ)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(ج؛ 5/ص؛690/کتاب الھبۃ، ط ؛ سعید)فتاویٰ عالمگیری میں ہے:"وتصح في محوز مفرغ عن أملاك الواهب وحقوقه ومشاع لايقسم ولايبقى منتفعًا به بعد القسمة من جنس الانتفاع الذي كان قبل القسمة كالبيت  الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(4/374، الباب الثاني فيما يجوز من الهبة وما لا يجوز، ط: سعید)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبۃ وما لا یجوز،  نوع منہ، ط؛ زکریا، دیوبند، دہلی)وفیہ ایضا:"وفي الفتاوى العتابية : ولو وهبه فارغًا وسلم مشغولًا لم يصح ولايصح قوله: أقبضها أو سلمت إليك إذا كان الواهب فيه أو أهله أو متاعه". (14/431،  فیما یجوز من الھبۃ وما لا یجوز،  نوع منہ، ط؛ زکریا، دیوبند، دہلی)نوٹ: (1) مذکورہ جواب اس بات پر مبنی ہے کہ آپ کی دادی نے جو جائیداد تقسیم کی وہ ان کی ذاتی مملوکہ تھی، اگر وہ جائیداد آپ کے دادا مرحوم کی ملکیت تھی اور دادا مرحوم کے ورثہ میں تقسیم کرنی تھی، جس کی تقسیم دادی نے اپنی صواب دید پر کی تو اس صورت میں احکام مختلف ہوں گے، اگر تحقیق سے یہ صورت ثابت ہو تو اس حوالے سے دوبارہ سوال کرسکتے ہیں۔(2) آپ کے والد مرحوم نے اگر مذکورہ گھر کے علاوہ کوئی جائیداد (چاہے وہ پراپرٹی کی صورت میں ہو یا رقم وغیرہ) چھوڑی ہو اس میں آپ کی والدہ اور آپ لوگوں کا شرعی حصہ ہوگا۔  فقط واللہ اعلم
                                                  
عنوان: داخلہ فیس کا حکم
سوال: داخلہ فیس کا حکم کیا ہے؟
جواب: محض داخلہ فیس لینے کی کوئی معقول وجہ نہیں ہے، اس لیے کہ یہ کسی چیز کے عوض میں نہیں ہے، ہاں اگر  داخلہ کی کار روائی، امتحان، فارم اور عملہ کی خدمات کے عوض اس کام کی جتنی عموماً اجرت بنتی ہے اتنی ہی لے جائے تو اس کی گنجائش ہے۔کفایت المفتی میں ہے:’’داخلہ کی فیس تو کوئی معقول نہیں، ماہوار فیس لی جاسکتی ہے۔‘‘ (کتاب المعاش، ج:۷، ص:۳۱۳) فقط واللہ اعلم
                                                  
عنوان: کاروبار کے لیے بینک سے قرض لینا
سوال: کاروبار کے آغاز کے لیے فنانس بینکوں سے قرض لینے کا کیا حکم ہے؟
جواب: موجودہ دور میں کسی بھی بینک سے قرضہ لینے کی صورت میں سودی معاہدہ کرنا پڑتا ہے، (گو وہ کسی دوسرے نام سے کیا جاتا ہو)؛ اس لیے کسی بھی بینک سے قرضہ لینا جائز نہیں ہے۔"(وَأَمَّا) الَّذِي يَرْجِعُ إلَى نَفْسِ الْقَرْضِ: فَهُوَ أَنْ لَايَكُونَ فِيهِ جَرُّ مَنْفَعَةٍ، فَإِنْ كَانَ لَمْ يَجُزْ، نَحْوُ مَا إذَا أَقْرَضَهُ دَرَاهِمَ غَلَّةٍ، عَلَى أَنْ يَرُدَّ عَلَيْهِ صِحَاحًا، أَوْ أَقْرَضَهُ وَشَرَطَ شَرْطًا لَهُ فِيهِ مَنْفَعَةٌ؛ لِمَا رُوِيَ عَنْ رَسُولِ اللَّهِ صَلَّى اللَّهُ عَلَيْهِ وَسَلَّمَ أَنَّهُ «نَهَى عَنْ قَرْضٍ جَرَّ نَفْعًا» ؛ وَلِأَنَّ الزِّيَادَةَ الْمَشْرُوطَةَ تُشْبِهُ الرِّبَا؛ لِأَنَّهَا فَضْلٌ لَا يُقَابِلُهُ عِوَضٌ، وَالتَّحَرُّزُ عَنْ حَقِيقَةِ الرِّبَا، وَعَنْ شُبْهَةِ الرِّبَا وَاجِبٌ هَذَا إذَا كَانَتْ الزِّيَادَةُ مَشْرُوطَةً فِي الْقَرْضِ، فَأَمَّا إذَا كَانَتْ غَيْرَ مَشْرُوطَةٍ فِيهِ وَلَكِنَّ الْمُسْتَقْرِضَ أَعْطَاهُ أَجْوَدَهُمَا؛ فَلَا بَأْسَ بِذَلِكَ؛ لِأَنَّ الرِّبَا اسْمٌ لِزِيَادَةٍ مَشْرُوطَةٍ فِي الْعَقْدِ، وَلَمْ تُوجَدْ، بَلْ هَذَا مِنْ بَابِ حُسْنِ الْقَضَاءِ، وَأَنَّهُ أَمْرٌ مَنْدُوبٌ إلَيْهِ قَالَ النَّبِيُّ عَلَيْهِ السَّلَامُ: «خِيَارُ النَّاسِ أَحْسَنُهُمْ قَضَاءً» . «وَقَالَ النَّبِيُّ عَلَيْهِ الصَّلَاةُ وَالسَّلَامُ - عِنْدَ قَضَاءِ دَيْنٍ لَزِمَهُ - لِلْوَازِنِ: زِنْ، وَأَرْجِحْ» .[بدائع الصنائع : ٧/ ٣٩٥]فقط واللہ اعلم
                                                  
عنوان: زمین کرایہ پر دینے کی صورتیں
سوال: ہمارےعلاقےصوابی میں مالک زمین اپنی زمین کو کرایہ  پر دیتے ہیں، لیکن دیتے وقت لینے والے (کسان)سےپیشگی(پگڑی)وصول کرتے ہیں، پھر جو کسان زیادہ پیشگی رقم دیتے ہیں ان  کے لیے  کرایہ  کم کیا جاتا ہے، اور جو کم پیشگی رقم دے توان کے لیے  کرایہ زیادہ ہوتا ہے، جس میں غریب کسانوں کا نقصان ہے۔ پوچھنا یہ ہے:مذکورہ بالا صورت جائز ہے یا نہیں؟(سودی معاملہ تو نہیں) جائز صورت بھی تحریر کریں۔شرعاً رقم لیناپیشگی جائز ہے یا نہیں؟اور کون سی صورت میں داخل ہے(رہن ،امانت وغیرہ)؟ کیا مالک زمین پیشگی رقم کو اپنے لیے  کرایہ دار کی اجازت یابلاااجازت استعمال کرسکتا ہے یا نہیں ؟
جواب: اپنی زمین کرایہ پر دینے سے قبل پگڑی کی رقم لینے سے کیا مراد ہے؟ اگر اس سے مراد مروجہ پگڑی سسٹم ہے کہ جس میں زمین کا مالک پیشگی ایک بڑی رقم لے لیتا ہے، اور پگڑی پر لینے والے کو  عرفاً ایک گونہ مالکانہ حقوق حاصل ہوجاتے ہیں، اور وہ اس زمین کو فروخت بھی کرتا ہے، البتہ فروخت کرتے وقت رسید بدلنے کی مد میں  اصل مالک کچھ فیصد وصول کرتا ہے، اور ہر ماہ معمولی کرایہ بھی ادا کیا جاتا ہے وغیرہ وغیرہ ، تو  شرعاً یہ معاملہ جائز نہیں ہے، اس لیے کہ پگڑی    نہ تو مکمل   خرید وفروخت کا معاملہ ہے، اور نہ ہی مکمل اجارہ(کرایہ داری) ہے، بلکہ دونوں کے درمیان کا  ایک  ملا جلامعاملہ ہے، پگڑی پر لی  گئی  زمین /مکان  بدستور مالک کی ملکیت میں برقرار رہتا ہے، لہذا پگڑی کا لین دین شرعاً جائز نہیں ہے، اور رسید بدلنے پر رقم لینا بھی ناجائز ہے۔اور اگر پیشگی رقم سے مراد بطورِ ایڈوانس زمین کے مالک کا کرایہ دار سے کچھ رقم وصول کرنا ہے، (اور بظاہر یہی صورت ہے) تو  نفسِ ایڈوانس وصول کرنا شرعاً جائز ہے، البتہ اس ایڈوانس رقم کے وصول کرنے کے بعد کرایہ دار کے ساتھ عام عرف کے مطابق ہی معاملہ کیاجائے یعنی عام ویلیو کے مطابق کرایہ وصول کیاجائے اور اس معاملہ میں کوئی اور شرعی خرابی نہ ہوتو ایڈوانس وصول کرکے زمین کرایہ پردینا جائز ہے۔چوں کہ عرفاً مالک کو اس رقم کے استعمال کی اجازت ہوتی ہے؛ لہذا یہ رقم شرعاً مالک کے ذمہ قرض ہوگی۔مکان/ دوکان/زمین خالی یا واپس کرتے وقت یہ رقم واپس کرنا ضروری ہے۔اوراس رقم کا اصل مالک کرایہ دارہی ہوگا۔اورکرایہ کی مدت ختم ہونے کے بعد یہ  رقم کرایہ دارکوواپس لوٹادی جائے گی۔یہاں یہ بات یاد رہے کہ ایڈوانس زیادہ جمع کرانے کی صورت میں مروجہ کرایہ میں کمی کرناجیساکہ سوال میں لکھا گیا ہے، یہ سود کی اقسام میں سے ایک قسم ہونے کی وجہ سے ناجائز ہے، لہذا زیادہ ایڈوانس والے کے لیے کرایہ کم کرنایہ درست نہیں،   اس لیے کہ ایڈوانس رقم درحقیقت مالک کے ذمہ قرض ہوتی ہے اور قرض کے عوض میں کسی قسم کا مشروط نفع اٹھانا سود ہونے کی وجہ سے حرام ہے، لہذا اس طرح عقد نہ کیا جائے۔اور اگر زمین کا مالک کرایہ دارسے بطورکرایہ کے کچھ  رقم پیشگی وصول کرتا ہے،  یعنی شرو ع میں وصول کی جانے والی رقم کو پیشگی کرایہ قرار دیاجاتاہے، اوریہ معاہدہ کرلیاجائے کہ جب تک پیشگی کرایہ کے طورپردی جانے والی رقم کرایہ میں مکمل نہیں ہوجاتی اس وقت تک کرایہ نہیں بڑھایاجائے گا تویہ معاملہ درست ہے۔مثلاً زیدنے بکرسے دکان 100روپے ماہانہ کرایہ پرلی اورکرایہ متعین کردیاگیا۔ زیدنے پیشگی کرایہ 2400روپے اداکردیاجوکہ دوسال کاکرایہ بنتاہے، اب بکراس رقم کودو سال کاپیشگی کرایہ شمارکرے گا اور دوسال بعدکرایہ میں اضافہ کرے گا۔تویہ طریقہ درست ہے، اگرکرایہ داراس پرراضی ہوتواس میں کوئی مضائقہ نہیں۔اب پیشگی اکٹھا کرائے   کی یہ رقم زمین کے مالک کی ملکیت شمارہوگی اوراس کی زکات بھی مالک مکان پرہوگی۔ ( کفایت المفتی:7/367،امدادالفتاویٰ:3/63)    فتاوی شامی میں ہے:"وفي الأشباه: لايجوز الاعتياض عن الحقوق المجردة كحق الشفعة، وعلى هذا لايجوز الاعتياض عن الوظائف بالأوقاف.(قوله: لايجوز الاعتياض عن الحقوق المجردة عن الملك) قال: في البدائع: الحقوق المفردة لاتحتمل التمليك ولايجوز الصلح عنها".  (4 / 518، کتاب البیوع،  ط: سعید)النتف فی الفتاوی میں ہے:"أنواع الربا: وأما الربا فهو علی ثلاثة أوجه:أحدها في القروض، والثاني في الدیون، والثالث في الرهون. الربا في القروض: فأما في القروض فهو علی وجهین:أحدهما أن یقرض عشرة دراهم بأحد عشر درهماً أو باثني عشر ونحوها. والآخر أن یجر إلی نفسه منفعةً بذلك القرض، أو تجر إلیه وهو أن یبیعه المستقرض شيئا بأرخص مما یباع أو یوٴجره أو یهبه…، ولو لم یکن سبب ذلك (هذا) القرض لما کان (ذلك) الفعل، فإن ذلك رباً، وعلی ذلک قول إبراهیم النخعي: کل دین جر منفعةً لا خیر فیه.‘‘ (النتف في الفتاوی ، ص: ٤٨٤، ٤٨٥)فقط واللہ اعلم
                                                  
عنوان: فیصلہ میں قاضی کا اپنے علم پر مدار رکھنا
سوال: فیصلہ میں قاضی اپنے علم پر مدار رکھ سکتا ہے یا نہیں؟
جواب: شریعتِ مطہرہ میں قاضی کے لیے فیصلہ کرنے کا ضابطہ یہ ہے کہ وہ مدعی سے گواہ طلب کرے، اگر گواہ موجود نہ ہوں تو مدعی علیہ کی قسم پر فیصلہ کرے، اس طریقہ کار کے مطابق فیصلہ کرنے میں قاضی پر کسی قسم کی تہمت یا بہتان کا اندیشہ نہیں، لہذا فریقین مطمئن ہوجاتے ہیں۔اگر قاضی کو یقینی طور پر کسی فریق کے بارے میں یہ معلوم ہو کہ یہ حق پر ہے تو متقدمین فقہائے کرام نے ان یقینی معلومات کی بنیاد پر قاضی کو فیصلے کا اختیار دیا ہے، لیکن بعد کے زمانوں میں معاشرے میں بگاڑ پیدا ہونے کی وجہ سے اس درجہ کا اعتماد باقی نہیں رہا، لہذامتاخرین علمائے کرام نے قاضی کو تہمت کے اندیشے  سے محفوظ رکھنے اور فریقین کو اطمینان دلانے کی خاطر قاضی کا اپنے علم کے مطابق فیصلہ کرنے کو ناجائز قرار دیا ہے؛ لہٰذا موجودہ زمانے میں بدرجہ اولیٰ یہ حکم ہوگا۔الدر المختار وحاشية ابن عابدين (رد المحتار) - (5 / 423):"لايصح رجوعه عن قضائه إلا في ثلاث لو بعلمه أو ظهر خطؤه أو بخلاف مذهبه".و في الرد:"(قوله: ولو بعلمه) كما إذا اعترف عنده شخص لآخر بمبلغ وغابا عنه، ثم تداعى عنده اثنان فحكم على أحدهما ظانًّا أنه ذلك المعترف، ثم تبين له أنه غيره له نقضه، وتمامه في شرح الوهبانية، وهذا مبني على أن للقاضي العمل بعلمه، والفتوى على عدمه في زماننا، كما نقله في الأشباه عن جامع الفصولين، وقيد بزماننا لفساد القضاة فيه، وأصل المذهب الجواز".الدر المختار وحاشية ابن عابدين (رد المحتار) - (5 / 438):"(و) اعلم أن (الكتابة بعلمه كالقضاء بعلمه) في الأصح، بحر، فمن جوّزه جوّزها، ومن لا فلا، إلا أنّ المعتمد عدم حكمه بعلمه في زماننا، أشباه، وفيها: الإمام يقضي بعلمه في حد قذف، وقود، وتعزير. قلت: فهل الإمام قيد كما قدمناه في الحدود؟ لم أره، لكن في شرح الوهبانية للشرنبلالي: والمختار الآن عدم حكمه بعلمه مطلقًا، كما لايقضي بعلمه في الحدود الخالصة لله تعالى كزنا وخمر مطلقًا، غير أنه يعزر من به أثر السكر للتهمة، وعن الإمام إن علم القاضي في طلاق وعتاق وغصب يثبت الحيلولة على وجه الحسبة لا القضاء".و في الرد:"[مطلب في قضاء القاضي بعلمه](قوله: فمن جوّزه جوّزها) وشرط جوازه عند الإمام أن يعلم في حال قضائه في المصر الذي هو قاضيه بحق غير حد خالص لله تعالى من قرض أو بيع أو غصب، أو تطليق أو قتل عمد أو حد قذف، فلو علم قبل القضاء في حقوق العباد، ثم ولي فرفعت إليه تلك الحادثة أو علمها في حال قضائه في غير مصره، ثم دخله فرفعت لايقضيعنده، وقالا: يقضي، وكذا الخلاف لو علم بها وهو قاض في مصره، ثم عزل ثم أعيد، وأما في حد الشرب والزنا فلاينفذ قضاؤه بعلمه اتفاقًا، منح ملخصًا، وبه علم أنه في الحدود الخالصة لله تعالى لاينفذ كما صرح به في شرح أدب القضاء معللًا، بأنّ كل واحد من المسلمين يساوي القاضي فيه، وغير القاضي إذا علم لايمكنه إقامة الحد، فكذا هو، ثم قال: إلا في السكران أو من به أمارة السكر ينبغي له أن يعزره للتهمة و عنده، وقالا: يقضي، وكذا الخلاف لو علم بها وهو قاض في مصره، ثم عزل ثم أعيد، وأما في حد الشرب والزنا فلاينفذ قضاؤه بعلمه اتفاقًا، منح ملخصًا، وبه علم أنه في الحدود الخالصة لله تعالى لاينفذ، كما صرح به في شرح أدب القضاء معللًا، بأنّ كلّ واحد من المسلمين يساوي القاضي فيه، وغير القاضي إذا علم لايمكنه إقامة الحد، فكذا هو، ثم قال إلا في السكران أو من به أمارة السكر ينبغي له أن يعزره للتهمة ولايكون حدًّا اهـ.(قوله: وفيها) أي في الأشباه نقلاً عن السراجية، لكن في منية المفتي الملخصة من السراجية: التعبير بالقاضي لا بالإمام، حيث قال: القاضي يقضي بعلمه بحد القذف والقصاص والتعزير، ثم قال: قضى بعلمه في الحدود الخالصة لله تعالى لايجوز اهـ أفاده بعض المحشين، وهذا موافق لما مر عن الفتح من الفرق بين الحد الخالص لله تعالى وبين غيره، ففي الأول لايقضي اتفاقًا، بخلاف غيره، فيجوز القضاء فيه بعلمه، وهذا على قول المتقدمين، وهو خلاف المفتى به كما علمت.[تنبيه]ذكر في النهر في الكفالة بحثًا أنه يجب أن يحمل الخلاف بين المتقدمين والمتأخرين على ما كان من حقوق العباد، أما حقوق الله المحضة فيقضي فيها بعلمه اتفاقًا، ثم استدل لذلك بأن له التعزير بعلمه". فقط و الله أعلم
                                                  
عنوان: مرحوم کا انتقال سے پہلے بیٹے کے نام کیا ہوا گھر مرحوم کے ترکہ میں شامل ہوگا یا نہیں؟
سوال: میرے والد  صاحب نے  انتقال سے 7 سال پہلے اپنی زندگی میں ہی گھر میرے نام گفٹ کرتے ہوئے باقاعدہ گفٹ ڈیڈ میرے نام کروا دی تھی، سوال یہ ہے کہ یہ گھر اب وراثت میں شامل ہے یا نہیں؟
جواب: اگر آپ کے والد صاحب نے انتقال سے پہلے اپنی زندگی ہی میں ہبہ کی نیت سے اپنا گھر آپ کے نام کرنے کے ساتھ مکمل قبضہ اور تصرف کا اختیار آپ کو دے دیا تھا تو اب یہ گھر آپ کی ملکیت ہے، یہ گھر آپ کے والد مرحوم کے ترکہ (وراثت) میں شامل نہیں ہوگا، اگر دیگر ورثہ اس سے انکاری ہوں تو  والد صاحب کے بطورِ ہبہ گھر  آپ کے نام کرنے پر شہادتِ شرعیہ (دو مرد گواہ یا ایک مرد و دو عورتیں گواہ) ہونا ضروری ہوگا۔ اور اگر والد مرحوم نے اس مکان کی گفٹ ڈیڈ آپ کے نام کی تھی، لیکن اس مکان کا قبضہ و اختیار آپ کو نہیں دیا تھا تو مکان صرف نام کرنے سے ہبہ مکمل نہیں ہوتا، لہٰذا اس صورت میں یہ مکان ترکہ میں شامل ہوکر تمام ورثہ میں بقدرِ حصصِ شرعیہ تقسیم ہوگا۔الدر المختار وحاشية ابن عابدين (رد المحتار) (5/ 689):
"بخلاف جعلته باسمك فإنه ليس بهبة".کفایت المفتی میں ہے:’’صرف لڑکوں کے نام سے جائیداد خریدنا ثبوتِ ہبہ کے لیے ناکافی  ہے، اگرچہ نابالغ اولاد کو اگر باپ کوئی چیز  ہبہ کردے تو نابالغوں کا قبضہ کرنا ضروری نہیں ہوتا اور باپ کا قبضہ نابالغ موہوب لہ کے قبضہ کے قائم مقام ہوجاتا ہے، لیکن ہبہ کرنے کا ثبوت بہرحال ضروری ہے، پس اگر اس امر کے گواہ موجود ہوں کہ بکر نے وہ جائیداد ان لوگوں کو ہبہ کردی تھی تو وہ ان لڑکوں کی خاص ملکیت ہوگی، ورنہ بکر کے ترکہ میں شامل ہوکر تمام وارثوں پر تقسیم ہوگی۔‘‘(کتاب الھبہ و العاریہ، ج:۸، ص:۱۶۶، دارالاشاعت) فقط واللہ اعلم
                                                  
عنوان: بینک میں بجلی کے کام کی ملازمت کا حکم
سوال: 1- بینکوں میں مختلف کام ہوتے ہیں،  اس میں سے ایک کام ہے UPS  وغیرہ ٹھیک کرنا، کیا یہ کام کرنا جائز ہے؟2- اس طرح کا کام کرنے والوں کے یہاں رشتہ کرنا ٹھیک ہے؟
جواب: 1۔صورت مسئولہ میں مذکورہ شخص اگر بینک کا ملازم ہے اور بینک اسے ماہانہ تنخواہ دیتا ہے تو ایسی صورت میں اس کی تنخواہ حلال نہ ہوگی۔2۔ اگر جس شخص سے رشتہ ہورہا ہے وہ بینک ملازم ہے، اور لڑکی کی عمر بھی زیادہ نہیں ہوئی ہے کہ مزید رشتوں کی امید نہیں ہے تو  ایسی صورت میں ایسی جگہ رشتہ نہ کیا جائے۔ فقط واللہ اعلم
                                                  
عنوان: سال گزرنے کے بعد قیمت بڑھا دینا
سوال: زید نے عمرو سے کہا: میں تمہیں یہ زمین 100 روپے میں دوں گا، پھر اس درمیان میں ایک سال گزر گیا تو زید نے عمرو سے کہا: اب 200 کا دوں گا، کیا یہ مسئلہ ٹھیک ہے؟
جواب: زید نے عمرو سے کہا کہ میں تمہیں یہ زمین 100 روپے میں دوں گا تو یہ الفاظ بیع (خرید و فروخت) کا وعدہ ہیں، صرف ان الفاظ سے بیع مکمل نہیں ہوتی، اس کے بعد دیکھا جائے گا کہ اس موقع پر دونوں نے اس معاملہ کو مکمل کر لیا تھا یا نہیں، اگر باقاعدہ بھاؤ تاؤ کر کے معاملہ طے کر لیا تھا تو پھر  ایک سال بعد قیمت میں اضافہ کرنا جائز نہیں۔  لیکن اگر  زید نے سو روپے میں زمین دینے کی آفر کی تھی اور عمرو نے قبول نہیں کیا تھا  تو یہ معاملہ نامکمل رہا۔ پھر ایک سال گزرنے کے بعد زید یہ حق رکھتا ہے کہ وہ اپنی زمین دو سو روپے کی فروخت کرے۔الجوهرة النيرة على مختصر القدوري (1/ 184):
"(ينعقد بالإيجاب والقبول) الانعقاد عبارة عن انضمام كلام أحد المتعاقدين إلى الآخر، والبيع عبارة عن أثر شرعي يظهر في المحل عند الإيجاب والقبول حتى يكون العاقد قادرًا على التصرف، وإليه أشار الشيخ بقوله: ينعقد، ولم يقل: البيع هذان اللفظان، والإيجاب هو الإثبات؛ لأنه ما كان ثابتًا للمشتري وقد ثبتت الآن بقوله: بعت، والقبول هو اللفظ الثاني الذي هو جواب للأول، فالإيجاب مثل قوله: بعت أو أعطيت أو هذا لك وما أشبه ذلك، والقبول مثل: اشتريت أو قبلت أو أخذت أو أجزت أو رضيت أو قبضت وما أشبه ذلك، ولا فرق بين أن يكون البادي البائع أو المشتري، كما إذا قال المشتري أولاً: اشتريت منك هذا العبد بمائة، فقال البائع: بعت أو هو لك، فإنه يتم البيع، وهذا معنى قوله: وإذا أوجب أحد المتعاقدين البيع فالآخر بالخيار، ولم يعين أنه البائع أو المشتري (قوله: إذا كانا بلفظ الماضي) أما إذا كانا بلفظ الأمر فلا بد من ثلاثة ألفاظ، كما إذا قال البائع: اشتر مني، فقال: اشتريت، فلاينعقد ما لم يقل البائع: بعت، أو يقول المشتري: بع مني، فيقول: بعت، فلا بد من أن يقول ثانيًا: اشتريت".مجمع الأنهر في شرح ملتقى الأبحر (2/ 4):
"(وينعقد) البيع أي يحصل شرعًا (بإيجاب) هو كلام أول من يتكلم من المتعاقدين حال إنشاء البيع، سمي بالإيجاب مبالغةً؛ لكونه موجبًا أي مثبتًا للآخر خيار القبول (وقبول) أي من إيجاب وقبول أو بسببهما  ... (بلفظ الماضي كبعت واشتريت)؛ لأنه إنشاء، والشرع قد اعتبر الإخبار إنشاء في جميع العقود، فينعقد به؛ ولأن الماضي إيجاب وقطع، والمستقبل عدة أو أمر وتوكيل، ولهذا انعقد بالماضي.
وفي القنية: ينعقد بلفظين مستقبلين، ثم قال: لاينعقد، وبين التوفيق بين قولين بـ :أنه إن أراد بالمضارع الحال ينعقد، وإن أراد به الاستقبال والوعد لا؛ لأن المضارع يحتمل الحال والاستقبال.
وفي التحفة: باللفظين الماضيين ينعقد بدون النية، وأما بصيغة المستقبل لا إلا بالنية". فقط و الله أعلم
                                                  
عنوان: میوزک پلے کرنے کی ملازمت کرنا
سوال: میرا بھائی فیصل آباد میں تندوری ریسٹورینٹ میں اکاؤنٹر کیشر کی ملازمت سرانجام دے رہا ہے،  اس کے ذمہ دو کام ہیں، کیش وصول کرنا ،2 میوزک پلے کرنا،  اب پوچھنا یہ ہے کہ کیا ان کی تنخواہ حلال ہے یا حرام ہے؛ کیوں کہ  ملازمت میں میوزک پلے کر نا لازم ہے؟
جواب: میوزک سننا اور  بجانا ناجائز اور حرام ہے، اور میوزک پلے کرنے والا  اس حرام کام میں معاون ہوگا، اس لیے میوزک پلے کرنا جائز نہیں ہے، لہذا آپ کے بھائی کے لیے میوزک پلے کرنے کی ذمہ داری کے بقدر تنخواہ حلال نہیں ہوگی،اور دیگر جائز  ذمہ داریوں کی تنخواہ حرام نہیں ہوگی۔ اب اگر  اس کے لیے میوزک پلے کرنے کی ذمہ داری چھوڑ کر ملازمت کرنا ممکن ہو  اور وہاں اور کوئی شرعی مفسدہ نہ ہو تو وہ ملازمت جاری رکھ سکتا ہے،  ورنہ اسے کسی اور جگہ جائز ملازمت تلاش کرنے کی سنجیدہ کوشش کرنی چاہیے۔فقط واللہ اعلم
                                                  
عنوان: ایسے شخص کو گاڑی بیچنا جو سودی قرض لے کر قیمت ادا کرے
سوال: میں اپنی گاڑی بیچنا چاہتا ہوں اور جس کو بیچ رہا ہوں اس کے پاس پیسے نہیں ہیں،  وہ گاڑی کی رقم کی ادائیگی کے لیے بینک سے سودی قرضہ لے گا،  کیا میرے لیے اسے گاڑی بیچنا جائز ہے؟
جواب: مذکورہ صورت میں آپ کے لیے اپنی گاڑی کے بدلہ رقم لینا جائز ہے،  بینک سے سودی قرضہ لینے کا وبال آپ پر نہیں اور نہ ہی آپ کے معاملہ پر اس کا اثر آئےگا۔  تاہم اسے نصیحت کردیجیے کہ وہ غیر سودی قرض یا کوئی جائز متبادل تلاش کرلے۔ فقط واللہ اعلم
                                                  
عنوان: کتے کے ذریعہ چور معلوم کرنے کاحکم
سوال: کتے کے ذریعہ چور وغیرہ معلوم کرنا ازروئے شریعت معتبر ہے یانہیں؟
جواب: واضح رہے کہ کسی کو مجرم ثابت کرنے کے شرعاً دو طریقے ہیں:
۱:… مجرم خود جرم کا اعتراف کرے۔
۲:…یا شرعی شہادت کے ذریعے جرم ثابت کیا جائے۔
 اس کے علاوہ کسی اور طریقے سے کسی کو مجرم ثابت نہیں کیا جاسکتا، یہاں تک کہ اگر انسانوں کی گواہی میں نصابِ شہادت مکمل نہ ہو تو ایسے انسانوں کی گواہی کا اعتبار بھی نہیں کیا جاسکتا۔بنابریں صورتِ مسئولہ میں کتوں کی نشان دہی کے ذریعے کسی کو قاتل یا چور ثابت کرنا شرعاً معتبر نہیں؛ کیوں کہ شرعی لحاظ سے کتے کی راہ نمائی ونشان دہی نہ تو گواہی ہے، نہ ہی انسانی گواہوں کے قائم مقام ہے۔گو بعض مواقع پر دیگر قرائن کے ساتھ مل کر کتے کی نشان دہی بطورِ تائید مقدمے میں پیش رفت کے لیے استعمال کرنے کی گنجائش نکل سکتی ہے، لیکن صرف کتوں کی نشان دہی کی بنیاد پر چوری وغیرہ کے دعویٰ  کی کوئی حیثیت نہیں ہے، ایسا دعویٰ  عدمِ ثبوت  (گواہی یا اعتراف نہ ہونے) کی بناپر قابل رد ہے۔حدیث شریف میں ہے:’’عن ابن عباس رضي الله عنه عن النبي صلی الله علیه وسلّم قال: ’’لو یعطی الناس بدعواهم لادعی ناس دماء رجال وأموالهم، ولکن الیمین علی المدعی علیه‘‘. رواه مسلم ... عن ابن عباس رضي الله عنه مرفوعًا: لکن البینة علی المدعي والیمین علی من أنکر‘‘. (مشکاة المصابیح، باب الأقضیة والشهادات، ۳۲۶، ط:قدیمی)
مرقاۃ المفاتیح میں ہے:’’وقال النووي: هذا الحدیث قاعدة شریفة کلیة من قواعد أحکام الشرع ففیه أنه لایقبل قول الإنسان فیما یدعیه بمجرد دعواه بل یحتاج إلى بینة أو تصدیق المدعٰی علیه‘‘. (مرقاة المفاتیح، ج:۷،ص:۲۵۰، ط: مکتبة إمدادیة، ملتان)
فتاویٰ ہندیہ میں ہے:’’أما أقسام الشهادة: فمنها الشهادة علی الزنا وتعتبر فیها أربعة من الرجال، ومنها الشهادة ببقیة الحدود والقصاص، تقبل فیها شهادة رجلین ولاتقبل في هذین القسمین شهادة النساء، هکذا في الهدایة‘‘. (الفتاوی الهندیة،کتاب الشهادات، الباب الأول في تعریفها، ج: ۳، ص:۴۵۱، ط:رشیدیة) فقط والله أعلم
                                                  
عنوان: گڈول (Goodwill) کی شرعی حیثیت
سوال: گڈول(goodwill) کی شرعی حیثیت کیا ہے؟
جواب: واضح رہے کہ گڈول(Goodwill) کوئی ایسی چیز نہیں جس کا خارج میں کوئی وجود ہو اور اس کی قیمت لگائی جائے، بلکہ یہ ایک  حیثیتِ عرفیہ  ہے یا نیک نامی ہے، اس لیے اگر آپ کے سوال کا مقصد یہ ہے کہ اس کو بیچنا یا اس کے عوض رقم لینا کیسا ہے تو اس کا جواب یہ ہے کہ اس کے عوض رقم لینا یا اس کی قیمت مقرر کرنا جائز نہیں ہے، جیسا کہ  مفتی محمود حسن گنگوہی رحمہ اللہ لکھتے ہیں:’’گڈول یعنی ’’نام‘‘ درحقیقت مال نہیں،  بلکہ بمنزلہ حیثیت عرفیہ کی ہے، جس کی کوئی قیمت نہیں، قانون نے اس کو جوکچھ حیثیت دی ہے، وہ شریعت کی رو سے فتویٰ لے کر نہیں دی ہے، اس لیے یہ باہمی رضامندی سے معاملہ طے کرلیاجائے، جوبھائی حکمِ شرع کی قدر کرتے ہوئے عمل کرے گا ان شاء اللہ نقصان میں نہیں رہے گا، ایثار سے کام لینا دنیا وآخرت میں بہت زیادہ عزت ومنفعت کا ذریعہ ہے‘‘۔(فتاوی محمودیہ 16/178)امدادالاحکام میں ہے :’’ محض اس قانون کے مشہور ہونے سے قرض خواہوں کا حق عنداللہ ساقط نہ ہوگا اور حقوق گڈول کی تنہا قیمت کچھ نہیں۔ ہاں یہ درست ہے کہ حقوق گڈول کی وجہ سے مجموعی دوکان کی قیمت زیادہ شمار کی جائے، مگر چوں کہ تنہا یہ حقوق شرعاً  قیمتی نہیں؛ اس لیے یہ جائز نہیں کہ ایک شریک کو صرف حقوقِ گڈول کی وجہ سے ایک لاکھ کا شریک مانا جائے، بلکہ اس کی طرف تھوڑا بہت مال بھی ہو جس کی قیمت حقوق گڈول کی وجہ سے زیادہ شمار کی جائے ‘‘۔(4/452مکتبہ دارالعلوم کراچی)الأشباه والنظائر لابن نجيم (ص: 178):
"الحقوق المجردة لايجوز الاعتياض عنها كحق الشفعة؛ فلو صالح عنه بمال بطلت". فقط والله أعلم
                                                  
عنوان: نیٹ ورک مارکٹنگ میں ریفرل بونس کا حکم
سوال: نیٹ ورک مارکیٹنگ کمپنیز کے اندر ہر نیا ممبر جوائن کروانے سے جو پرافٹ ملتا ہے جس کو ریفرل بونس کہا جاتا ہے، یہ بونس کمپنی اپنی طرف سے دیتی ہے، نئے آنے والے ممبر سے اس کی کسی قسم کی کٹوتی نہیں ہوتی،  کیا ایسا بونس لینا شرعی لحاظ سے جائز ہے!
جواب: نیٹ ورک مارکٹنگ کے عدمِ  جواز کی وجوہات میں سے ایک سبب ریفرل بونس ( یعنی ممبر در ممبر در ممبر بنانے کی وجہ سے پہلے ممبر جس کے توسط سے چین بنی ہے کو بھی بونس ملنا) بھی ہے، شریعتِ مطہرہ نے اس قسم کے نفع کو ناجائز قرار دیا ہے، لہذا ایسے کسی بھی ادارے سے وابستگی شرعاً جائز نہیں۔ فقط واللہ اعلمضروری تفصیل کے لیے درج ذیل لنک پر فتویٰ ملاحظہ کیجیے:ٹائنز نامی کمپنی کی ممبرشپ حکم
                                                  
عنوان: بعض ورثاء کو حصہ نہ دینا
سوال: ہمارے والد صاحب کا انتقال ہوئے نو سال بیت چکے ہیں، ان کا ایک مکان ہے  جس میں والدہ رہتی ہیں، ہم پانچ بھائی ہیں اور دو بہنیں ہیں، سب شادی شدہ ہیں، اب ہماری والدہ کہتی  ہیں کہ مکان پر صرف دو بھائیوں کا حق ہے ،  جب کہ والدہ کا سب خیال رکھتے ہیں۔ شرعی حیثیت سے آگاہ کریں۔
جواب: صورتِ مسئولہ میں والد مرحوم کے مکان میں بیوہ (والدہ)سمیت تمام اولاد شریک ہے، جس طرح متروکہ مکان میں والدہ حق دار ہیں اسی طرح اولاد بھی حق دار ہے، لہذا والدہ کا یہ کہنا کہ "مکان پر صرف دو بیٹوں کا حق ہے"یہ درست نہیں ہے، اور نہ ہی والدہ کے اس کہنے سے باقی اولاد والد مرحوم کے ترکہ سے محروم ہوسکتی ہے۔
شرعی اعتبار سے مذکورہ مکان اور والد مرحوم کا دیگر ترکہ (اگر مرحوم پر قرض ہو تو اس کی ادائیگی اور کوئی جائز وصیت کی ہو تو اسے مابقیہ ایک تہائی ترکےسے پورا کرنے کے بعد) 96حصوں میں تقسیم کیاجائے گا جس میں سے 12حصے بیوہ کو ، 14.14حصے ہر ایک بیٹے کو اور 7.7حصے ہر ایک بیٹی کو ملیں گے۔لہذا تمام اولاد اپنا حق وراثت طلب کرنے میں حق بجانب ہے ، اور اگر  والدہ کسی کا حصہ روکتی ہیں یا کسی اور کو دے دیتی ہیں تو اس فعل سے والدہ سخت گناہ گار ہوں گی۔ فقط واللہ اعلم
                                                  
عنوان: متروکہ مکان کا حق دار کون ہے؟
سوال: میری سوتیلی ماں ہیں، ان کی چاچی تھی جن کا انتقال ہو چکا ہے، ان کے بھائی نے ان کی حیات میں انہیں گھر دیا تھا، پھر ان کی چاچی کا انتقال ہوگیا، پھر ان کے چاچا نے دوسری شادی کرلی، پھر ان کا بھی انتقال ہوگیا، اب ان کی دوسری چاچی اس گھر میں اپنے گھر والوں کے ساتھ رہتی ہیں ان کی اولاد بھی نہیں ہے اور نہ ہی پہلی چاچی کی اولاد تھی، ان کے بھائی نے کہا ہے کہ یہ لوگ غریب ہیں، میں ان کو دے رہا ہوں یہ گھر،  اب میری سوتیلی ماں کے گھر والے اپنی دوسری چاچی کو اس گھر سے نکال کے قبضہ کرنا چاہتے ہیں، اس گھر  پہ کس کا حق ہے؟  میری ماں کے گھر والے کہتے ہیں کہ یہ میرے چاچا کا گھر ہے، اس پہ ہمارا حق ہے، تم لوگوں کا نہیں، آپ بتائیں کہ اس گھر پہ کس کا حق ہے؟
جواب: صورتِ مسئولہ میں آپ کی سوتیلی والدہ کی چچی کو ان کے بھائی نے مذکورہ مکان اگر مکمل قبضہ اور تصرف کے ساتھ گفٹ کیا تھا تو اس مکان میں چچی کی ملکیت آگئی تھی اور بھائی کی ملکیت ختم ہوگئی تھی، بعد ازاں جب چچی کا انتقال ہوا تو اس متروکہ مکان میں چچی مرحومہ کے ورثاء حق دار بن گئے، جس میں آدھا حصہ چچی کے شوہر یعنی چچا کا ہوا اور باقی آدھا حصہ چچی مرحومہ کے بھائی بہن اور والدین (اگر اس وقت حیات تھے) کا ہوا، اس کے بعد پھر چچا کا انتقال ہوا تو چچا مرحوم کے حصے میں مذکورہ مکان کا آدھا حصہ تھا جو چچا مرحوم کے ورثاء میں شرعی حصوں کے تناسب سے تقسیم ہوگا، اور اس آدھے حصے میں چچا کی موجودہ بیوہ کا ایک چوتھائی حصہ ہوگا، اور بقیہ حصے مرحوم چچا کے عصبات میں تقسیم ہوں گے۔لہٰذا چچی مرحومہ کا بھائی مذکورہ مکان میں اپنے حصہ کے علاوہ باقی حصوں میں تصرف نہیں کرسکتا۔فقط واللہ اعلمنوٹ: ہر ایک وارث کا شرعی حصہ جاننے  کے لیے مکمل تفصیل اور چچی مرحومہ اور چچا مرحوم کے تمام ورثاء بیان کریں۔
                                                  
عنوان: شئیرز کے کاروبار کے جواز کی شرائط اور قبضہ کا تحقق
سوال: آپ نے سٹاک مارکیٹ کے کاروبار پر جو فتویٰ دیا اس سے بات پھر بھی واضح نہیں ہوئی, مجھے اس کی شرعی حیثیت کا تعین درکار ہے کہ آیا یہ حرام ہے یا حلال؟  فرض کریں میں کسی ایسی کمپنی کے شئیر لیتا ہوں جو بظاہر ایک حلال کام کرتی ہے، مثلاً ڈی جی خان سیمنٹ اور پھر میں اس کو قبضہ کے بعد(میرے علم کے مطابق دو دن ضروری ہیں کسی چیز پر قبضہ ثابت کرنے کے لیے) منافع پر بیچتا ہوں تو کیا یہ طریقہ درست ہے؟
جواب: واضح رہے کہ شیئرز کی خرید وفروخت کے جائز ہونے کے لیے مندرجہ ذیل شرائط کا ہونا ضروری ہے: 1۔۔ جس کمپنی یا ادارہ کے حصص (شیئرز) کی خرید وفروخت کی جارہی ہو  واقعۃً وہ کمپنی یا ادارہ موجود ہو، یعنی اس کے ماتحت کوئی جائیداد، کارخانہ، مل، فیکٹری یا کوئی اور چلتا کاروبار  موجود ہو، اور اگر کمپنی یا ادارہ کے تحت مذکورہ اشیاء نہ ہوں یا کمپنی یا ادارہ سرے سے موجود ہی نہ ہو ، صرف اس کا نام ہو  اور اس کے شیئرز بازار میں اس لیے چھوڑے گئے ہوں کہ اس پر پہلے سے زیادہ رقم حاصل کی جائے اور منافع حاصل کیے جائیں تو ایسی کمپنی کے شیئرز کی خریدوفروخت جائز نہیں،   کیوں کہ ہر شیئر کے مقابل میں جمع شدہ روپے کی رسید ہے، کوئی جائیداد یا ایسا مال نہیں جس پر منافع لے کر فروخت کیا جاسکے۔2۔۔ کمپنی کا کل یا کم از کم غالب سرمایہ جائز اور حلال ہو۔الف :  یعنی جس موجود کمپنی اور جاری کاروبار یا کارخانہ کے حصص (شیئرز) خریدوفروخت کیے جارہے ہوں اس کا سرمایہ جائز  اور حلال ہو، رشوت، چوری،غصب، خیانت،سود، جوئے اور سٹہ پر حاصل شدہ رقم نہ ہو ، لہذا سودی ادارے  جیسے بینک یا انشورنس کمپنی وغیرہ کے شیئرز کی خرید وفرخت جائز نہیں ہے۔ب  : کمپنی  کے شرکاء میں سودی  کاروبار کرنے والے یا کسی اور ناجائز اور حرام  کاروبار کرنے والے اداروں یا افراد کی رقم شامل نہ ہو۔3۔۔ کمپنی یا ادارہ کا کاروبار جائز اور حلال ہو ۔الف :   یعنی کمپنی یا ادارہ   کے کاروبار کے طریقہ کے درست  ہونے کے ساتھ ساتھ یہ بھی ضروری ہے کہ  کمپنی یا ادارہ کا کاروبار بھی جائز ہو، مثلاً شرعی شراکت  اور شرعی مضاربت کی بنیاد پر کاروبار ہو ، اگر کاروبار ناجائز ہو گا تو اس کمپنی کے شیئرز  کی خرید وفروخت جائز نہیں ہوگی۔ب :   اور کمپنی کا کاوربار حلال اور جائز اشیاء کا ہو ، مثلاً  شراب، جان دار کی تصاویر ، ٹی وی، وی سی آر اور ویڈیو فلم  سینما وغیرہ کے کاروبار والی کمپنیوں کے شیئرز کی خرید وفرخت  بھی ناجائز ہے۔4۔۔ شیئرز کی خرید وفرخت میں شرائط بیع کی پابندی کرنا۔یعنی مذکورہ کمپنی یا ادارہ  کے شیئرز کی خریدوفروخت بیع وتجارت  کے شرعی اصولوں کے مطابق ہو مثلاً آدمی  جن شئیرز کو خرید کر بیچنا چاہتا ہے اس پر شرعی طریقہ سے قابض ہو  اور دوسروں کو تسلیم اور حوالہ کرنے پر بھی قادر ہو۔واضح رہے کہ  شیئرز میں قبضہ کا حکم ثابت ہونے کے لیے  صرف زبانی وعدہ کافی نہیں ہے، نام رجسٹرڈ یا الاٹ ہونا ضروری ہے،  اس سے پہلے صرف زبانی وعدہ یا غیر رجسٹرڈ شیئرز کی خرید وفروخت باقاعدہ فزیکلی طور پر  ڈیلیوری ملنے سے پہلے ناجائز ہے، البتہ یہ درست ہے کہ شیئرز پہلے بائع کے نام رجسٹرڈ ہوں   اور بائع اس کی قیمت بھی ادا کردے اور اس کے پاس ڈیلیوری آجائے ، اس کے بعد اس کی خریدوفروخت جائز ہوگی، یا  شیئرز وصول کرلیے ہیں، لیکن ابھی تک قیمت ادا نہیں کی تو اس صورت میں بھی مذکورہ شیئرز کو فروخت کرکے نفع لینا جائز ہے، کیوں کہ مبیع پر قبضہ ثابت ہے۔5۔۔ منافع کی کل رقم کو تمام حصہ داروں  کے درمیان شیئرز کے مطابق تقسیم کرنا۔   مثلاً  کمپنی میں جو منافع ہوا ہے اسے تمام حصہ داروں میں  ان کے شیئرز کے مطابق تقسیم کردیا جائے، لیکن اگر کوئی کمپنی مستقبل کے ممکنہ خطرہ سے نمٹنے کے لیے  منافع میں سے مثلاً ٪20 فیصد اپنے لیے مخصوص کرتی ہے اور 80 فیصد منافع کو حصہ داروں میں تقسیم کرتی ہے تو اس کمپنی کے شیئرز کی خریدوفروخت ناجائز  اور حرام ہے؛  کیوں کہ یہ کمپنی شرعی شراکت کے خلاف ناجا ئز کاروبار کرتی ہے۔ (ماخوذ از  جواہر الفتاوی،  م؛ مفتی عبد السلام چاٹگامی صاحب،  3/258، ط؛ اسلامی کتب خانہ) مذکورہ تفصیل کی رو  سے صورتِ مسئولہ میں سائل  کے لیے شیئرز کو فروخت کرنا اس  صورت میں جائز ہوگا جب سائل کو خریدے گئے شیئرز کی باقاعدہ  ڈیلیوری مل جائے، یعنی جس کمپنی کے حصص بیچے گئے ہیں اس کمپنی کے ریکارڈ میں سی ڈی سی (C.D.C) کے ذریعے ان حصص کی منتقلی سائل (خریدار) کے نام ہوجائے، لہذا سی ڈی سی اکاؤنٹ میں سائل کے نام   پر شئیرز منتقل ہونے سے پہلے شیئرز کو آگے فروخت کرنا جائز نہیں ہوگا۔فقط واللہ اعلمحدیثِ مبارکہ میں ہے:"حدثنا علي بن عبد الله، حدثنا سفيان، قال: الذي حفظناه من عمرو بن دينار، سمع طاوسًا، يقول: سمعت ابن عباس رضي الله عنهما، يقول: أما الذي نهى عنه النبي صلى الله عليه وسلم «فهو الطعام أن يباع حتى يقبض»، قال ابن عباس: ولاأحسب كلّ شيءٍ إلا مثله". (صحیح البخاری،  1/286 ، باب بیع الطعام قبل ان یقبض،  ط: سعید)البحر الرائق میں ہے:"قبض كل شيء وتسليمه يكون بحسب ما يليق به". (5/248، کتاب الوقف، ط؛ سعید)بدائع الصنائع میں ہے؛"(ومنها) القبض في بيع المشتري المنقول فلا يصح بيعه قبل القبض؛ لما روي أن النبي صلى الله عليه وسلم «نهى عن بيع ما لم يقبض»، والنهي يوجب فساد المنهي؛ ولأنه بيع فيه غرر الانفساخ بهلاك المعقود عليه؛ لأنه إذا هلك المعقود عليه قبل القبض يبطل البيع الأول فينفسخ الثاني؛ لأنه بناه على الأول، وقد «نهى رسول الله صلى الله عليه وسلم عن بيع فيه غرر»". (5/180، کتاب البیوع، ط: سعید) فقط و الله أعلم
                                                  
عنوان: پانچ لاک لے کر نو لاکھ لوٹانا سود ہے
سوال: زید اور بکر نے مشترک گاڑی چودہ لاکھ میں فروخت کردی، لیکن رقم پانچ ماہ بعد ملے گی، اب زید بکر سے کہتا ہے کہ آپ مجھے پانچ  لاکھ  ابھی دے دو ، پانچ ماہ بعد آپ نو لاکھ  لے لینا،  کیا ایسا معاملہ کرنا درست ہے؟
جواب: صورتِ مسئولہ میں زید کا بکر سے یہ کہہ کر پانچ لاکھ روپے کی رقم لینا کہ "پانچ ماہ کے بعد جب رقم ملے گی پانچ لاکھ کے بدلے نو لاکھ لے لینا" ، (زید کا بکر سے یہ معاملہ کرنا)  سودی معاملہ ہونے کی وجہ سے ناجائز وحرام ہے، اور دی گئی رقم سے زائد رقم لینا صریح سود میں داخل ہے اور سود از روئے شرع ناجائز اور حرام ہے۔وفی القرآن الکریم:{أحل الله البيع وحرم الربوا} [البقرة: 275]وفي بدائع الصنائع للكاساني:"وقد نهى رسول الله صلى الله عليه وسلم عن قرض جرّ نفعًا". (فصل في شرائط ركن المضاربة 6/83، ط: سعيد)(كذا في نصب الراية 4/60، ط: مؤسسة الريان)وفي مصنف ابن أبي شيبة:"حدثنا أبوبكر، قال: حدثنا حفص، عن أشعث، عن الحكم عن إبراهيم، قال: «كلّ قرض جرّ منفعةً، فهو ربًا»". (من كره كل قرض جرّ منفعةً 4/327، ط: مكتبة الرشد، الرياض)وفي سنن أبي داود:"حدثنا أحمد بن يونس، حدثنا زهير، حدثنا سماك، حدثني عبدالرحمن بن عبدالله بن مسعود، عن أبيه، قال: لعن رسول الله صلى الله عليه وسلم آكل الربا، ومؤكله وشاهده وكاتبه»". (كتاب البيوع، باب في أكل الربوا وموكله 2/117، ط: حقانيه)  فقط والله أعلم
                                                  
عنوان: فوڈ پانڈا کے ذریعہ کھانا منگوانا اور ڈسکاؤنٹ کوڈ استعمال کرنا
سوال: آج کل فوڈ پانڈا (food panda) کے ذریعہ آن لائن کھانے منگواتے ہیں، اگر کسی کا ان کی ویب سائٹ یا ایپ پر اکاؤنٹ بنا ہوا ہو (جو کہ بالکل فری میں بنتا ہے)، تو کبھی کبھار فوڈ پانڈا کی طرف سے میسج یا ای میل میں ایک کوڈ بھیجا جاتا ہے، جسے استعمال کرنے سے آرڈر میں کچھ فیصد ڈسکاؤنٹ ملتا ہے (10، 20 یا 30 فیصد تک)،واضح رہے کہ فوڈ پانڈا کا اپنا کوئی ریسٹورنٹ نہیں ہے، بلکہ وہ صرف مختلف ریسٹورنٹ سے آرڈر وصول کرکے مطلوبہ پتے پر پہنچا دیتے ہیں اور اس پر ڈیلیوری چارجز وصول کرتے ہیں، بعض جگہ سے کھانے آرڈر کرنے پر ڈیلیوری فری بھی ہوتی ہے، فوڈ پانڈا کی ویب سائٹ یا ایپ پر بعض ریسٹورنٹ کے کھانوں کے ریٹ چیک کیے تو اصل ریٹ ہی لکھے ہوتے ہیں، لیکن سب کے ریٹ چیک نہیں کیے گئے۔سوال یہ ہے کہ فوڈ پانڈا یا اس جیسی کوئی دوسری ایپ وغیرہ سے کھانے منگوانا اور ان کے ڈسکاؤنٹ کوڈ وغیرہ استعمال کرنا شرعاً کیسا ہے؟
جواب: مذکورہ ویب سائٹ یا ایپ سے  اکاؤنٹ مفت میں بنتا ہے اور کوڈ استعمال کرنے پر ڈسکاؤنٹ ملتا ہے تو اس ویب سائٹ یا ایپ  سے کھانا منگوانا اور ان  کے ڈسکاؤنٹ  کوڈ استعمال کرنا شرعاً جائز ہے۔ فقط واللہ اعلم
                                                  
عنوان: میزان بینک میں سیونگ اکاونٹ
سوال: کیا میزان بنک اسلامی بنک ہے؟  کیا میزان بنک میں پرافٹ پر رقم سیونگ اکاؤنٹ میں سال، دو سال، پانچ سال کے لیے رکھوا سکتے ہیں؟  میزان بنک گھر کے لیے جو قرضہ دے رہا ہے اگر اس پر واپسی پر اضافی رقم تین فیصد یا جو اضافی وصول کرے تو کیا قرضہ لے سکتے ہیں؟
جواب: ہماری معلومات اور تحقیق کے مطابق  میزان بینک سمیت مروجہ اسلامی بینکوں کے معاملات اسلامی اصولوں کے مطابق نہیں ہیں، اس لیے   ان بینکوں میں سیونگ اکاؤنٹ کھولنا یا ان سے سودی قرضہ لینا ناجائز ہے۔ فقط واللہ اعلم
                                                  
عنوان: نئی سم خریدنے پر پیکج دینا
سوال: موبائل کمپنی نئی سم پر 3مہینوں کے لیے ایک پیکیج دیتی ہے ہر 50  روپے کے لوڈ پر آپ کو ١٠٠٠mbs،  ٥٠٠منٹس اور٥٠ دوسرے نیٹ ورک منٹس ٥ دنو ں کے لیے، ٥ روپے ٹیکس کاٹتی ہےاور ٤٥ روپے آپ کے محفوظ رہتے ہیں، ہر ٥ دنوں کے بعد آپ کو یہ عمل دہرانا پڑتا ہے، پیسےآپ کے محفوظ رہتے ہیں،  صرف ٥ روپے کٹ جاتے ہیں، کیا اس میں سود تو نہیں ہے؟
جواب: موبائل کمپنیوں کا نئی سم خریدنے پر یہ پیکج دینا کہ ہر 50 روپے کے لوڈ پر ہزار ایم بی نیٹ ورک، 500 منٹس اور 50 دوسرے نیٹ ورک پر منٹس دینا شرعاً درست ہے، کیوں کہ 50 روپے کا لوڈ کرواکر صارف موبائل کمپنی کی اس قدر رقم کی سہولت حاصل کرتا ہے جس پر کمپنی اسے بطورِ انعام یہ سہولیات دیتی ہے، 50 روپے بطور قرض نہیں دیا جاتا۔  فقط و اللہ اعلم
                                                  
عنوان: بیٹے کے مال میں باپ کا تصرف
سوال: کیا فرماتے ہیں مفتیانِ کرام اس مسئلے کے بارے میں کہ" باپ نے اپنے بیٹے زید سے کہا کہ آپ کا مال یعنی کمایا ہوا مال آپ کا ہے اور آپ کے بھائیوں کا کمایا ہوا مال آپ کے بھائیوں کا ہے. اب زید مال کما رہا ہے اور اپنے والد کو دیتا ہے. اور والد نے اپنے بیٹے زید کے مال پر زمین خرید کر ان کی والدہ کے نام پر انتقال کیا. تو کیا اس زمین (پراپرٹی)میں ( جو زید کے مال پر خریدی ہوئی ہے) زید کے بھائیوں کا حقِ وراثت ثابت ہے؟ جواب دے کر ممنون فرمائیں!
جواب: باپ کے کہے بغیر بھی  بیٹے زید کا مال اسی کی ملکیت ہے، اب اس نے مال کماکر باپ کو اگر مالک بنا کر اس کا قبضہ دےدیا تھا اور اس سے باپ نے  اس مال سے زمین خریدی تھی تو یہ مال باپ کا ہوگیا، اور اب ان کی وفات کے بعد  مرحوم کے تمام ورثاء کا حق ہے۔ اور اگر اس نے مالک بنا کر نہیں دیا تھا، بلکہ امانت کے طور پر صرف سنبھالنے کے لیے دیا تھا تو اس صورت میں یہ زید ہی کی ملکیت ہے۔ فقط واللہ اعلم
                                                  
عنوان: قرض کی واپسی میں زیادتی
سوال: وہ  قرضہ جس میں واپسی پر اضافی رقم وصول کی جائے لے سکتے ہیں؟  کیا وہ سود سے پاک ہے یا سود میں شامل ہے؟
جواب: قرض کی واپسی پر  لیا جانے والا اضافہ اگر مشروط یا معروف ہو تو سود ہے۔ اگر قرض لیتے وقت یہ طے ہوکہ جتنی رقم لی ہے اتنی ہی واپس کرے گا، رقم یا کسی بھی قسم کا اضافی نفع دینے کا پابند نہیں ہوگا، پھر قرض ادا کرتے وقت مقروض نے اپنی خوش دلی سے قرض دینے والے کو رقم دے دی، جس کا مطالبہ یا چاہت قرض دینے والے کی طرف سے نہ ہو، اور وہاں اس کا عرف بھی نہ ہو تو یہ سود نہیں ہے۔صحيح مسلم (3/ 1224):"عن عطاء بن يسار، عن أبي رافع، أن رسول الله صلى الله عليه وسلم استسلف من رجل بكراً، فقدمت عليه إبل من إبل الصدقة، فأمر أبا رافع أن يقضي الرجل بكره، فرجع إليه أبو رافع، فقال: لم أجد فيها إلا خياراً رباعياً، فقال: «أعطه إياه، إن خيار الناس أحسنهم قضاءً»". فقط و الله أعلم
                                                  
