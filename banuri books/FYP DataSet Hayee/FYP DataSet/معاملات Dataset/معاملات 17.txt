عنوان: شریعت میں پگڑی کے مکان کی کیا حیثیت ہے؟
سوال: شریعت میں پگڑی کے مکان کی کیا حیثیت ہے؟کیایہ سود ہے؟اگر یہ سود ہے تو اسلام میں سود کا کیا حکم ہے؟ہمارا مکان پگڑی کا ہے اور ہم اسے OWNARSHAIPکرانا چاہتے ہیں لیکن ہمارا مالک مکان اس پر راضی نہیں ہوتا۔
جواب: پگڑی    کا معاملہ نہ تو مکمل   خرید وفروخت کا معاملہ ہے، اور نہ ہی مکمل اجارہ(کرایہ داری) ہے، بلکہ دونوں کے درمیان کا  ایک  ملا جلامعاملہ ہے، پگڑی پر لیا گیا مکان یا دکان  بدستور مالک کی ملکیت میں برقرار رہتے ہیں  ،لہذا پگڑی پرمکان کا لین دین شرعاً جائز نہیں ہے، تاہم یہ سودی معاملہ میں (بھی) نہیں آتا۔جتنا جلدی ہوسکےپگڑی کا معاملہ ختم کرکےاگر مالک مکان راضی ہو تو ایڈوانس کی مد میں قم لے  لے اور اونر شپ   کا معاملہ کرلیں یاصرف کرایہ داری کا معاملہ کریں۔الاشباہ والنظائر میں ہے:"‌الحقوق ‌المجردة ‌لا ‌يجوز ‌الاعتياض عنهاكحق الشفعة...وعلى هذا ‌لا ‌يجوز ‌الاعتياض عن الوظائف في الأوقاف."(الفن الثاني: فن الفوائد، كتاب البيوع،ص:137،  ط:دار الكتب العلمية بيروت)تبیین الحقائق میں ہے:"المدة إذا كانت معلومة كانت المنفعة معلومة فيجوز طالت المدة أو قصرت."(كتاب الإجارة، ج:5، ص:106، ط؛المطبعة الكبرى الأميرية القاهرة)فقط والله أعلم
                                                  
عنوان: سودی منافع کی رقم کے وصول کرنے کا حکم
سوال: ایک پولیس والا شہید ہو گیا اور حکومت وقت نے 8 لاکھ روپیہ اس کے بچے کے نام اکاونٹ کھول کر اس میں سود پر رکھ دیے۔ اب 10 سال بعد وہ 16 لاکھ ہوگئے ہیں اور بچہ بالغ ہے۔ تو اس کے لیے اس رقم کا کیا حکم ہے؟
جواب: واضح رہے بینک کے سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے،اور جس طرح سودی رقم کا استعمال کرنا حرام ہے اسی طرح سودی رقم کو وصول کرنا بھی حرام ہے، نیز بینک کی طرف سے اکاؤنٹ میں یہ رقم ڈالے جانے کے باوجود آدمی اس سودی رقم کا مالک نہیں بنتا ہے ، چناں چہ کسی بھی صورت اس سودی رقم کا اکاؤنٹ سے نکلوانا اور وصول کرنا جائز نہیں ہے، چاہے اپنے استعمال کی نیت ہو یا کسی اور کو دینے کی نیت ہو۔لہذا صورتِ مسئولہ میں مذکورہ بچے کے لیے صرف اتنی رقم نکلوانا درست ہے جو رقم حکومت کی جانب سے مذکورہ بچے کے لیے بینک میں رکھوائی گئی تھی،اس رقم پر ملنے والے نفع کا وصول کرنا جائز نہیں ہے۔الجامع لاحکام القرآن (تفسیر قرطبی)  میں ہے:"إن سبيل التوبة مما بيده في الاموال الحرام إن كانت من ربا، فليردها علي من اربي عليه، ويطلبه إن لم يكن حاضرا فإن أيس من وجوده فليتصدق بذالك عنه."(سورۃ البقرۃ، رقم الآیۃ:275، ج:3، ص:348،ط:دار احیاء التراث العربی بیروت)فتاوی عالمگیری (الفتاوی الہندیۃ)  میں ہے:"ان کان المال بمقابلة المعصية فكان الأخذ معصية والسبيل في المعاصي ردها وذلك هاهنا برد المأخوذ إن تمكن من رده بأن عرف صاحبه وبالتصدق به إن لم يعرفه ليصل إليه نفع ماله إن كان لا يصل إليه عين ماله."(کتاب الکراہیۃ، الباب الخامس عشر فی کسب الحرام، ج:5، ص:349،ط:مکتبة حقانیة)فقط والله اعلم
                                                  
عنوان: ایزی پیسے میں اضافی رقم لینا
سوال: جس اکاؤنٹ سے ایزی پیسہ کیا جا رہا  ہے  اس اکاؤنٹ میں رقم بینک جاکرڈلوائی جاتی ہے  جس کے لیے  کبھی کبھار رکشے میں جانے کی بھی نوبت آتی ہے اس صورت میں 20روپے لینا جائز    ہے یا نہیں؟
جواب: آپ کے سوال کا مقصد  اگر یہ ہے کہ آپ دوکاندار ہیں  اور گا ہک سے اضافی بیس روپے لینے سے متعلق پو چھ رہے ہیں  تو   صورتِ مسئولہ میں ایزی پیسہ کے ذریعے رقم نکالنے کی صورت میں متعلقہ کمپنی جتنی رقم کاٹتی ہے٬دکاندار کے لیے  گاہک سے اُتنی رقم لینا شرعاً جائز ہے،  اس  پر  اضافی رقم وصول کرنا شرعا درست نہیں ہے۔ اب اگر مخصوص رقم نکلوانے پر کمپنی کے ضوابط کے مطابق بیس (20 ) روپے لیے جاتے ہیں تو یہ لینا جائز ہے، کمپنی کی طرف سے سروس چارجز ہے، سود کے زمرے میں نہیں ہے۔ لیکن اگر کمپنی کے ضوابط کے خلاف یہ رقم لی جاتی ہے تو اس کا لینا جائز نہیں ہے۔باقی  ایزی پیسہ اکاؤنٹ میں رقم ڈلوانے کے لئے بینک جانے کی اجرت  گاہک سے وصول کرنا شرعا جائز نہیں ہے،البتہ  اگر خاص  کسی گاہک کی رقم اکاؤنٹ  میں ڈلوانے کے لئے بینک جانا پڑے اور گاہک  سے پہلے ہی  اس معاملے کی اجرت طے کرلی جائے  تو اس صورت میں اضافی رقم لینا شرعا جائز ہوگا۔فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجا ينسج له ثيابا في كل سنة."(كتاب الإجارة، ‌‌باب الإجارة الفاسدة، ج:6، ص:63، ط: سعيد)فقط واللہ أعلم
                                                  
عنوان: ایڈوانس رقم لے کر فیس معاف کرنا
سوال: اسکول میں منیجمنٹ ایک سہولت دے رہی ہے کہ آپ دس یا پندرہ لاکھ روپے ایڈوانس جمع کروادیں ،تو ایک مخصوص مدت مثلاً 24 یا 36 مہینوں تک کی آپ کی فیس معاف ہوجائے گی، اور اس مدت کے پورا ہوجانے پر آپ کی رقم واپس کردی جائے گی۔تو کیا یہ طریقہ کار درست ہے ؟
جواب: صورت مسئولہ میں چونکہ ادا کی گئی رقم اسکول  کی انتظامیہ کے پاس بطور قرض ہوگی،اور اس قرض کی بناء پر ایک مخصوص مدت کے لیے فیس مکمل طور پر معاف کی جارہی ہے، لہذا شرعی اعتبار سے قرض پر نفع حاصل کرنے کی وجہ سے یہ طریقہ کار جائز نہیں ہے۔اعلاء السنن میں ہے:’’وکل قرض شرط فیہ الزیادۃ فہو حرام بلا خلاف، قال ابن المنذر: أجمعوا علی أن المسلف إذا شرط علی المستسلف زیادۃً أو ہدیۃً، فأسلف علی ذٰلک أن أخذ الزیادۃ علی ذٰلک ربا، قال رسول اللّٰہ صلی اللّٰہ علیہ وسلم: کل قرض جر منفعۃً فہو ربا.‘‘[کتاب الحوالۃ، باب کل قرض جر منفعة فهو ربا، ج:14، ص:513، ط: إدارۃ القرآن کراچی]فتاوی شامی میں ہے:’’(قولهكل قرض جرنفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه۔‘‘(کتاب البیوع، فصل فی القرض ،مطلب كل قرض جر نفعا حرام   ، ج:5، ص:166،ط:سعيد)فقط واللہ اعلم
                                                  
عنوان: بیمہ پالیسی سے حاصل شدہ رقم کا حکم
سوال: بیمہ پالیسی سےحاصل شدہ رقم کے استعمال کاحکم کیاہے؟
جواب: واضح رہے کہ از  روئے  شرع مروج انشورنس اور بیمہ کی تمام صورتیں مندرجہ ذیل شرعی مفاسد پر مشتمل ہونے کی وجہ سے از روئے شرع جائز نہیں  ہیں:1: سود، کیوں کہ حادثہ اور موت واقع ہونے کی صورت میں پریمییم کے طور پر جمع کی گئی رقم سے زیادہ رقم ملتی ہے، یہ سود ہے۔2: جوا، کیوں کہ یہاں رقم داؤ پر لگادی جاتی ہے، یہ بھی ممکن ہے کہ اس پراضافہ مل جائے اور یہ بھی خطرہ ہے کہ اصل رقم ہی ڈوب ہوجائے۔3:دھوکا، کیوں کہ اس کا انجام غیر یقینی ہے، صورتِ حال واضح نہیں ہے۔اور مذکورہ بالا تینوں چیزیں از روئے قرآنِ کریم و حدیث شریف ممنوع و ناجائز ہیں۔صورتِ مسئولہ میں بیمہ پالیسی کے نام پر  ملنے والی ساری رقم حلال وجائز نہ ہوگی، بلکہ انشورنس ہولڈر نے مختلف اقساط میں جو اصل رقم جمع کی تھی، صرف وہی رقم  لینا حلال ہے، اصل جمع شدہ رقم کے علاوہ باقی ماندہ انشورنس کمپنی کی طرف سے مزید ملنے والی رقم بلانیتِ ثواب فقراء و مساکین کو دینا ضروری ہوگا۔قرآنِ کریم میں ہے:"﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]""ترجمہ: اے ایمان والوں! شراب، اور جوا اور بت اور فال کے تیرسب شیطان کے گندے  کام ہیں،سو بچتے رہو تاکہ تم نجات پاؤ۔"صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ».""ترجمہ: حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔"(صحیح مسلم، کتاب لمساقات، ج:3، ص:1219، ط:داراحیاءالتراث العرب)الجامع لاحکام القرآن (تفسير القرطبي) میں ہے:" {وَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِنْ أَمْوَالِ النَّاسِ بِالْإِثْمِ وَأَنْتُمْ تَعْلَمُونَ} (188) الْخِطَابُ بِهَذِهِ الْآيَةِ يَتَضَمَّنُ جَمِيعَ أُمَّةِ مُحَمَّدٍ صَلَّى اللَّهُ عَلَيْهِ وَسَلَّمَ، وَالْمَعْنَى: لَا يَأْكُلُ بَعْضكُمْ مَالَ بَعْضٍ بِغَيْرِ حَقٍّ. فَيَدْخُلُ فِي هَذَا: الْقِمَارُ وَالْخِدَاعُ وَالْغُصُوبُ وَجَحْدُ الْحُقُوقِ، وَمَا لَاتَطِيبُ بِهِ نَفْسُ مَالِكِهِ، أَوْ حَرَّمَتْهُ الشَّرِيعَةُ وَإِنْ طَابَتْ به نفس مالكه، كهر الْبَغِيِّ وَحُلْوَانِ الْكَاهِنِ وَأَثْمَانِ الْخُمُورِ وَالْخَنَازِيرِ وَغَيْرِ ذَلِكَ...وَأُضِيفَتِ الْأَمْوَالُ إِلَى ضَمِيرِ المنتهى لَمَّا كَانَ كُلُّ وَاحِدٌ مِنْهُمَا مَنْهِيًّا وَمَنْهِيًّا عنه، كما قال:" تَقْتُلُونَ أَنْفُسَكُمْ ". وَقَالَ قَوْمٌ: الْمُرَادُ بِالْآيَةِ" وَلا تَأْكُلُوا أَمْوالَكُمْ بَيْنَكُمْ بِالْباطِلِ «3» " أَيْ فِي الْمَلَاهِي وَالْقِيَانُ وَالشُّرْبُ وَالْبَطَالَةُ، فَيَجِيءُ عَلَى هَذَا إِضَافَةُ الْمَالِ إِلَى ضَمِيرِ الْمَالِكِينَ. الثَّالِثَةُ- مَنْ أَخَذَ مَالَ غَيْرِهِ لَا عَلَى وَجْهِ إِذْنِ الشَّرْعِ فَقَدْ أكله بالباطل، ومن الأكل بالباطل أن يقتضى الْقَاضِي لَكَ وَأَنْتَ تَعْلَمُ أَنَّكَ مُبْطِلٌ، فَالْحَرَامُ لَا يَصِيرُ حَلَالًا بِقَضَاءِ الْقَاضِي، لِأَنَّهُ إِنَّمَا يَقْضِي بِالظَّاهِرِ. وَهَذَا إِجْمَاعٌ فِي الْأَمْوَالِ."(سورة البقرة، رقم الآية:188، ج:2، ص:338، ط:دارالكتب المصرية)فقط والله اعلم
                                                  
عنوان: ادھارخرید کر نقد پر فروخت کرنا
سوال: ایک جوتے کی دوکان میں دوکاندار سے جوتوں کی خریداری کا دام طے کر کے(کہ میں یہ جوتا آپ سےاتنے دام کا خریدوں گا)، پھر یہ معاہدہ کرنا کہ میں ان جوتوں کو ایک ایک جوڑا کرکے آن لائن اشتہار کے ذریعے بیچوں گا،  اور جب جوتے کا سودا طے ہو جائے تو میں اس جوتے کو آپ سے ادھار پر لوں گا ، پھر جب میں اس جوتے کو خریدار تک پہنچا دوں اور مقررہ قیمت خریدار سے وصول کر لوں گا،اس کے بعد دوکاندار کو اس جوتےکی قیمت چکا دوں گا۔سوال1۔ کیا یہ طریقۂ تجارت جائز ہے؟سوال2 -کیا میں جوتے کی قیمت دوکاندار کو ادا کرنے سے پہلے کسی اور پر بیچ سکتا ہوں  کسی بھی دام  میں ؟سوال3-کیا اس چیز سے اپنے ہاتھوں اسی چیز کی تصویر لے کر اشتہار لگا کے بیچنا ضروری ہے؟یا نیٹ سے اس کمپنی اور اسی قسم کی چیز کی کوئی اور تصویر لگا کر بیچنا بھی جائز ہے؟سوال4-ایک جوتے کو 1500روپےمیں دوکان دار سے خرید کر 3000 یعنی دوگنے دام پر بیچنا کیسا ہے؟
جواب: 1-صورتِ مسئولہ میں     دکاندار سے جوتےکی قیمت مقرر کرنےکے بعد اس جوتے کو آن لائن اشتہار کے ذریعے فروخت کرنا تو جائز نہیں البتہ بیع کا وعدہ کرنا جائز ہوگا پھر دکاندار سے یہ جوتا خریدکر خریدار کو بیچے تو یہ جائز ہوگا، لیکن اگر آن لائن اشتہار دےکر جوتے فروخت کرے گا جب کہ جوتے ابھی تک خریدے  نہ ہوں تو ایساکرنا جائز نہیں۔2-جوتے کی قیمت دکاندار کو اداکرنے سے پہلے جوتے کو دوکاندار سے ادھار پر لے کر آگے نقد پر فروخت کرنا جائز ہے۔3-جس چیز کوفروخت کرنا مقصود ہواسی کی تصویر لگاناضروری ہے ،البتہ اگر ایک ہی کوالٹی کی چیز میں نیٹ پر موجود اسی کوالٹی وکمپنی کی پروڈکٹ کی تصویر لگاکر فروخت کرنابھی جائز ہوگا، البتہ ایسی صورت میں خریدنے والے کو خیار رؤیت (یعنی دیکھنےکے بعد اگر وہ چیز اس کو پسند نہ آئے تو واپس کرنے کا اختیار ہوگا) کااختیار ہوگا، اور اگر تصویر کے ساتھ ڈسکرپشن ہو تو اس کمپنی کی کوئی بھی تصویر لگاسکتے ہیں۔یہ بھی ملحوظ رہے کہ اشتہار میں جان دار کی تصویر لگانے کی اجازت نہیں ہوگی۔4-دکاندار سے کم قیمت میں خرید کر آگے زیادہ قیمت پر فروخت کرنا جائز ہے۔شرح المجلة لسلیم رستم باز میں ہے:"البیع مع تاجیل الثمن وتقسیطه صحیح…، یلزم أن تکون المدة معلومة فی البیع بالتاجیل والتقسیط."(البیوع، الباب الثالث ، المادة: 245، ص:  125۔ط:  مکتبة حنفیة کوئٹه)فتاوی ہندیہ میں ہے:" وإذا عرفت المبيع والثمن فنقول من حكم المبيع إذا كان منقولا أن لا يجوز بيعه قبل القبض... وأما إذا تصرف فيه مع بائعه فإن باعه منه لم يجز بيعه أصلا قبل القبض كذا في المحيط".( كتاب البيوع، الباب الثاني فيما يرجع إلى انعقاد البيع  ، الفصل الثالث في معرفة المبيع والثمن  ، ج:3،ص:13، ط:  رشیدیہ)المبسوط للسرخسی میں ہے:"وإذا عقد العقد على أنه إلى أجل كذا بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي - صلى الله عليه وسلم - عن شرطين في بيع وهذا هو تفسير الشرطين في بيع ومطلق النهي يوجب الفساد في العقود الشرعية وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد."(كتاب اليبوع، باب البيوع الفاسدة،ج:13،ص:7،ط:دارالمعرفة)فقط والله اعلم
                                                  
عنوان: چوری کی بجلی سے باغات کو سیراب کیا گیا اور اسی طرح اس پانی کو گھر میں استعمال کیا گیا تو اس سے کی گئی عبادات کاحکم
سوال: ہمارے دوعدد پانی نکالنے کے ٹیوب ویل ہیں ، ان کے ذریعہ سےباغات اور دیگر زراعت کو سیراب کیا جاتا ہے اور گھر میں بھی یہی پانی استعمال کیا جاتا ہے ،حکومت کی جانب سے جو ٹیوب ویل کا ماہانہ بجلی بل آتا ہے وہ جس مہینے میں پیداوار ہوتی ہے ان مہینے کے ادا کرتے ہیں ، جب کہ سردیوں کے مہینوں میں اس کا بل حکومت کو ادا نہیں کیا جاتا، اب سوال یہ ہے کہ اس چوری شدہ بجلی سے جو پیداوار ہوئی ہے اور جو پانی استعمال کیا گیا اس سےحاصل هونے والي زراعت،اور ادا کی جانے والی مالي اور دیگرعبادات کا کیا حکم ہے ؟
جواب: صورتِ مسئولہ میں سردیوں کے زمانے میں جتنی بجلی استعمال کی جاتی ہےجس کا بل بھی آتا ہے تو استعمال کنندہ پر لازم ہے کہ وہ سردیوں کے مہینے کا بل بھی ادا کریں مذکورہ بل ادا نہ کرنا ناجائز فعل ہے اگر بل ادا نہیں کیا تو ادارہ کا مالی  حق استعمال کنندہ پر  لازم رہے گا، دنیا میں یہ حق ادا نہیں کیا تو آخرت میں بد ترین عذاب کا سامنا کرنا پڑے گا، باقی اس قسم کی بجلی سے   جو پانی  ٹیوب ویل کے ذریعے نکالا گیا ہے اور  جو زراعت کی گئی ہے اس سے حاصل شدہ پیدوار کو استعمال کرنا جائز ہے ، اور اس پانی کو استعمال کرکے جو عبادات کی گئی ہےاس کی ادائیگی درست ہوئی ہے  اور اگر فرائض ادا کیے گئے  ہیں تو وہ فرائض بھی ذمے  سے ساقط ہوجائیں گے۔مرقاۃ المفاتیح شرح مشکاۃ  میں ہے :"وعن أبي حرة الرقاشي، عن عمه - رضي الله عنه - قال: قال رسول الله - صلى الله عليه وسلم - " «‌ألا ‌لا ‌تظلموا، ألا لا يحل مال امرئ إلا بطيب نفس منه» . رواه البيهقي في " شعب الإيمان "، والدارقطني(إلا بطيب نفس ) أي: بأمر أو رضا منه.""ترجمہ: رسول اللہ صلی اللہ علیہ وسلم کا ارشادگرامی ہے کہ : خبردار کسی پر ظلم وزیادتی نہ کرو ، خبردار کسی آدمی کی ملکیت کی کوئی چیز اس کی دلی رضامندی کے بغیر لیناحلال اور جائز نہیں ہے" [باب الغصب والعارية، ج:5، ص:1974، ط: دار الفكر]فتاوی شامی میں ہے:"‌لا ‌يجوز ‌لأحد من المسلمين أخذ مال أحد بغير سبب شرعي."[كتاب الحدود، ج:4، ص: 61، ط:سعيد]فقط واللہ اعلم
                                                  
عنوان: کمپنی کے وعدے کی ادائیگی میں تاخیر کرنے پر نقصان کا ذمہ دار کون ہوگا
سوال: 144408100620 فتویٰ نمبر میں آپ نے جو جواب عنا یت فرمایا،اس سوال میں ایک شق کا اضافہ مطلوب ہے،اس شق کے مطابق جواب عنایت فرمائیں،وہ شق یہ ہے کہ کمپنی نے ایک سال میں ایک کروڑ کی خریداری پرپندرہ فیصد، ڈسکاؤنٹ کا وعدہ صرف میرے ساتھ نہیں کیا تھا،بلکہ دوسرے کسٹمرز کے ساتھ بھی یہی معاہدہ تھا،جب کہ کمپنی نے ان کو زیادہ سے زیادہ پچاس لاکھ کی خریداری پر ہی پندرہ فیصد کا ڈسکاؤنٹ ہاتھوں،ہاتھ دیااور مجھے پورے ایک کروڑکی خریداری پر بھی بہت تنگ کرنے کے بعد ڈسکاؤنٹ دیا،اور میں نے چوں کہ زیادہ خریداری کرنے کے لیے اپنے کسٹمرز کو زیادہ(چودہ،پندرہ فیصد) ڈسکاؤنٹ پر سامان دینا شروع کردیا تھا،حالاں کہ میں عام طور پر سات،آٹھ فیصد پر سامان دیتا تھا،اس لیے مجھے تقریباً دس لاکھ روپے کا نقصان کمپنی نے پہنچایا،اب اس وضاحت کی روشنی میں اس کا شرعی حل عنایت فرمائیں۔
جواب: مذکورہ شق کا اضافہ کرلینے کے بعد بھی سائل کو کمپنی سے اپنے نقصان کے رجوع کرنے کا کوئی حق حاصل نہیں ہوگا،کیوں کہ سائل کا اپنے کسٹمرز کو چودہ،پندرہ فیصد ڈسکاؤنٹ دینےکی وجہ سے جو نقصان ہواہے تو سوال میں مذکورہ بیان کے مطابق سائل،ایک سال میں،ایک کروڑ کی خریداری کرنے پر  مشروط ڈسکاؤنٹ کو حاصل کرنے کےلیے،چودہ،پندرہ فیصد ڈسکاؤنٹ دینے پر آمادہ ہوا تھا،کمپنی کی طرف سےچودہ،پندرہ فیصد ڈسکاؤنٹ پر کوئی دباؤ یا اس کی طرف سے ایسی کوئی شرط نہیں تھی،اور پھر ایسا بھی نہیں ہے کہ کمپنی نے جس ڈسکاؤنٹ کا وعدہ کیا تھا وہ سائل کو دیا نہ ہو،بلکہ خود سائل کا بیان ہے کہ ڈسکاؤنٹ مجھے ملا ہے لیکن دیر سے ملا،تو اب اس وجہ سے ہونے والے نقصان کا ازالہ کرنے کی کمپنی پابند نہیں ہے۔البتہ سوال میں مذکور معاہدہ کے بعد بھی، اگر کمپنی نے دوسرے کسٹمرکے ساتھ،کم خریداری پر بھی زیادہ ڈسکاؤنٹ کا معاملہ کیا ہے،اور سائل کو اس رعایت سے محروم رکھا،تویہ کمپنی کی طرف سے سائل کے ساتھ امتیازی سلوک تھا،جو کہ غیر اخلاقی حرکت ہے،نیز سائل کی طرف سے ہدف پورا کرنے کے باوجود بھی،کمیشن دینے میں ٹال،مٹول کرنا درست نہ تھا،اور کمپنی کو چاہیے تھا کہ اپنےاسی ضابطہ کو دیگر کسٹمرز کے ساتھ بھی یکساں نظام کی بنیاد پر جاری رکھتی،تاہم اس بناء پر ان پر کوئی مالی ضمان نہیں آتا۔"ألقرآن الكريم"میں ہے :﴿يَاأَيُّهَا الَّذِينَ آمَنُوا أَوْفُوا بِالْعُقُودِ ﴾(سورۃ المائدۃ،الآیة :1، الجزء:6)"صحيح البخاري"میں ہے:"عن ‌أبي هريرة، عن النبي صلى الله عليه وسلم قال: آية المنافق ثلاث: ‌إذا ‌حدث كذب، وإذا وعد أخلف، وإذا اؤتمن خان."ترجمہ: حضرت ابو ہریرہ رضی اللہ عنہ سے روایت ہے کہ نبی اکرم ﷺ نے فرمایا:منافق کی تین عادات ہیں :جب بات کرے تو جھوٹ بولے ،جب وعدہ کرے تو وعدہ خلافی کرے او ر جب اس کے پاس امانت رکھوائی جائے تو امانت میں خیانت کرے ۔(بخاری شریف ،حدیث نمبر:33 ج:1)"مسندأحمد"میں ہے:"عن أبي هريرة، قال: قال رسول الله صلى الله عليه وسلم: " من خرج من الطاعة، وفارق الجماعة، فمات، فميتةجاهلية، ومن قاتل تحت راية عمية، يغضب لعصبته، ويقاتل لعصبته وينصر عصبته  فقتل، فقتلة جاهلية، ومن خرج على أمتي، يضرب برها وفاجرها، لا ينحاش لمؤمنها، ‌ولا ‌يفي ‌لذي ‌عهدها، فليس مني."(ص:326،ج:13،مسند أبي هريرة رضي الله عنه،ط:مؤسسة الرسالة)وفیہ ایضاً:"عن أنس بن مالك قال: ما خطبنا نبي الله صلى الله عليه وسلم إلا قال: " لا إيمان لمن لا أمانة له، ولا دين ‌لمن ‌لا ‌عهد ‌له."(ص:376،ج:19،مسند أنس بن مالك رضي الله عنه،ط:مؤسسة الرسالة)"سنن ابن ماجة"میں ہے:"عن عبد الله بن عمر، قال: أقبل علينا رسول الله صلى الله عليه وسلم، فقال: " يا معشر المهاجرين خمس إذا ابتليتم بهن...ولم ينقضوا ‌عهد ‌الله، ‌وعهد ‌رسوله، إلا سلط الله عليهم عدوا من غيرهم، فأخذوا بعض ما في أيديهم."(ص:1332،ج:2،کتاب الفتن،باب العقوبات،ط:دار إحياء الكتب العربية)"رد المحتار"میں ہے:"‌لأن ‌المواعيد قد تكون لازمة لحاجة الناس، وهو الصحيح كما في الكافي والخانية.قوله: ‌لأن ‌المواعيد قد تكون لازمة: قال في البزازية في أول كتاب الكفالة إذ كفل معلقا بأن قال: إن لم يؤد فلان فأنا أدفعه إليك ونحوه يكون كفالة لما علم أن المواعيد باكتساء صور التعليق تكون لازمة فإن قوله أنا أحج لا يلزم به شيء ولو علق وقال إن دخلت الدار فأنا أحج يلزم الحج."(كتاب البيوع ،مطلب في بيع الوفاء،ص:277،ج:5 ،ط:سعيد)"رد المحتار" میں ہے:"(ومن حفر بالوعة في طريق بأمر السلطان أو في ملكه أو وضع خشبة فيها) أي الطريق (أو قنطرة بلا إذن الإمام) وكذا كل ما فعل في طريق العامة (فتعمد رجل المرور عليها لم يضمن) لأن ‌الإضافة ‌للمباشر أولى من المتسبب."(كتاب الديات،‌‌باب ما يحدثه الرجل في الطريق وغيره،ص:597،ج:6،ط:سعيد)"ألأشباه والنظائر"میں ہے:" إذا اجتمع ‌المباشر والمتسبب أضيف الحكم إلى ‌المباشر."(ص:135 ط:دار الكتب العلمية،بيروت)فقط واللہ أعلم
                                                  
عنوان: قسطوں کے کاروبار کا حکم
سوال: قسطوں پر گاڑی وغیرہ لینا جائز ہے؟شوروم والا یہ کہے کہ یہ گاڑی ہے اگر نقد پیسے دوگے تو یہ گاڑی پانچ لاکھ کی ہے اور اگرقسط وار دیں گے تو پھر سات لاکھ کی ہےتو آیا یہ صورت درست ہے؟
جواب: قسطوں پر خرید وفروخت کے جائز ہونے میں  درج ذیل  شرائط کا لحاظ  اور رعایت کرنا ضروری ہے:قسط کی رقم متعین ہو، مدت متعین ہو، معاملہ متعین ہو کہ نقد کا معاملہ کیا جارہا ہے یا ادھار،  اور عقد کے وقت مجموعی قیمت مقرر ہو، اور ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے، اور جلد ادائیگی کی صورت میں قیمت کی کمی عقد میں مشروط نہ ہو۔  اگر بوقتِ عقد یہ شرط ہوگی تو پورا معاملہ ہی فاسد ہوجائے گا، ان شرائط کی رعایت کے ساتھ قسطوں پر خریدوفروخت کرنا جائز ہے۔مجلة الأحكام العدلية میں ہے:"(الْمَادَّةُ 157) التَّقْسِيطُ تَأْجِيلُ أَدَاءِ الدَّيْنِ مُفَرَّقًا إلَى أَوْقَاتٍ مُتَعَدِّدَةٍ مُعَيَّنَةٍ."(الكتاب الأول في البيوع، المُقَدِّمَةٌ: فِي بَيَانِ الِاصْطِلَاحَاتِ الْفِقْهِيَّةِ الْمُتَعَلِّقَةِ بِالْبُيُوعِ،1 / 33، ط: نور محمد، كارخانه تجارتِ كتب، آرام باغ، كراتشي)فقط واللہ اعلم
                                                  
عنوان: مروجہ اسلامی بینکاری کا حکم
سوال: ہم ایک زمین فروخت کرنا چاہتے ہیں ، اور اس سے جو پیسے ملیں گےوہ کسی اسلامی بینک (سیوینگ اکاؤنٹ)میں رکھنا چاہتے ہیں، کیا یہ جائز ہے؟اور کوئی ایسا اسلامی بینک ہے جس میں سود نہ ہو، مہربانی فرماکر راہ نمائی فرمائیں۔
جواب: واضح رہے کہ مروجہ اسلامی بینکوں کے معاملات مکمل طور پر شرعی اصولوں کے مطابق نہیں ہے، اس لیے چاہے مروجہ اسلامی بینک ہو یا غیرِ اسلامی روایتی بینک ہو ، ان میں سیونگ اکاؤنٹ کھلوانا اور اس سے نفع حاصل کرنا شرعاً جائز نہیں ہے، لہذا اس سے احتراز کیا جائے، البتہ ضرورت کے لیے اور رقم کی حفاظت کے پیشِ نظر کرنٹ اکاؤنٹ کسی بھی بینک میں کھلواسکتے ہیں۔فتاویٰ شامی میں ہے:"‌الربا هو فضل خال عن عوض بمعيار شرعي مشروط لأحد المتعاقدين في المعاوضة."(كتاب البيوع، ‌‌باب الربا، ج:5، ص:168، ط:سعيد)فتاویٰ ہندیہ میں ہے:"‌وهو ‌في ‌الشرع عبارة عن فضل مال لا يقابله عوض في معاوضة مال بمال."(كتاب البيوع، الباب التاسع فيما يجوز بيعه وما لا يجوز، الفصل السادس في تفسير الربا وأحكامه، ج:3، ص:117، ط:دار الفکر)فقط والله أعلم
                                                  
عنوان: میزان بینک میں رقم رکھ کر منافع لینے کا حکم
سوال: ہم چار بہن بھائی ہیں ایک بہن تین بھائی ہم نے پانچ مہینے پہلے اپنا گھر بیچا ہے اپنے قرض اور پریشانیوں کی وجہ سے 80 لاکھ کا گھر بیچا ہے جس میں سے 20 لاکھ خرچ ہو چکے ہیں قرض اور پریشانیوں میں، اب ہمارے پاس باقی ساٹھ لاکھ ہیں، اور ان پیسوں میں ہمارے مطلب کا گھر نہیں مل رہا ،ہمیں آپ سے یہ پوچھنا ہے کہ اگر ہم لوگ یہ ساٹھ لاکھ روپے میزان بینک میں رکھوا کر اس کا منافع لینا چاہیں تو لینا جائز ہے یا نہیں ؟کیونکہ اس وقت ہم چاروں بہن بھائی بہت پریشان ہیں ،ہمارا بھی اور بہن کا گھر بھی کرائے کا ہے اگر ہم ایسا کریں تو غلط تو نہیں؟ چوں کہ ہم کرائے کے مکان میں رہائش پذیر ہیں۔
جواب: مروجہ اسلامی بینکوں کے معاملات مکمل طور  پر شرعی اصولوں کے مطابق نہیں ،  کسی بھی  بینک (چاہے روایتی سودی ہو یا مروجہ اسلامی ہو) میں سیونگ اکاؤنٹ کھلوانا اور نفع حاصل کرنا جائز نہیں ،لہذامذکورہ  رقم  میزان بینک میں رکھوا کر اس کا منافع لینا جائز نہیں ۔فتاوی شامی میں ہے :"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل فی القرض، ج: 5، ص:166، سعید)الجامع لاحکام القرآن (تفسير القرطبي )میں ہے:"يا أيها الذين آمنوا اتقوا الله وذروا ما بقي من الربا إن كنتم مؤمنين (278) فإن لم تفعلوا فأذنوا بحرب من الله ورسوله وإن تبتم فلكم رؤس أموالكم لا تظلمون ولا تظلمون (279)قوله تعالى: (الذين يأكلون الربا) يأكلون يأخذون، فعبر عن الأخذ بالأكل، لأن الأخذ إنما يراد للأكل. والربا في اللغة الزيادة مطلقا، يقال: ربا الشيء يربو إذا زاد، ومنه الحديث:" فلا والله ما أخذنا من لقمة إلا ربا من تحتها" يعني الطعام الذي دعا فيه النبي صلى الله عليه وسلم بالبركة، خرج الحديث مسلم رحمه الله. وقياس كتابته بالياء للكسرة  في أوله، وقد كتبوه في القرآن بالواو. ثم إن الشرع قد تصرف في هذا الإطلاق فقصره على بعض موارده، فمرة أطلقه على كسب الحرام، كما قال الله تعالى في اليهود:" وأخذهم الربوا وقد نهوا عنه  ". ولم يرد به الربا الشرعي الذي حكم بتحريمه علينا وإنما أراد المال الحرام، كما قال تعالى:" سماعون للكذب أكالون للسحت  " يعني به المال الحرام من الرشا، وما استحلوه من أموال الأميين حيث قالوا:" ليس علينا في الأميين سبيل  ". وعلى هذا فيدخل فيه النهي عن كل مال حرام بأي وجه اكتسب. والربا الذي عليه عرف الشرع شيئان: تحريم النساء، والتفاضل في العقود وفي المطعومات على ما نبينه. وغالبه ما كانت العرب تفعله، من قولها للغريم: أتقضي أم تربي؟ فكان الغريم يزيد في عدد المال ويصبر الطالب عليه. وهذا كله محرم باتفاق الأمة. الثانية- أكثر البيوع الممنوعة إنما تجد منعها لمعنى زيادة إما في عين مال، وإما في منفعة لأحدهما من تأخير ونحوه. ومن البيوع ما ليس فيه معنى الزيادة، كبيع الثمرة قبل بدو صلاحها، وكالبيع ساعة النداء يوم الجمعة، فإن قيل لفاعلها، آكل الربا فتجوز وتشبيه."(سورة البقرة، رقم الآية:279/278، ج:3، ص:347، ط:دارالفكر)فقط والله أعلم
                                                  
عنوان: شیئرز کی خرید و فروخت
سوال: میں نے آج ایک شیئر خریدا، اب میں اس کو آج ہی بیچنا چاہتا ہوں، اس لیے کہ مجھے نفع اچھا ہو گیا ہے تو کیا میں آج بیچ سکتا ہوں،  میرے portfolio میں قبضہ آ چکا ہے۔
جواب: واضح رہے کہ شیئرز کی خرید و فروخت درج ذیل شرائط کے ساتھ جائزہے :1-  جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود آچکا  ہو، صرف کاغذی طور پر رجسٹرڈ نہ ہو؛ یعنی اس کمپنی کے کل اثاثے نقد کی شکل میں نہ ہوں، بلکہ اس کمپنی نے اپنے کچھ جامد اثاثے بنا رکھے ہوں، جیسے کمپنی کے لیے بلڈنگ بنالی ہو، یا زمین یا مشینری خرید لی ہو یا اس کے پاس تیار یا خام مال موجود ہو۔2- کمپنی کا  سرمایہ  جائز و حلال ہو، اور اس کے شرکاء میں سودی کاروبار کرنے والے اداروں یا  افراد کا سرمایہ شامل نہ ہو، یعنی وہ شیئرز نہ تو کسی بینک کے ہوں، اور نہ کسی انشورنس کمپنی کے ہوں، اور نہ ہی اس کمپنی میں بینک، یا انشورنس یا جوا یا شراب یا کسی اور حرام چیز کا کاروبار کرنے والے اداروں کا سرمایہ شامل ہو۔3- اس کمپنی نے  بینک سے سودی قرضہ نہ لیا ہوا ہو، وجہ اس کی یہ ہے کہ کمپنی کے ذمہ داران تجارت و سرمایہ کاری کرنے میں  شیئر ہولڈرز کے  شرعًا وکیل ہوتے ہیں،  جس طرح سے  خود  سود پر قرضہ لینا جائز نہیں اسی طرح سےکسی کو اس کام کے لیے وکیل بنانا بھی جائز نہیں۔4- کمپنی کا کاروبار جائز و حلال ہو، یعنی وہ کمپنی  حرام اشیاء کے کاروبار نہ کرتی ہو، اور اس کا کاروبار نہ صرف حلال اشیاء پر مشتمل ہو، بلکہ شرعی اصولوں کے مطابق و شرائط فاسدہ وغیرہ سے پاک ہو،  جوئے، سٹے، شراب، سودی کاروبار میں ملوث نہ ہو، اس لیے کہ جس طرح حرام کاروبار خود کرنا ناجائز ہے، اسی طرح حرام کاروبار میں کسی اور کی معاونت کرنا، یا کسی کو اپنے وکیل بنانا بھی ناجائز ہے۔5- شیئرز کی خرید و فروخت میں، خرید و فروخت کی تمام شرائط کی پابندی ہو۔ (مثلاً: شیئرز خریدنے کے بعد وہ مکمل طور پر خریدار کی ملکیت میں  آجائیں، اس کے بعد انہیں آگے فروخت کیا جائے، خریدار کی ملکیت مکمل ہونے اور قبضے سے پہلے شیئرز آگے فروخت کرنا جائز نہیں ہوگا، اسی طرح فرضی خریدوفروخت نہ کی جائے)۔آج کل C.D.C اکاونٹ میں شیئرز کا منتقل ہوجانا شرعاً قبضہ کہلائےگا، C.D.C اکاونٹ میں منتقل ہوجانے سے پہلے صرف موبائل میں میسج آجانے پر شیئرز کو آگے فروخت کرنا جائز نہیں۔6- حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو، پس جو کمپنی کل منافع کو تمام شیئر ہولڈرز میں تقسیم نہ کرتی ہے، بلکہ منافع میں سے کچھ فیصد مثلاً 20 فیصد مستقبل کے ممکنہ نقصان کے خطرہ کے پیشِ نظر اپنے پاس محفوظ  کرلیتی ہو، اور منافع کا بقیہ 80 فیصد  شیئر ہولڈرز میں تقسیم کرتی ہو، اس کمپنی کے شیئرز خریدنا جائز نہیں۔7-  خریدے گئے شیئر کی وصولی اور اس کی قیمت کی ادائیگی دونوں ادھار نہ ہوں، یعنی مثال کے طور پر خریدار زبانی شیئر آج کی قیمت پر خریدے، اور قیمت کی ادائیگی اور شیئر کی وصول ایک ہفتہ بعد طے کرے، تو صورت بھی جائز نہیں۔8- شیئرز کی خرید و فروخت میں جوے کی صورت نہ ہو، بعض مرتبہ شیئر کے خریدار کا مقصد ڈیفرینس برابر کرنا ہوتا ہے،  یعنی اس کا مقصد کمپنی کا حصہ دار بن کر سالانہ منافع حاصل کرنا نہیں ہوتا، بلکہ اس کا مقصد کم قیمت پر خرید کر قیمت بڑھتے ہی فروخت کرنا ہوتا ہے، اس غرض سے شیئرز کی خرید و فروخت کرنے  والے شیئرز پر شرعی قبضہ کیے بغیر آگے فروخت کر دیتے ہیں، جس میں اصل رقم کے بڑھنے اور ڈوبنے دونوں کا خطرہ ہوتا ہے، جسے شریعت کی اصطلاح میں جوا کہا جاتا ہے۔لہذا صورت مسئولہ میں سائل نے جو شیئرز خریدے  ہیں،  اگر اس میں مذکورہ شرائط پائی جارہی ہیں اورسائل نے ان شیئرز پر قبضہ کرلیا ہے یا وہ شیئرز  سائل کے، C.D.C  اکاؤنٹ میں منتقل ہوگئے ہیں تو سائل کے لیے ان شیئرز کو منافع کے ساتھ آگے بیچنا جائز ہے۔البحر الرائق میں ہے:"وأما شرائط المعقود عليه فأن يكون موجودا مالا متقوما مملوكا في نفسه وأن يكون ملك البائع فيما يبيعه لنفسه وأن يكون مقدور التسليم فلم ينعقد بيع المعدوم وما له خطر العدم.......وخرج بقولنا وأن يكون ملكا للبائع ما ليس كذلك فلم ينعقد بيع ما ليس بمملوك له وإن ملكه بعده۔"(کتاب البیع  ، شرائط البیع جلد ۵ ص: ۲۷۹ ، ۲۸۰ ط: دارالکتاب الاسلامي)الفقہ الاسلامی و ادلتہ میں ہے:"وأما‌‌ الموكل فيه (محل الوكالة): فيشترط فيه ما يأتي......أن يكون التصرف مباحا شرعا: فلا يجوز التوكيل في فعل محرم شرعا، كالغصب أو الاعتداء على الغير۔"(الوکالة ، شروط الوکالة ، المؤکل فیه جلد۴ ص: ۲۹۹۹ ط: دارالفکر)الجوہرۃ النیرۃ میں ہے:"(ومن اشترى شيئا مما ينقل ويحول لم يجز له بيعه حتى يقبضه) مناسبة هذه المسألة بالمرابحة والتولية أن المرابحة إنما تصح بعد القبض ولا تصح قبله۔"(کتاب البیوع ، باب المرابحة و التولية جلد ۱ ص:۲۱۰ ط: المطبعة الخیریة)فتاوی عالمگیری میں ہے:"أما شركة العقود فأنواع ثلاثة: شركة بالمال، وشركة بالأعمال وكل ذلك على وجهين: مفاوضة وعنان، كذا في الذخيرة. وركنها الإيجاب والقبول وهو أن يقول أحدهما: شاركتك في كذا وكذا ويقول الآخر: قبلت، كذا في الكافي، ويندب الإشهاد عليها، كذا في النهر الفائق. وشرط جواز هذهالشركات كون المعقود عليه عقد الشركة قابلا للوكالة، كذا في المحيط وأن يكون الربح معلوم القدر، فإن كان مجهولا تفسد الشركة وأن يكون الربح جزءا شائعا في الجملة لا معينا فإن عينا عشرة أو مائة أو نحو ذلك كانت الشركة فاسدة، كذا في البدائع. وحكم شركة العقد صيرورة المعقود عليه وما يستفاد به مشتركا بينهما، كذا في محيط السرخسي۔"(کتاب الشرکة ، الفصل الثاني فی الالفاظ التی تصح الشرکة بها و التی لاتصح جلد ۲ص: ۳۰۱ ، ۳۰۲ ط: دارالفکر)احکام القرآن للجصاص میں ہے:"وحقيقته تمليك المال على المخاطرة وهو أصل في بطلان عقود التمليكات الواقعة على الأخطار۔"(المائدۃ :۹۰ باب تحریم الخمر جلد ۴ ص: ۱۲۷ ط: داراحیاء التراث العربي)وفیہ ایضا:"ولا خلاف بين أهل العلم في تحريم القمار وأن المخاطرة من القمار قال ابن عباس إن المخاطرة قمار وإن أهل الجاهلية كانوا يخاطرون على المال والزوجة وقد كان ذلك مباحا إلى أن ورد تحريمه وقد خاطر أبو بكر الصديق المشركين حين نزلت الم غلبت الروم وقال له النبي صلى الله عليه وسلم زد في الخطر وأبعد في الأجل ثم حظر ذلك ونسخ بتحريم القمار ولا خلاف في حظره إلا ما رخص فيه من الرهان في السبق في الدواب والإبل والنصال إذا كان الذي يستحق واحدا إن سبق ولا يستحق الآخر إن سبق وإن شرط أن من سبق منهما أخذ ومن سبق أعطى فهذا باطل فإن أدخلا بينهما رجلا إن سبق استحق وإن سبق لم يعط فهذا جائز وهذا الدخيل الذي سماه النبي صلى الله عليه وسلم محللا۔"(البقرۃ : ۲۱۹ باب تحریم المیسر جلد ۲ ص: ۱۱ ط: دار احیاء التراث العربي)جواہر الفتاوی میں ہے:"مثلاً آدمی جس حصص کو خرید کر بیچنا چاہتا ہے، اس پر شرعی طریقہ پر قابض ہو، اور دوسرے کو تسلیم و حوالہ کرنے پر قادر ہو۔واضح رہے کہ قبضہ کا حکم ثابت ہونے کے لیے شیئرز کا خرید نے  والے کے نام پر رجسٹر یا الاٹ ہونا ضروری ہے، رجسٹر یا الاٹ ہونے سے پہلے زبانی وعدہ یا غیر رجسٹر شدہ حصص کی خرید و فروخت کمی بیشی کے ساتھ جائز نہ ہوگی، کیوں کہ ایسے حصص درحقیقت رسیدیں ہیں، کمپنی کے واقعی حصے نہیں، اس واسطے نفع و نقصان کا مالک صرف رجسٹر شدہ اسامی سمجھے جاتے ہیں، مثلاً ایک شخص نے فی شیئر دس روپے کرکے سو شیئر خریدنے کے لیے کسی سے کہہ دیا، اور یہ بھی کہا ہے کہ ہفتہ بعد پیسے دے کر شیئر وصول کرے گا، تو ایسے حالات میں یہ خرید و فروخت صحیح نہیں ہوئی ۔۔۔ لہذا ایسے شیئر کی کمی بیشی کے ساتھ  خرید و فروخت جائز نہیں ہے، حرام ہے، البتہ یہ صحیح ہے کہ پہلے شیئرز رجسٹر ہوجائے، اور قیمت بھی ادا کردی جائے، یا قیمت اب تک ادا کرنا باقی ہے، شیئرز وصول کرلیے ہیں، تو اس صورت میں حصص کو بیچ کر منافع لینا جائز ہے۔"( جلد ۳  ص :۲۶۹، ۲۷۰ ط: اسلامی کتب خانہ)جواہر الفتاوی میں ہے:"یہ خرید و فروخت دونوں طرف سے ادھار ہے، اس سے رسول اللہ صلی اللہ علیہ وسلم نے منع فرمایا ہے۔نهي رسول الله صَلَّى اللَّهُ عَلَيْهِ وَسلم عَن بيع الكالئ بالكالئ.یعنی رسول اللہ صلی اللہ علیہ وسلم نے ادھار کی بیع ادھار سے منع  فرمایا ہے۔اس واسطے مذکورہ طریقے پر شیئرز کی خرید و فروخت نا جائز ہے۔"( جلد ۳ ص:۲۶۵ ، ۲۶۶ ط: اسلامی کتب خانہ)فقط و اللہ اعلم
                                                  
عنوان: غیر مسلم کے لیے مندر نما ماڈل بنانا
سوال: میرا بھائی فرنیچر کام کرتا ہے۔ کبھی غیر مسلم کے گھر میں بھی کام کرنا پڑتا ہے اور اس غیر مسلم کے گھر میں کبھی مورتی رکھنے کے لئے چھوٹا سا مندر نما ماڈل بنانا پڑتا ہے ۔توکیا یہ مورتی رکھنے کے لئے مندر نما ماڈل بنانا درست ہے؟
جواب: صورتِ مسئولہ میں غیر مسلم کے گھر میں باقی کام وغیرہ تو  جائز ہے، اور اس کی آمدنی بھی جائز ہے، لیکن اس گھر میں خاص مورتی کے لیے مندر نما ماڈل بنانا   چوں کہ  گناہ کے کام پر تعاون کا سبب بنے گا، اور  گناہوں کے کام میں دوسرے کا تعاون کرنا  بھی  گناہ ہے،   اس لیے اس مندر نما ماڈل کو بنانا  اور اس کی اجرت لینا جائز نہیں ہے۔فتاوی شامی میں ہے:"(و) جاز تعمير كنيسة و (حمل خمر ذمي) بنفسه أو دابته (بأجر)  لا عصرها؛ لقيام المعصية بعينه.(قوله: وحمل خمر ذمي) قال الزيلعي: وهذا عنده، وقالا: هو مكروه " لأنه عليه الصلاة والسلام «لعن في الخمر عشرة وعد منها حاملها» وله أن الإجارة على الحمل و هو ليس بمعصية، ولا سبب لها وإنما تحصل المعصية بفعل فاعل مختار، وليس الشرب من ضرورات الحمل، لأن حملها قد يكون للإراقة أو للتخليل، فصار كما إذا استأجره لعصر العنب أو قطعه والحديث محمول على الحمل المقرون بقصد المعصية اهـ زاد في النهاية وهذا قياس وقولهما استحسان، ثم قال الزيلعي: وعلى هذا الخلاف لو آجره دابة لينقل عليها الخمر أو آجره نفسه ليرعى له الخنازير يطيب له الأجر عنده وعندهما يكره.وفي المحيط لايكره بيع الزنانير من النصراني والقلنسوة من المجوسي، لأن ذلك إذلال لهما وبيع المكعب المفضض للرجل إن ليلبسه يكره، لأنه إعانة على لبس الحرام وإن كان إسكافاً أمره إنسان أن يتخذ له خفا على زي المجوس أو الفسقة أو خياطا أمره أن يتخذ له ثوبا على زي الفساق يكره له أن يفعل لأنه سبب التشبه بالمجوس والفسقة اهـ."(جلد۶ ص:۳۹۱، ط: سعید)فقط واللہ اعلم
                                                  
عنوان: MAGENTO آن لائن کمپنی کا شرعی حکم
سوال: میں ایک آن لائن کمپنی میں کام کررہا ہوں، جس کا نام( magento) ہے،  اس میں کام کرنے کا طریقہ کار کچھ یوں ہے کہ اس میں سب سے پہلے آپ کو مطلوبہ رقم ڈیپازٹ کرنی ہوگی،  کم از کم 29 ڈالر زیادہ کی کوئی حد نہیں ،  اب وہ رقم آپ کے میجینٹو کے اکاونٹ میں محفوظ ہو جاتی ہے جب بھی آپ چاہے نکلوا سکتے ہیں ،  اب پیسے رکھنے کے بعد روزانہ کا ورک ہوتا ہے،  ورک یہ ہوتا ہے کہ آپ کو روزانہ ایڈز  دیکھنے اور ان کی ایڈورٹائزمنٹ ہوتی ہے اور وہ ایڈز فحش یا غلط نہیں ہوتے اور روزانہ کی بنیاد پر ارننگ ہوتی ہے ، کام کے بدلے ارننگ ہوتی ہے، بنا کام کے ارننگ نہیں ہو گی،  اب ارننگ کتنی ہوتی ہے ؟ ارننگ شروع میں ایک ڈالر کے قریب ہوتی ہے اور بیلنس آہستہ آہستہ جتنا زیادہ ہو گا ارننگ بھی زیادہ ہو گی، مثلا اگر آپ کے پاس 50 ڈالرز ہیں تو روزانہ 2 ڈالرز  ارننگ ہو گی اور آہستہ آہستہ جب آپ کا بیلنس زیادہ ہوگا تو ارننگ بھی زیادہ ہوتی جائے گی،  70 ڈالر جب جمع ہو جائیں گے تو 3 ڈالرز  روزانہ، پھر دوسرے دن اس سے زیادہ،  یعنی کہ فیصد کے حساب سے ارننگ ہوتی ہے،  جب آپ کا بیلنس اتنا ہو گا تو ارننگ اتنی ہو گی،  بیلنس جتنا زیادہ ارننگ اتنی زیادہ ہوگی،  لیکن کام کرنے کے لیے اکاؤنٹ میں بیلنس ہونا ضروری ہے،  اگر بیلنس 0 ہے تو پھر آپ کام نہیں کر سکتے اور اس میں منافع ہی ہوتا ہے اگر کام کیا جائے تو،   نقصان صرف اس صورت میں ہوتا ہےکہ سائٹ بند ہو جائے یا اکاونٹ بند ہو جائے،  کیوں کہ اس میں صرف ہم ایڈز دیکھتے ہیں اور ایڈورٹائزمنٹ کرتے ہیں اور اس میں نقصان صرف سائٹ بند ہونے کی صورت میں یا تکنیکی خرابی کی وجہ سے ہوسکتا ہے تو بتائیے ایک طرف ان کے پاس مال رکھ کر  پھر ساتھ کام کر کے جو ارننگ ہوتی ہے اور ارننگ بھی بیلنس پہ ڈیپینڈ کرتی ہے، اس کا کیا حکم ہے؟
جواب: مذکورہ کمپنی میں رجسٹرڈ ہونااور اس سے پیسے کمانا ناجائز ہے،اس کی چند شرعی خرابیاں درج ذیل ہیں:1-    اس میں ایسے لوگ اشتہارات کو دیکھتے ہیں جن کایہ چیزیں لینے کا کوئی ارادہ ہی نہیں، بائع کو ایسے دیکھنے والوں کی تعداد میں اضافہ دکھانا جو کہ کسی طرح بھی خریدار نہیں، یہ بیچنے والے کے ساتھ  ایک قسم کا دھوکا ہے۔2-  اس میں کلک کرنے والا ایک ہی شخص کئی بار کلک کرتا ہے ،  جس سے یہ تاثر دیا جاتا ہے کہ اشتہار دیکھنے والے بہت سے لوگ ہیں، جس سے اشتہار دینے والوں کی ریٹنگ بڑھتی ہے، حالاں کہ یہ بات بھی خلاف واقعہ اور دھوکا دہی ہے۔3-  نیز ایڈ پر کلک ایسی چیز نہیں ہے جو منفعتِ مقصودہ ہو، اس لیے یہ اجارہ صحیح نہیں ہے۔4-  اگر ان اشتہارات میں جان دار کی تصاویر یا خواتین کے تصاویر بھی ہوں تو یہ اس پر مستزاد قباحت ہے۔5-  اس اجارہ کے معاملہ میں عمل  (کلک کی مجموعی تعداد) اور وقت (کلک کرنے کی مدت ) دونوں پر اجارہ ہوتا ہے، جس کی وجہ سے یہ معاملہ فاسد ہے۔6-  انویسمنٹ کے طریقہ کار میں  مزید یہ خرابی بھی ہے کہ  یہ انویسمنٹ پلان میں یومیہ متعین نفع دیتی ہے، مثلاً انوسٹمنٹ $50= روزانہ کی آمدنی تقریباً $2، انوسٹمنٹ$70= روزانہ کی آمدنی تقریباً$3،نیز جتنی انویسٹمنٹ زیادہ ہوگی اتنا ہی نفع زیادہ ہوگی جیسا کہ سوال میں مذکورہیں،جب کہ شرعاً اس طرح کی انویسمنٹ ناجائز ہے۔خلاصہ یہ ہے کہ مذکورہ کمپنی سے معاملہ کرنا، اس میں رجسٹرڈ ہونا ناجائز اور حرام ہے،اس کے بجائے کسی حلال روزگار کی کوشش کرنی چاہیے، مزید یہ کہ اس سے محنت کرکے کمانے کی عادت ختم ہوجائے گی آدمی سست ہوجائے گا اور بیمار بھی۔شعب الایمان میں ہے:" عن سعيد بن عمير الأنصاري قال: سئل رسول الله صلى الله عليه وسلم أي الكسب أطيب؟ قال:عمل ‌الرجل ‌بيده، وكل بيع مبرور."(الثالث عشر من شعب الإيمان ، وهو باب التوكل بالله عز وجل والتسليم لأمره تعالى في كل شيء، ج:2، ص:84، ط:دار الكتب العلمية بيروت)فتاوی شامی میں ہے:"(هي) لغة: اسم للأجرة وهو ما يستحق على عمل الخير ولذا يدعى به، يقال أعظم الله أجرك. وشرعا (تمليك نفع) مقصود من العين (بعوض) حتى لو استأجر ثيابا أو أواني ليتجمل بها أو دابة ليجنبها بين يديه أو دارا لا ليسكنها أو عبدا أو دراهم أو غير ذلك لا ليستعمله بل ليظن الناس أنه له فالإجارة فاسدة في الكل، ولا أجر له لأنها منفعة غير مقصودة من العين بزازية."(كتاب الإجارة، ج:6، ص:4، ط:سعيد)وفیہ ایضاً:"(أو) استأجر (خبازا ليخبز له كذا) كقفيز دقيق (اليوم بدرهم) فسدت عند الإمام لجمعه بين العمل والوقت ولا ترجيح لأحدهما فيفضي للمنازعة (قوله فيفضي للمنازعة) فيقول المؤجر المعقود عليه: العمل والوقت ذكر للتعجيل ويقول المستأجر: بل هو الوقت والعمل للبيان."(كتاب الإجارة، باب الإجارة الفاسدة، ‌‌مطلب في الاستئجار على المعاصي، ج:6، ص:58، ط:سعيد)الموسوعۃ الفقہیہ الکویتیہ میں ہے:"الإجارة على المنافع المحرمة كالزنى والنوح والغناء والملاهي محرمة، وعقدها باطل لايستحق به أجرة . ولايجوز استئجار كاتب ليكتب له غناءً ونوحاً؛ لأنه انتفاع بمحرم ... ولايجوز الاستئجار على حمل الخمر لمن يشربها، ولا على حمل الخنزير."(الف، إجارة،أنواع الإجارة بحسبِ مايؤجر،الفصل السابع ‌‌الإجارة على المعاصي والطاعات، ج:1، ص:291، ط:دارالسلاسل الكويت)فقط والله اعلم
                                                  
عنوان: فوسیج آن لائن کمپنی کے ذریعہ پیسہ کمانا
سوال: فورسیج نام کی کوئی کمپنی ہے، اس کا کوئی اونر ہے، یہ   انٹرنیٹ کے ساتھ جڑی ہے، پھر یہ سود کیسے ہو ؟محنت کرتے ہیں تو ڈالر آتے ہیں  اس پر روشنی ڈالیے۔
جواب: واضح رہے کہ فورسیج آن لائن کمپنی کا جو طریقہ کار ہے اس میں شرعا دو خرابیا ں پائی جاتی ہیں ایک تو اس میں جوا پایا جاتا ہے کہ کمپنی  جوائن کرنے کے لیے کچھ  روپے جمع کرتے ہیں کمپنی جوائن کرنے کے  بعدممبر کو  روپے تب ملتے ہیں  جب وہ  کسی اور کو ممبر بنائےگا ورنہ ممبر کو  پیسے نہیں ملیں گے دوسرا یہ کہ حقیقت میں اس کمپنی کا کوئی کاروبار نہیں ہے   لہذا صورت مسئولہ میں مذکورہ وجوہات کی بنا پر مذکورہ کمپنی جوائن کرنا اور نفع کماناجائز نہیں ہے۔فتاوی شامی میں ہے:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر و الإباحة , فصل في البيع جلد 6 ص: 403 ط: دارالفکر)فقط واللہ اعلم
                                                  
عنوان: ویزے کی خرید و فروخت کا شرعی حکم
سوال: میں دبئی  میں  ایک کمپنی  میں کام کرتا ہوں،ہماری کمپنی جب کبھی مزدوروں کی ضرورت پڑتی ہے تو اس کے لیے جو طریقہ اختیار کیا جاتا ہے وہ مندرجہ ذیل ہے:کمپنی کے مطالبے سے پہلے ہی  دبئی میں کام کے خواہش مند پاکستانیوں کے پاسپورٹ منگوالیتا ہوں، جب کمپنی مزدوروں کا مطالبہ کرتی ہے ، یہ کوائف میں ایک ایجنٹ کے حوالے کرتا ہوں،یہ ایجنٹ ان کوائف  کو کمپنی کے دفتر میں مدیر کے حوالے کرتا ہے،مدیر ان کوائف پر موجود نام کی فہرست  کمپنی کے دفتر میں مدیر کے حوالے کرتا ہے،پھر مدیر اس فہرست کو کمپنی مالک کے سامنے پیش کرتا ہے،مالک اس فہرست پر دستخط کرکے منظوری دیتا ہے کہ یہ مزدور ہمیں مطلوب ہیں،اس طرح مالک کی طرف سے ویزے جاری ہوتے ہیں۔اس کے بعد مدیر وہ ویزے ایجنٹ کے حوالے کرتا ہے،اور ہر ویزے پر  رقم وصول کرتا ہے،پھر ایجنٹ وہ ویزے میرے حوالے کرتا ہے،اور  مجھے اپنا نفع رکھ کر رقم وصول کرتا ہے،میں یہ مزید کچھ نفع کے ساتھ  مزدوروں کو دیتا ہوں۔نیز ہمیں یہ علم نہیں ہے کہ کمپنی کے مالک  کی طرف سے مدیر کو یہ ویزے بیچنے کی اجازت ہے کہ نہیں؟نہ ہی ہم معلوم کرسکتے ہیں! لہذا اجازت ہو یہ نہ ہو ، دونوں میرے لیے مزدوروں سے نفع لینے کا کیا حکم ہے؟اور ایجنٹ کی ہدایات کے مطابق میں بھی نفع لینے کا پابند ہوں،اگر میں نے نفع نہیں لیا تو وہ مجھے ویزے نہیں دے گا۔
جواب: واضح رہے کہ شریعت اسلامیہ میں کسی بھی چیز کی خرید و فروخت کے لیے  اس کا ٹھوس مادی حالت میں خارجی وجود (عین ہونا)ضروری ہے،چناں چہ  جس چیز میں بھی یہ شرط نہ پائی جاۓ، اس  کی خرید و فروخت جائز نہیں ہے، لہذا ویزے میں بھی یہ شرط نہیں پائی جاتی، کیوں کہ ویزے کسی بھی ملک میں  جاکر رہنے کا محض ایک اجازت نامہ  ہے،(یعنی محض ایک حق ہے)یہ کسی قسم کا  مال نہیں ہے۔ چناں چہ صورتِ مسئولہ میں مدیر کا ایجنٹ کو ویزا فرخت کرنا اور  پھر سائل کا ایجنٹ سے خرید کر آگے بیچنا دونوں کے دونوں  ناجائز ہے، اور  شرعا ایسی آمدن حلال نہیں ہے،البتہ ویزہ لینے کے لیے   جو خرچہ ہوتا ہے وہ لینا جائز ہوگا۔لیکن اگر  سائل   ویزا فر وخت کرنے کے بجاۓ  خواہشمند حضرات سے یہ معاہدہ کرلےکہ میں  آپ لوگوں کا ویزہ لگوادوں گا، اور ٹکٹ وغیرہ کرادوگا،اور اس میں محنت اور کوائف وغیرہ  جمع کرانے  کے بارے میں جو وقت لگتا ہے،اس کے عوض اتنی رقم لوں گا،پھر سارے کام انجام دینے کےبعد اتنی رقم  لینا جائز ہوگا۔فتاوی شامی میں ہے:"وفي الأشباه لا يجوز الاعتياض عن ‌الحقوق ‌المجردة كحق الشفعة وعلى هذا لا يجوز الاعتياض عن الوظائف بالأوقاف." (كتاب البيوع،مطلب في بيع الجامكية،518/4،ط:سعيد) "(قوله: لا يجوز الاعتياض عن الحقوق المجردة عن الملك) قال: في البدائع: ‌الحقوق ‌المفردة لا تحتمل التمليك ولا يجوز الصلح عنها. أقول: وكذا لا تضمن بالإتلاف قال: في شرح الزيادات للسرخسي وإتلاف مجرد الحق لا يوجب الضمان؛ لأن الاعتياض عن مجرد الحق باطل إلا إذا فوت حقا مؤكدا."(كتاب البيوع،مطلب:لا يجوز الاعتياض عن الحقوق المجردة،518/4،ط:سعيد)فتاوی ہندیہ میں ہے:"بعضهم قالوا الأجير المشترك من يستحق الأجر بالعمل لا بتسليم نفسه للعمل .... وبعضهم قالوا الأجير المشترك من يتقبل العمل من غير واحد .... وإنما يعرف استحقاق الأجر بالعمل على العبارة الأولى بإيقاع العقد على العمل كما لو استأجر خياطا ليخيط له هذا الثوب بدرهم أو استأجر قصارا ليقصر له هذا الثوب بدرهم."(كتاب الإجارة،الباب الثامن والعشرون في بيان حكم الأجير الخاص والمشترك وهو مشتمل على فصلين،500/4، ط: رشيدية)فقط والله اعلم
                                                  
عنوان: ٹریول ایجنٹ کا دوسرے ایجنٹ کو حج درخواست / ویزہ فروخت کرنا
سوال: اگر کوئی ٹریول ایجنٹ حکومت سے حاصل حج  درخواستوں  کو نہ  بیچ سکے تو کیا وہ  دوسرے ٹریول ایجنٹ کو مہنگے داموں بیچ سکتا ہے؟
جواب: واضح رہے کہ حج کوٹہ  حقوق مجردہ میں سے ہے، جس کی خرید و فرخت جائز نہیں ہے،البتہ ٹریول ایجنٹ صارف سے اس طرح معاہدہ کرسکتے ہیں کہ ہم جو ویزہ اور ٹکٹ وغیرہ کا انتظام کریں گے اس کی  کل اجرت اتنی ہوگی ،اسی طرح  صورتِ مسئولہ میں ایک ٹریول ایجنٹ کا دوسرے ایجنٹ کو اپنا حج کوٹہ مہنگے داموں پر فروخت کرنا درست نہیں ، اس کی جائز صورت یہ ہو سکتی ہے کہ مثلاًً  ایک ویزہ 1000 روپے کا ہے ،پہلا ایجنٹ   دوسرے ٹریول ایجنٹ کو بیچنے کے بجائے  اس سے یہ طے کرے کہ جب دوسرے ایجنٹ کے پاس  کوئی صارف آئے تو وہ اس صارف کو یہ  کہے کہ آپ کو ہم 1500 روپے میں   ویزہ وغیرہ لگا کر دیں گے (یعنی ہماری سروس کی اجرت یہ ہے) پھر یہ دوسرا ایجنٹ پہلے ایجنٹ سے  اجارے کا عقد کر لے، یعنی پہلا ایجنٹ   دوسرے ایجنٹ سے    ویزہ لگانے کی اجرت مثلاً 1200  روپے وصول کرلے۔ دوسری جائز صورت یہ ہو سکتی ہے کہ پہلا ایجنٹ دوسرے  ایجنٹ کے ساتھ  یہ  معاہدہ طے کرے کہ تم (دوسرا ا یجنٹ) جو کوئی  حج صارف میرے پاس لے کر آؤ گے اس میں اتنے فی صد تمہارا اور اتنے فی صد میرا  ہوگا،اور صارف کے ساتھ مذکورہ بالا طریقے پر بیع کی بجائے اجرت کا عقد ہی ہو۔بنایہ شرح ہدایہ میں ہے :"وقال في " الزيادات ": ‌بيع ‌الحقوق لا يجوز.""‌‌كتاب القسمة،‌‌فصل في كيفية القسمة،ج11،ص440،ط:دار الكتب العلمية."بدائع الصنائع میں ہے:"و للأجير أن يعمل بنفسه وأجرائه إذا لم يشترط عليه في العقد أن يعمل بيده؛ لأن العقد وقع على العمل، والإنسان قد يعمل بنفسه وقد يعمل بغيره؛ ولأن عمل أجرائه يقع له فيصير كأنه عمل بنفسه، إلا إذا شرط عليه عمله بنفسه؛ لأن العقد وقع على عمل من شخص معين، والتعيين مفيد؛ لأن العمال متفاوتون في العمل فيتعين فلا يجوز تسليمها من شخص آخر من غير رضا المستأجر."(بدائع الصنائع، كتاب الإجارة،فصل في حكم الإجارة،ج4،ص204،دارالكتب العلمية)درر الحكام شرح غرر الاحكام:"‌أقعد ‌خياطا ونحوه في دكانه من يطرح عليه العمل بالنصف جاز."(كتاب الإجارة،مسائل شتى في الإجارة،ج2،ص240،ط:دار إحياء الكتب العربية)فقط واللہ اعلم
                                                  
عنوان: خریدی ہوئی چیز کا بائع کے قبضے میں عیب دار ہوجانے پر بیع کا حکم
سوال: میں نے دس  جنوری 2022 کو ایک مکان (G+2) اپنے بیٹے کے پیسے سے خریدا،جو میرے بیٹے کےہی نام پر ہے،اس مکان کے چار مالکان تھے،ان سب نے پورا گھر جو چھ پورشنز پر مشتمل تھا( ہر ایک فلور پر دو پورشنز )آپس کی رضا مندی سے ہمیں فروخت کیا،سیل ایگریمنٹ میں دس فیصد بیعانہ ادا کردیا گیا،پھر مکان کا قبضہ ملنے سے پہلے ہی مذکورہ مکان کا ایک پورشن سندھ بلڈنگ اتھارٹی کنٹرول نے توڑدیا،جب مجھے یہ خبر ملی تو میں نے بنوری ٹاؤن سے زبانی مسئلہ دریافت کیا،انہوں نے کہا کہ فروخت کنندہ  وہ پورشن خریدار کو بنانے کر دینے کے ذمہ دار ہیں،یا اگر چاہیں تو بنائی کی قیمت دےدیں،یہ بات جب میں نے ان لوگوں سے کی،اور اسٹیٹ ایجنٹ سے کہی تو وہ کہنے لگے کہ تم جھوٹے اور بے ایمان ہو،اور اسٹیٹ ایجنٹ کہنے لگا کہ بس مجھے میرا کمیشن دو۔اب معلوم یہ کرنا ہے کہ مذکورہ مکان کا قبضہ سے پہلےجو نقصان ہوا ہے،وہ کس کے ذمے ہے؟کیا اسٹیٹ ایجنٹ کی یہ ذمہ داری  نہیں کہ وہ تمام معاملات کلیئر کروائے اور پھر اپنے کمیشن کا مطالبہ کرے؟نوٹ:مذکورہ مکان کا قبضہ اب ہمیں مل چکا ہے،ہم نے صرف دس لاکھ روکے ہوئے ہیں جب تک کہ معاملہ کا فیصلہ ہوجائے،یہ بھی واضح رہے کہ ایک پورشن فروخت کرنے والوں میں سے ایک کی سابقہ بیوی نے تڑوایا ہے۔
جواب: صورتِ مسئولہ میں اگر سندھ بلڈنگ اتھارٹی والے یہ مکان غیر قانونی تعمیرات کی بناء پر توڑ کے گئے ہیں اور سائل کو مکان خریدتے وقت اس کے غیر قانونی ہونے کا علم بھی تھا تو اس کے بعد نہ سائل کو فروخت کنندہ سے نقصان کا تاوان لینے کا اختیار ہےا ور نہ ہی بیع ختم کرنے کااختیار حاصل ہے،اور اگر سائل کو اس تعمیر کے غیر قانونی ہونے کا علم نہیں تھابلکہ لا علمی کی بناء پر خریدلیا اور پھر قبضہ سے پہلے ہی مکان کا ایک پورشن توڑ دیا گیا تو اس صورت میں سائل کو اختیار ہے کہ مکان کو لینا چاہے تو فروخت کنندہ سے یہ مکان پوری قیمت دے کر خرید لے اور اگر چاہے تو یہ سودا ختم کردے،اور اگر یہ تعمیر غیر قانونی نہیں تھی بلکہ سائل کے بیان کے مطابق ایک خاتون نے اس کو تڑوایا ہے تو اس صورت میں نقصان کی ذمہ دار یہ خاتون ہوں گی،سائل اگر سودا باقی رکھنا چاہتا ہے اور اس کے پاس شرعی شہادت موجود ہو کہ مذکورہ خاتون نے یہ مکان تڑوایا ہےتو اس خاتون کے خلاف قانونی چارہ جوئی کرکے اس سے اپنا نقصان وصول کرسکتا ہے۔"رد المحتار"میں ہے:"وكذا كل مفيد رضا بعد العلم بالعيب يمنع الرد والأرش."مطلب فيما يكون رضا بالعيب ويمنع الرد. قوله بعد العلم بالعيب: أي علمه بكون ذلك عيبا: ففي الخانية: لو رأى بالأمة قرحة ولم يعلم أنها عيب فشراها ثم علم أنها عيب له ردها؛ لأنه مما يشتبه على الناس فلا يثبت الرضا بالعيب. اهـ. وقدمنا أنه لو كان مما لا يشتبه على الناس كونه عيبا ليس له الرد. وفي نور العين عن المنية قال البائع بعد تمام البيع قبل القبض تعيب المبيع فاتهمه المشتري في إخباره ويقول: إن غرضه أن أرد عليه فقبضه المشتري لا يكون رضا بالعيب ولا تصرفه إذا لم يصدقه، لكن الاحتياط أن يقول له: لا أعلم بذلك وأنا لا أرضى بالعيب، فلو ظهر عندي أرده عليك. اهـ قوله والأرش: أي نقصان العيب."(ص:34،ج:5،کتاب البیوع،باب خیار العیب،ط:سعید)وفيه ايضا:"حدث عيب آخر عند المشتري بغير فعل البائع، فلو به بعد القبض رجع بحصته من الثمن ووجب الأرش وأما قبله فله أخذه أو رده بكل الثمن مطلقا.قوله وأما قبله إلخ: أي وأما إذا كان حدوث العيب الثاني بفعل البائع قبل القبض خير المشتري سواء وجد به عيبا أو لا بين أخذه أي مع طرح حصة النقصان من الثمن وبين رده وأخذ كل الثمن،...وكذا لو كان بفعل أجنبي فإنه يخير ولكنه إن اختار الأخذ يرجع بالأرش على الجاني...وأشار إلى أن حدوثه قبل القبض بفعل كاف في التخيير بين الأخذ والرد سواء كان به عيب قديم أو لا فافهم."(ص:16،ج:5،کتاب البیوع،باب خیار العیب،ط:سعید)"بدائع الصنائع"میں ہے:"وإن هلك بفعل أجنبي فعليه ضمانه، لا شك فيه، والمشتري بالخيار إن شاء فسخ البيع، واتبع البائع الجاني بضمان ما جنى، وإن شاء اختار البيع، واتبع الجاني بالضمان، وعليه جميع الثمن، وأيهما اختار، فالحكم فيه بعد ذلك على ما ذكرنا في إتلاف الأجنبي كل المبيع، والله عز وجل أعلم. هذا إذا هلك بعض المبيع قبل القبض."(ص:241،ج:5،کتاب البیوع،فصل فی حکم البیع،ط:دار الکتب العلمیة)"الأشباه والنظائر"میں ہے:"‌‌القاعدة التاسعة عشرة: ‌إذا ‌اجتمع المباشر والمتسبب أضيف الحكم إلى المباشر."(ص:135،الفن الأول،القاعدة التاسعة عشر،ط:دار الكتب العلمية)"ألعقودالدرية في تنقيح فتاوي الحامدية"میں ہے:"قال في القنية من الغصب من باب ‌ضمان ‌الساعي والنمام بخ: شكا عند الوالي بغير حق... أقول: حاصله أنه إذا شكاه بغير حق يضمن ما أتلفه الوالي أو أعوانه من عضو أو من مال دون النفس؛ لأن الشكاية لا تفضي إلى الموت غالبا بخلاف العضو أو المال؛ لأن الغالب إفضاؤها إليه فلذا ضمنه الساعي وهذا خارج عن قاعدة الأشباه المذكورة أفتى به المتأخرون على خلاف القياس زجرا عن السعاية بغير حق."(ص:254،ج:2،کتاب الجنايات، ط:دار الکتب العلمیة)2)جہاں تک اسٹیٹ ایجنٹ کا تعلق ہے،اگر اس سے مراد(Broker) ہے کہ جس  کی ذمہ داری عرف میں صرف یہ ہوتی ہےکہ وہ بائع اور مشتری کی آپس میں ملاقات کرائے،اور سودا،بائع اور مشتری خود طے کریں،تو اس صورت میں سودا طے ہوجانے کے بعد وہ اجرت کا مستحق ہوجاتاہے،اوراگر اس سے مراد(Commission Agent) ہے،کہ جس کی ذمہ داری بائع یا مشتری کی طرف سے سودا کرانا بھی ہوتی ہے،تو جب تک وہ سودا مکمل نہ کرادےاس وقت تک وہ اجرت کا مستحق نہیں ہوتا۔صورتِ مسئولہ میں،مذکورہ بالا ایجنٹ کی دو قسموں میں  سے اگر پہلامراد ہے،تو صرف ملاقات کرانے اور سودا طے ہوجانے سے  وہ اجرت کا مستحق ہوچکا ہے،اور اگر دوسرا مراد ہے،تو بھی سودا مکمل کرانے کی وجہ سے وہ اجرت کا مستحق ہوچکا ہے،لہذا بہر صورت سائل کے لیے اس کا کمیشن روکنا جائز نہیں ہے۔"مرقاة المفاتيح"میں ہے:"وعن عبد الله بن عمر قال: قال رسول الله صلى الله عليه وسلم : أعطوا الأجير أجره قبل ‌أن ‌يجف ‌عرقه...والمراد منه المبالغة في إسراع الإعطاء وترك الإمطال في الإيفاء."(ص:1993،ج:5،کتاب البیوع،باب الإجارة،ط:دار الفكر،بيروت)"رد المحتار"میں  ہے:"وللمؤجر طلب الأجر للدار والأرض كل يوم وللدابة كل مرحلة إذا أطلقه، ولو بين تعين وللخياطة ونحوها من الصنائع إذا فرغ وسلمه فهلكه قبل تسليمه يسقط الأجر وكذا كل من لعمله أثر، وما لا أثر له کحمال له الأجر كما فرغ وإن لم يسلم...وهل المراد بالأثر عين مملوكة للعامل كالنشاء والغراء أم مجرد ما يعاين ويرى؟ قولان أصحهما الثاني."(ص:14,17،ج:6،کتاب الإجارة،شروط الإجارة،ط:سعيد)وفيه ايضا:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(ص:63،ج:6،کتاب الإجارة،مطلب في اجرة الدلال،ط:سعيد)"ألهداية في شرح بداية المبتدي"میں ہے:"لأن بالقبض تتم الصفقة في خيار العيب وفي خيار الرؤية والشرط لا تتم به."(ص:41،ج:3،کتاب البیوع،باب خیار العیب،ط:دار إحياء التراث العربي)فقط والله أعلم
                                                  
عنوان: جب شوہر نے بیوی کا سونا اس کی اجازت کے بغیر بیچا تو اسی مقدار کا سونا یا اس کی موجودہ قیمت واپس کرنی ہوگی
سوال: میں نے اپنی بیٹی کی شادی اپنی پھوپھی کے بیٹے سے کی تھی  ، کچھ دن پہلے اس کو طلاق ہوگئی ہے، طلاق کے بعد لڑکے والے لڑکی کا سارا سامان (جہیز ، مہر وغیرہ ) واپس دے رہے ہیں ، لیکن  ہم نے اپنی بچی کو( سوا دو تولہ ) سونے کاسیٹ دیا تھا، جس کو اس کے سسرال والوں نے چار سال پہلے بیچ دیا تھا، اب ہم کہتے ہیں کہ یا وہ سونے کا سیٹ واپس کردو اور یا اس کی موجودہ قیمت  واپس کردو، اور وہ کہہ رہے ہیں کہ ہم نے جس وقت بیچا تھا اس وقت اس کی جو قیمت تھی وہی واپس  کریں گے، اب پوچھنا یہ ہے کہ کیا موجودہ مالیت کے اعتبار سے وہ ہمارا سونا یا اس کی قیمت دینے کے پابند ہیں یا جس وقت انہوں نے وہ سونا بیچا تھا اس وقت جو اس کی قیمت تھی وہ  دینے کے پابند ہیں؟نوٹ: اس سونے کے پیسوں انہوں نے پلاٹ خریدا تھا ، جس کی مالیت ابھی بہت بڑھ گئی ہے۔وضاحت: یہ سونا میری بچی کے اجازت کے بغیر بیچا گیا تھا، اس کو نہیں بتایا تھا، اور وہ راضی بھی نہیں تھی ، اور اسی سونے سے جو گھر خریدا گیا ہے وہ بھی میری بچی کے سسرال والوں نے اپنی بیٹیوں کے نام پر خریدا ہے۔
جواب: صورتِ  مسئولہ میں جو سونا سائل کی بچی کے سسرال والوں نے  لے کر بیچ دیا ہے، تو ان  پر اسی مقدار میں سونا یا سونے کی موجودہ  قیمت کی رقم لوٹانا واجب ہے، نیز ان  پر لازم ہے کہ سائل کی بیٹی سے اپنی اس زیادتی کی معافی مانگ لے؛ تاکہ آخرت کی پکڑ سے بچ سکے۔تنقيح الفتاوى الحامدية  میں ہے:"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى."(كتاب البيوع، باب القرض، ج:1، ص:500، ط: قديمي كتب خانه )درر الحكام شرح غرر الأحكام میں ہے:"أن الديون تقضى بأمثالها."(الكتاب الرابع عشر الدعوى، (المادة 1613) الدعوى هي طلب أحد حقه من آخر في حضور القاضي، ج:2 ص:261، ط: دار إحياء الكتب العربية)فتاوی  شامی میں ہے:"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الرهن، ‌‌فصل في مسائل متفرقة، ج:6، ص:525، ط: سعید)وفيه ايضاً:"أنه مضمون بمثله فلا عبرة بغلائه و رخصه."(كتاب البيوع، باب المرابحة والتولية، فصل في القرض،ج:5، ص:162، ط: سعید)فقط والله أعلم
                                                  
عنوان: کمپنی سے غلط بیانی سے زیادہ رقم حاصل کرنے کا حکم
سوال: مسئلہ تجارتی عمل سے متعلق ہے ،جس کی تفصیل یہ ہے کہ چین میں دو طرح کا مال تیار ہوتا ہے،ایک فریش مال یعنی نیا مال اور دوسرا کچرا مال،کچرا مال سے مراد یہ ہے کہ کوئی تاجر  چینی کمپنی کو کسی مال کا آرڈر دیتاہے،لیکن بعد میں وہ مال  پسند نہ آنے کی بنا پر  تاجر وہ مال چھوڑ دیتا ہے،پھر کمپنی والے وہ مال کسی اور تاجر کو بیچ دیتے ہیں،وہاں کمپنی کا ضابطہ یہ ہے کہ جو تاجر کمپنی سے فریش مال خریدتا ہے کمپنی کی جانب سے اسے دس  لاکھ روپے انعام میں ملتے ہیں،اور اگر کوئی کچرا مال خریدتا ہے تو اسے ایک لاکھ روپے انعام میں ملتے ہیں ،اب  صورتِ  حال یہ ہے کہ پاکستان اور افغانستان  کے تاجر وہاں جاکر کمپنی سے کچرا مال خریدتے ہیں  اور قصداً اس مال کو فریش مال کے حساب میں لکھواتے ہیں اور تقریباً نوے فیصد تاجر یہ کام کرتے ہیں۔نیز تاجر کو آگے کمیشن  لینے والے کو بھی پیسے دینے ہوتے ہیں اور آمد ورفت کا خرچہ بھی برداشت کرنا پڑتا ہے ،اگر وہ انعام میں دس لاکھ لے لیتا ہے تو یہ سارے اخراجات ان دس لاکھ میں سے ادا کردیتا ہے ،اور کوئی نقصان نہیں ہوتا،لیکن اگر تاجر دس لاکھ نہ لے بلکہ کچرا مال کے ایک لاکھ روپے ہی لے تو پھر مذکورہ اخراجات کے بعد اس کے پاس بہت کم پیسے بچتے ہیں۔اب کیا مذکورہ تفصیل کے بعد اس طرح انعام وصول کرنا جائز ہے؟
جواب: واضح رہے کہ شریعت میں تمام معاملات میں  سچائی اور ایمانداری اختیار کرنے اور غلط بیانی اور جھوٹ سے بچنے کی نہایت  تاکید کی گئی ہے، اور  کسی بھی کام میں جھوٹ اور غلط بیانی کو سخت ناپسند کیا  گیاہے۔لہٰذاصورتِ مسئولہ میں   کچرامال کی جگہ   فریش مال لکھوا  کر کمپنی سے  ایک کے بجاۓ دس لاکھ روپے وصول کرنا  ،جھوٹ،دھوکہ دہی اور غلط بیانی کی وجہ سے ناجائز اور حرام ہے، جو زائد رقم لی ہے وہ حرام ہے، اصل مالک کو واپس کرنا ضروری ہے۔مصنف ابن ابی شیبہ میں ہے:"عن أبي عمرة، أنه سمع زيد بن خالد الجهني، يحدث أن رجلا، من المسلمين توفي بخيبر وأنه ذكر لرسول الله صلى الله عليه وسلم أمره فقال: " صلوا على صاحبكم، فتغيرت وجوه القوم لذلك، فلما رأى ذلك قال: إنه غل في سبيل الله ففتشنا متاعه فوجدنا خرزا من ‌خرز ‌اليهود ما يساوي درهمين."(كتاب السير،ما ذكر في الغلول،489/18، الرقم:35773،ط:دار كنوز)مشکاۃ المصابیح میں ہے:"عن أبي حرة الرقاشي عن عمه قال: قال رسول الله صلى الله عليه وسلم: ألا تظلموا ألا ‌لا ‌يحل ‌مال امرئ إلا بطيب نفس منه."(كتاب البيوع، باب الغصب والعارية، الفصل الثاني، ص: 255، ط: قديمي)مرقاۃ المفاتیح میں ہے:"(وعنه) أي عن سمرة(عن النبي صلي الله عليه وسلم قاك علي اليد ما أخذت) أي يجب علي اليد رد ما أخذته... قال الطيبي...ما أخذته اليد ضمان علي صاحبها والإسناد إلي اليد علي المبالغة لأنها هي المتصرفه(حتي تؤدي)... أي حتي تؤدِيه إلي مالكه فيجب رده في الغصب وإن لم يطلبه."(باب الغصب والعارية،الفصل الثاني،119,120/6،ط:مكتبه إمداديه،ملتان)فتاوی عالمگیری میں ہے:"لا يجوز لأحد من المسلمين أخذ مال أحد ‌بغير ‌سبب شرعي."(كتاب الحدود،‌الباب السابع في حد القذف والتعزير،فصل في التعزير،167/2،ط:رشیدية)بدائع الصنائع میں ہے:"(ومنها) الرضا لقول الله تعالى: {إلا أن تكون تجارة عن تراض منكم} [النساء: 29] عقيب قوله عز اسمه {يا أيها الذين آمنوا لا تأكلوا أموالكم بينكم بالباطل} [النساء: 29] وقال - عليه الصلاة والسلام -: «‌لا ‌يحل ‌مال امرئ مسلم إلا بطيب من نفسه»."(كتاب البيوع،فصل في شرائط الصحة في البيوع،176/5،ط:دار الكتب العلمية)الاختیار لتعلیل المختار میں ہے:"والملك ‌الخبيث سبيله ‌التصدق ‌به."(كتاب الغصب،61/3،مطبعة الحلبي)فقط واللہ أعلم
                                                  
عنوان: پیسے لے کر اسمگلنگ کی گاڑیوں کو چھوڑنے کا حکم
سوال: ممنوعہ سامان سگریٹ ایرانی ڈیزل سفاری وغیرہ اس پر کسٹم والے  کچھ پیسہ لے کر اجازت دیتے ہیں ہیں اب ایک افسر کا تقرر ہوا ہے ہے جو اسمگلنگ  کی گاڑیوں کو نہیں چھوڑتے  لہذا گاڑی والوں کو مجبورا ساتھ والے گاؤں سے گزر کر سامان لے جانا پڑتا ہے ہے جس پر گاؤں والے اچھی خاصی رقم گاڑی والوں سے سے وصول کرتے ہیں جس رقم کو گاؤں والے  اپنے لیے حلال سمجھتے ہیں اور یہ بہانہ کرتے ہیں کہ یہ لوگ سامان ہمارے علاقے سے لے کر جاتے ہیں ہیں لہذا مہربانی فرما کر شرعی حکم کی رہنمائی فرمائیں ؟
جواب: صورت مسؤلہ میں مذکورہ   گاؤں والوں کا اچھی خاصی رقم گاڑی والوں (اسمگلنگ کرنے والوں )  سے وصول کرنا جائزاورحلال نہیں ،نیز حکومت کی اجازت کےبغیر سامان کی مذکورہ طریقے سے اسمگلنگ کرنابھی درست نہیں ۔ناجائز اشیاء کی اسمگلنگ ناجائز  اورجائز کی فی نفسہ جائز ہے، لیکن جب عوام الناس کے مفاد  کی خاطر حکومتی سطح پر جائز اشیاء  کی اسمگلنگ ممنوع ہو تو  اس سے اجتناب  ضروری ہے؛ کیوں کہ کسی بھی ریاست میں رہنے والا شخص اس ریاست میں رائج قوانین پر عمل درآمد کا (خاموش)  معاہدہ کرتاہے، اور جائز امور میں معاہدہ کرنے کے بعد اسے پورا کرنا دیانتًا  ضروری ہوتاہے،   اس طرح  کے جائز  امور   سے متعلق قانون کی خلاف ورزی گویا معاہدہ کی خلاف ورزی ہے، اور معاہدے کی خلاف ورزی سے شریعت نے منع کیا ہے، نیز قانون شکنی کی صورت میں  مال اور عزت کا خطرہ رہتا ہے، اور پکڑے جانے کی صورت میں  مالی نقصان کے ساتھ ساتھ سزا ملنے کا بھی اندیشہ ہوتا ہے،  اور اپنے آپ کو ذلت  کے مواقع سے بچانا شرعاً ضروری ہے،  لہذا  اسمگلنگ سے اجتناب کرنا چاہیے۔البتہ  جائز اشیاء   کی اسمگلنگ سے جو  نفع  حاصل  ہو گا ، وہ حرام نہیں ہو گا۔ سنن الترمذی میں ہے:"عن حذيفة قال: قال رسول الله صلى الله عليه وسلم: «لا ينبغي للمؤمن أن يذل نفسه» قالوا: وكيف يذل نفسه؟ قال: «يتعرض من البلاء لما لا يطيق»: هذا حديث حسن غريب".(سنن الترمذي،ابواب الفتن،رقم الحديث:2254               ،4/ 523 ط:مصر)    مرقاۃ المفاتیح میں اس حدیث کے تحت ملاعلی قاری رحمہ اللہ  فرماتے ہیں :"(لا ینبغی) ای لایجوز ( للمؤمن ان یذل نفسہ)ای باختیارہ."(مرقاۃ المفاتیح، جلد5،صفحہ416،ط: کوئٹہ)    المبسوط للسرخسی میں ہے:"وإذلال النفس حرام، قال: - صلى الله عليه وسلم - «ليس للمؤمن أن يذل نفسه".(المبسوط للسرخسي،كتاب النكاح ،باب الاكفاء، 5/ 23)ط:دارالمعرفة بيروت)فقط واللہ اعلم
                                                  
عنوان: کسی کی مملوکہ زمین میں پانی کا چشمہ پھوٹا ہو تو اس کا پانی لینے سے کسی کو روکنا جائز نہیں
سوال: اگر ایک آدمی اپنی ذاتی ملکیت کا پانی (جوکہ اس کی ذاتی زمین سے چشمہ کی صورت میں نکلا ہے) ایک دفعہ کسی کو دینے کے بعد، بعد میں روک لے اور دینے سے انکار کردے تو شریعت میں اس فعل کا کیا حکم ہے؟ اس بندے کے لیے کیا حکم ہے حالانکہ جب چشمہ نکلا تھا تو اس نے سب کو استعمال کرنے کی اجازت دی اور سب ہی نے پائپ وغیرہ پر خرچ کیا اور اب وہ پانی والا آدمی ان میں سے دو تین آدمیوں کو پانی نہیں دے رہا۔
جواب: اگر لوگ مذکورہ چشمہ سے گھریلو ضروریات کے لیے پانی لے جاتے ہوں تو اس شخص کاصرف اس وجہ سے کہ یہ چشمہ اس کی مملوکہ زمین میں پھوٹا ہے لوگوں کو پانی لے جانے سے روکنا جائز نہیں ہے۔ البتہ اگر پانی کے لئے جانے کی وجہ سے مالک زمین کی فصل خراب ہوتی ہو تو پھر مالک زمین کو یہ حق حاصل ہے کہ نقصان  سے بچنے کی غرض سے اپنی مملوکہ زمین میں داخل ہونے سے روکے۔بدائع الصنائع فی ترتيب الشرائع میں ہے:"المياه أربعة أنواع: الأول: الماء الذي يكون في الأواني والظروف، والثاني الماء الذي يكون في الآبار والحياض والعيون، والثالث ماء الأنهار الصغار التي تكون لأقوام مخصوصين، والرابع: ماء الأنهار العظام كجيحون وسيحون ودجلة والفرات ونحوها. أما بيان حكم كل نوع منها ... وأما الثاني: الماء الذي يكون في الحياض والآبار والعيون فليس بمملوك لصاحب بل هو مباح في نفسه، سواء كان في أرض مباحة أو مملوكة لكن له حق خاص فيه لأن الماء في الأصل خلق مباحا لقول النبي - عليه الصلاة والسلام- «الناس شركاء في ثلاث الماء والكلأ والنار» والشركة العامة تقتضي الإباحة إلا أنه إذا جعل في إناء وأحرزه به فقد استولى عليه وهو غير مملوك لأحد فيصير مملوكا للمستولي كما في سائر المباحات الغير المملوكة، وإذا لم يوجد ذلك بقي على أصل الإباحة الثابتة بالشرع فلا يجوز بيعه؛ لأن محل البيع هو المال المملوك وليس له أن يمنع الناس من الشفة - وهو الشرب بأنفسهم - وسقي دوابهم منه؛ لأنه مباح لهم.وقد روي أن رسول الله - صلى الله عليه وسلم - نهى عن منع نبع البئر وهو فضل مائها الذي يخرج منها، فلهم أن يسقوا منها لشفاههم ودوابهم فأما لزروعهم وأشجارهم فله أن يمنع ذلك لما في الإطلاق من إبطال حقه أصلا إلا إذا كان ذلك في أرض مملوكة فلصاحبها أن يمنعهم عن الدخول في أرضه إذا لم يضطروا إليه بأن وجدوا غيره؛ لأن الدخول إضرار به من غير ضرورة فله أن يدفع الضرر عن نفسه وإن لم يجدوا غيره واضطروا وخافوا الهلاك يقال له: إما أن تأذن بالدخول، وإما أن تعطي بنفسك فإن لم يعطهم ومنعهم من الدخول لهم أن يقاتلوه بالسلاح ليأخذوا قدر ما يندفع به الهلاك عنهم والأصل فيه ما روي أن قوما وردوا ماء فسألوا أهله أن يدلوهم على البئر فأبوا وسألوهم أن يعطوهم دلوا فأبوا فقالوا لهم: إن أعناقنا وأعناق مطايانا كادت تقطع فأبوا فذكروا ذلك لسيدنا عمر - رضي الله عنه - فقال: هلا وضعتم فيهم السلاح، بخلاف الماء المحرز في الأواني والطعام حالة المخمصة؛ لأن الماء هناك مملوك لصاحبه وكذا الطعام فلا بد من مراعاة حرمة الملك لحرمة القتال بالسلاح، ولا ملك هناك بل هو على الإباحة الأصلية على ما بينا، فإذا منعه أحد ما له حق أخذه قاتله بالسلاح كما إذا منعه ماله المملوك."(كتاب الشرب، 6/ 188، ط: سعيد)فتاوی عالمگیری میں ہے:"ولو كانت البئر أو العين أو الحوض أو النهر في ملك رجل فله أن يمنع من يريد الشفة من الدخول في ملكه إذا كان يجد ماء آخر بقرب هذا الماء في غير ملك أحد لأنه لا يتضرر به وإن كان لا يجد ذلك يقال لصاحب النهر إما أن تخرج الماء إليه أو تتركه ليأخذ بنفسه بشرط أن لا يكسر ضفته لأن له حق الشفة في الماء الذي في حوضه عند الحاجة وقيل هذا إذا احتفرها في أرض مملوكة له أما إذا احتفرها في أرض موات فليس له منعه عن ذلك."(كتاب الشرب،الباب الأول في تفسيره وركنه وشرط حله وحكمه،5/ 391، ط: رشيدية)فقط واللہ اعلم
                                                  
عنوان: میزان بینک میں سرمایہ کاری کرنے یا قرضہ لینے کا حکم
سوال: 1۔کیامیزان بینک صرف اسلامی بینک ہےیایہ بھی باقی بینکوں کی طرح سودی نظام کےتحت اپنی خدمات فراہم کررہاہے؟2۔میزان بینک سےگاڑی یاگھربنانےکےلیےقرضہ لیناکیساہے؟بینک گاڑی کےلیےرقم کچھ ڈاؤن پیمنٹ اورکچھ بطورِ کرایہ کےوصول کرتی ہے۔3۔میزان بینک ایک سیونگ سرٹیفیکیٹ اپنےدوخواست دہندہ کویہ کہتےہوئےفراہم کرتاہےکہ آپ کی رقم کاروبارمیں لگائی جائی گی اورمہینےکےآخر میں یابعد از مہینہ ایک مخصوص رقم بطورِ منافع درخواست گزارکو دی جاتی ہے،اس کےبارےمیں کیااحکامات ہیں؟
جواب: 1۔واضح رہےکہ  مروجہ اسلامی بینکوں  کااور ان سےمنسلکہ اداروں کا  اگرچہ یہ دعویٰ ہے کہ وہ اسلامی بینک ہےاور علماءِ کرام کی نگرانی میں  شرعی اصولوں کے مطابق کام کرتے ہیں،لیکن  میزان بینک سمیت کسی بھی مروجہ اسلامی بینک کے معاملات مکمل طور پر شرعی اصولوں کے مطابق نہیں ہیں،مروج اسلامی  بینک اور  روایتی بینک کےبہت سے  معاملات  تقریباً  ایک جیسے  ہیں۔2۔  بینک سے قرض لے کر جو اضافی رقم دی جاتی ہے وہ سود ہے، جس کا لینا دینا شرعاً ناجائز اور حرام ہے،چوں کہ کسی  بھی بینک سے  قرضہ لینے کی صورت میں سود کا معاہدہ کرنا پڑتا ہے،   اس لیے میزان بینک سمیت کسی بھی مروجہ اسلامی بینک سےگاڑی خریدنےیا گھر بنانے کےلیے قرض لینا جائز نہیں ہے   ، لہذا اگر قرض لینا ہی ہو تو غیر سودی قرضہ حاصل کر یں۔3۔ مروجہ اسلامی بینکوں  میں سرمایہ کاری  کرنا شرعاً جائز نہیں ہے۔تفصیل کے لیے  ” مروجہ اسلامی بینکاری“  نامی کتاب کو مطالعہ کیاجائے۔حدیث شریف  میں ہے:"عن جابر رضي الله عنه قال: " لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: "هم سواء".(مشكاة المصابيح ،باب الربوا، ص: 243، ط: قدیمی)ترجمہ:”رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔ ‘‘فقط واللہ اعلم
                                                  
عنوان: ڈالر کو خرید کر مہنگاہونے پر فروخت کرنا
سوال: ڈالر کو خرید کر اپنے ساتھ رکھنا اور جب مہنگا ہو جاے تو فروحت کرنا کیسا ہے ؟
جواب: صورت مسئولہ میں  ڈالر  یا کسی بھی کرنسی کو نقد خرید کر رکھنا اور جب مہنگاہوجائےتواس کو  دوسری کرنسی کے بدلے میں ہاتھ در ہاتھ نقد فروخت کرناجائزہے اور یہ ذخیرہ اندوزی میں داخل نہیں ہے۔الدرالمختار مع الردالمحتار میں ہے:"(هو) لغةً: الزيادة. وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)."(کتاب البیوع، باب الصرف،ج:5،ص:257،ط:سعید)فتاوی ہندیہ میں ہے:"الاحتكار مكروه وذلك أن يشتري طعاما في مصر ويمتنع من بيعه وذلك يضر بالناس كذا في الحاوي، وإن اشترى في ذلك المصر وحبسه ولا يضر بأهل المصر لا بأس به كذا في التتارخانية...والاحتكار في كل ما يضر بالعامة في قول أبي يوسف - رحمه الله تعالى -."(كتاب البيوع، الباب العشرون في البياعات المكروهة،فصل في الإحتكار،ج:3،ص:213،ط:رشيديه)بدائع الصنائع میں ہے:"‌الاحتكار يجري في كل ما يضر بالعامة عند أبي يوسف - رحمه الله - قوتا كان أو لا وعند محمد - رحمه الله - لا يجري ‌الاحتكار إلا في قوت الناس وعلف الدواب من الحنطة والشعير والتبن والقت.(وجه) قول محمد - رحمه الله - أن الضرر في الأعم الأغلب إنما يلحق العامة بحبس القوت والعلف فلا يتحقق ‌الاحتكار إلا به."(كتاب الإستحسان،ج:5،ص:129،ط:دارالكتب العلميه)فقط واللہ اعلم
                                                  
عنوان: کمیشن ایجنٹ/ آڑھتی کا زمین دار یا ٹھیکے دار کو پیشگی رقم دینا تاکہ اسی کے ہاتھوں مال فروخت کروائے
سوال: میں کمیشن ایجنٹ ہوں، فروٹ مارکیٹ میں میری آڑھت کی دکان ہے، کوئی زمین دار یا ٹھیکے دار مال لے آتا ہے تو فروخت کرنے کے بعد دس فیصد کمیشن کی صورت میں لے کر بقایا رقم ادا کرتا ہوں؛ مسئلہ یہ ہے کہ زمین دار یا ٹھیکے دار کو مال لانے سے قبل بیس پچیس ہزار روپے دیتا ہوں تاکہ مجھے مال دے، اور عام دستور بھی یہی ہے کہ زمین دار یا ٹھیکے دار کو مال لانے سے پہلے اسی لالچ سے پیسے دیے جاتے ہیں،  تاکہ وہ مال بھیجے اور اس مال کی فروخت پر کمیشن لیا جاسکے، اس طریقۂ کار پر مختلف باتیں سنتے ہیں؛ کچھ لوگ سود کا کہتے ہیں اور بعضے حرام کا کہتے ہیں، اور زیادہ تر لوگ جو اس کام سے تعلق رکھتے ہیں وہ کہتے ہیں کہ حلال ہے، اس مسئلہ پر رہنمائی فرمائیں۔نوٹ: "آپ کے مسائل اور ان کا حل" میں اس صورت کو جائز فرمایا ہے، مگر ہمارے مقامی علماء فرماتے ہیں کہ یہ "کلّ قرض جرّ نفعاً فھو رباً" کی قبیل سے ہونے کی وجہ سے نا جائز ہے۔ واضح رہے کہ کبھی زمیں دار یا ٹھیکے دار کو قرضہ کی ضرورت ہوتی ہے، تو اس لالچ میں آڑھتی اسے آرام سے قرضہ دے دیتا ہے کہ پھر یہ اپنا مال فروخت کرنے کو  مجھے ہی دے گا، اور قرضہ کبھی تو  مال فروخت کرنے کے بعد کاٹ لیتا ہے اور کبھی  مقروض از خود (الگ سے) ادا کر دیتا ہے۔
جواب: صورتِ مسئولہ میں اگر قرض دینے والا باقاعدہ یہ شرط لگاکر قرض دیتا ہو کہ بعد میں مقروض اسی کو اپنا مال فروخت کے لیے دے گا، تو   یہ درست نہیں ہے،اس لیے کہ قرض دے کر اس پر کسی بھی قسم کا بالواسطہ یا بلا واسطہ نفع اٹھانا  جائز نہیں ہے؛ لہذا اس صورت میں آڑھتی کسی زمین دار  کو  قرض دينے كے بعد اُسے اپنا مال اِسی آڑھتی کے ہاتھوں فروخت کروانے پر مجبور نہیں کرسکتا، اور نہ ہی اس شرط کے ساتھ قرض کالین دین درست ہے، البتہ اس صورت میں اگر  قرض دینے کے لیے کمیشن پر مال دینے کی شرط نہ رکھی جائے، یعنی غیر مشروط طور پر قرض   دے دیا جائے، پھر  زميں دار اپنا مال قرض دینے والے کو مارکیٹ ویلیو کے مطابق  کمیشن پر فروخت کرنے کے لیے دے دے، (یعنی وہ آڑھتي اس  کا مال   بیچنے کا اتنا ہی کمیشن لے جتنا دوسرے ایجنٹ لیتے ہیں)، اور مال دینے یا نہ دینے سے قرض کی واپسی کی مدت کے گھٹنے اور بڑھنے کا  بھی کوئی تعلق نہ ہو، تو یہ جائز ہے اور  اس کی یہ آمدنی سودی نہیں ہے؛  لیکن اگر قرض کی وجہ سے  قرض دینے والا مشروط طور پر  زیادہ کمیشن لے  یا مقروض کا  مال سستا خرید لے تو یہ قرض پر نفع ہونے کی وجہ سے سود ہوگا،  اسی طرح اگر مارکیٹ ویلیو کے مطابق ہی کمیشن پر کام کرے، لیکن قرض دینے سے پہلے ان دونوں کا آپس میں آڑھت کا معاملہ نہ ہو، صرف قرض کی وجہ سے اب مال دیا جا رہا ہو، تو اس مشروط معاملے سے بھی اجتناب کیا جائے۔فتاوی عالمگیری میں ہے:''قال محمد - رحمه الله تعالى - في كتاب الصرف ‌إن ‌أبا ‌حنيفة - ‌رحمه ‌الله ‌تعالى - ‌كان ‌يكره ‌كل ‌قرض ‌جر منفعة قال الكرخي هذا إذا كانت المنفعة مشروطة في العقد بأن أقرض غلة ليرد عليه صحاحا أو ما أشبه ذلك فإن لم تكن المنفعة مشروطة في العقد فأعطاه المستقرض أجود مما عليه فلا بأس به وكذلك إذا أقرض رجلا دراهم أو دنانيرليشتري المستقرض من المقرض متاعا بثمن غال فهو مكروه، وإن لم يكن شراء المتاع مشروطا في القرض ولكن المستقرض اشترى من المقرض بعد القرض بثمن غال فعلى قول الكرخي لا بأس به وذكر الخصاف في كتابه وقال ما أحب له ذلك.وذكر شمس الأئمة الحلواني أنه حرام وذكر محمد - رحمه الله تعالى - في كتاب الصرف أن السلف كانوا يكرهون ذلك إلا أن الخصاف لم يذكر الكراهة إنما قال لا أحب له ذلك فهو قريب من الكراهة لكنه دون الكراهة ومحمد - رحمه الله تعالى - لم ير بذلك بأسا فإنه قال في كتاب الصرف المستقرض إذا أهدى للمقرض شيئا لا بأس به من غير فصل فهذا دليل على أنه رفض قول السلف قال شيخ الإسلام خواهر زاده - رحمه الله تعالى - ما نقل عن السلف محمول على ما إذا كانت المنفعة وهي شراء المتاع بثمن غال مشروطة في الاستقراض وذلك مكروه بلا خلاف وما ذكر محمد - رحمه الله تعالى - محمول على إذا لم تكن المنفعة وهي الهدية مشروطة في القرض وذلك لا يكره بلا خلاف هذا إذا تقدم القرض على البيع.''(الباب التاسع عشر في القرض والإستقراض والإستصناع، 3/ 203، ط: المطبعة الكبرى الأميرية ببولاق)فتاوی شامی میں ہے:"مطلب في أجرة الدلال [تتمة]قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجا ينسج له ثيابا في كل سنة.مطلب أسكن المقرض في داره يجب أجر المثل.وفي الخانية: رجل استقرض دراهم وأسكن المقرض في داره، قالوا: يجب أجر المثل على المقرض؛ لأن المستقرض إنما أسكنه في داره عوضا عن منفعة القرض لا مجانا وكذا لو أخذ المقرض من المستقرض حمارا ليستعمله إلى أن يرد عليه الدراهم اهـ وهذه كثيرة الوقوع، والله - تعالى - أعلم".(قبيل باب ضمان الأجير، 6/ 63، ط: ايچ ايم سعيد)واضح رہے کہ مولانا یوسف لدھیانوی شہید -نوّر اللہ مرقدَہٗ- نے' آپ کے مسائل اور ان کا حل 'میں اس سوال کا جواب یہ دیا ہے:"چوں کہ زمین دار ان کویہ رقم پیشگی  کےطور پر دیتے ہیں، یعنی ان کا مال آتا رہے گا اور اس میں سے ان کی رقم وضع ہوتی رہے گی، اس لیے یہ ٹھیک ہے، اس پر کوئی قباحت نہیں۔اس کی مثال ایسی ہوگی کہ دکان دار کے پاس کچھ روپیہ پیشگی جمع کرا دیا جائے اور پھر اس سے سودا سلف خریدتے رہیں، اور آخر میں حساب کر لیا جائے۔" (کمیشن، ج7، ص386،ط: جدید۔  ج6، ص278، ط:قدیم) بظاہر یہاں یہ مطلب لیا گیا ہے کہ زمین داروں کی طرف سے   آڑھتی کو قرضہ دیا جاتا ہے، اور بعد میں جب آڑھتی زمین داروں کا مال بیچ کر کمیشن نکالے تو  اپنے کمیشن میں سے وہ رقم  کٹوا لیتا ہے جو اسے قرضہ میں دی گئی تھی؛ یا یہ مطلب ہے کہ آڑھتی جو قرضہ زمین داروں کو دیتا ہے، وہ گویا اس رقم کی پیشگی ادائیگی (ایڈوانس پیمنٹ ) ہے جو وہ بعد میں زمین دار  کا مال بیچ کر اسے دینے والا  ہے، اس صورت میں زمین دار کا مال فروخت کروانے کے بعد آڑھتی اس کی آمدن (فروخت سے حاصل شدہ رقم) میں سے اپنی دی ہوئی رقم کاٹ کر بقیہ پیسے زمین دار کے حوالے کردے گا (اور کمیشن الگ ہوگا)؛ ظاہر ہے کہ یہ دونوں صورتیں جائز ہیں اور ان میں کوئی اشکال نہیں۔ جب کہ  ہمارا جواب اس خاص صورت سے متعلق ہے جس میں آڑھتی کی  طرف سے زمین دار کو قرضہ دینے پر نفع حاصل ہو رہا ہو، اور حضرت شہید رحمہ اللہ کا جواب صرف آڑھتی کی اپنے کمیشن میں سے قرضہ کی کٹوتی کروانے یا زمین دار کو پیشگی رقم دے کر بعد میں اس کے مال کی قیمت سے آڑھتی کے کٹوتی کر لینے کے بارے میں ہے؛ لہذا جوابوں میں فرق سے کسی قسم کا شبہ پیدا نہیں ہوتا۔   فقط واللہ اعلم
                                                  
عنوان: EBL pakisatan(ایزی بزنس لائف پاکستان) کا شرعی حکم
سوال: ایک کمپنی ہے  جس کا نام EBL pakisatan(ایزی بزنس لائف پاکستان)ہے اور اس میں کام کرنے کی تفصیل کچھ اس طرح ہے کہ پہلے اس جوائن کرناہوگا،جس کا طریقہ یہ ہے کہ پہلے750  روپے جوائن فیس ادا کرنی ہوتی ہے اور وہی پوری زندگی کا سرمایہ بھی ہوتاہے ،اس کے بعد کمپنی میں اکاؤنٹ بن جاتاہے اور پھر یہ کرنا ہوتاہے کہ آگے ممبر بنانے پڑتے ہیں ،دوممبر بنانے پر روزانہ کمپنی کے طرف سے 300 روپے ملتے ہیں،پھر وہ دوممبر آگے اور دو دو ممبر بناتے ہیں ان کوبھی 300،300 روپے ملتے ہیں اور پہلے بندے کو 400 روپے ملتے ہیں ،اور جیسے جیسے اگلہ بندہ اور ممبر بناتے جائیں گے پہلے بندوں (ممبروں)کو ابتداء میں 300،پھر 400،پھر 800،پھر 1600،پھر 3200،پھر آخر میں 3600 تک روزانہ ملتے ہیں اور اس طرح بغیر کا کئیے روزانہ یہ رقم اکاؤنٹ میں پہنچ جاتی ہے،یاد رہیے کہ 3 ماہ تک صرف جوائیننگ کا مرحلہ ہوتاہے اس کے بعد پھر کمپنی والے آن لائن بزنس کرواتے ہیں اور اس کا نفع بھی الگ ملتاہے اور ساتھ ساتھ شروع میں کئے جانے والے جوائننگ سسٹم کی رقم بھی ملتی رہتی ہے،اب پوچھنایہ ہے کہ اس کمپنی کے کاروبار کی شرعاًکیا حیثیت ہے؟اور کیا اس جوائن کرنا یا اس میں کا م کرنا جائز ہے یانہیں؟
جواب: EBL (ای بی ایل) پاکستان کی ویب سائٹ پر دستیاب معلومات کے مطابق  ” ای بی ایل  (EBL: Easy business life)پاکستان“ ایک نیٹ ورک مارکیٹنگ کمپنی ہے،  اس  کے  بنیادی پلان(Basic plan)    میں شامل ہونے کے لیے ابتداء میں 750 روپے  جمع کرانے ہوتے ہیں، جسے یہ سرمایہ کاری کہتے ہیں، اور   Silver پلان میں شامل ہونے کے لیے 3500 روپے اور   Gold پلان میں شامل ہونے کے لیے 7000 روپے دینے ہوتے ہیں،  اس کمپنی میں شامل ہونے کے بعد مزید دو افراد کو شامل کرنا پڑتا ہے اور پھر ان دولوگوں کو تیار کرنا ہوتا ہے،وہ مزید دو افراد کو تیار کریں، یوں یہ زنجیری سلسلہ چلتا ہے، اس طرح لوگوں کو شامل کرانے پر   رقم ملتی ہے، اور  آگے سب شامل ہونے والوں کا کمیشن پہلے والے شخص کو بھی ملتا رہتا ہےاور بعد ازاں  مختلف انعامات بھی ملتے ہیں۔ اس  کمپنی کا شرعی حکم یہ ہے کہ  : شریعت میں بلا  محنت  کی کمائی   کی حوصلہ شکنی کی گئی ہے اور  اپنی محنت   کی کمائی   حاصل کرنے کی ترغیب ہے  اور اپنے ہاتھ کی کمائی کو افضل کمائی قراردیا ہے، اسلامی معیشت کے اصولوں کی رو سے  کمیشن کو مستقل تجارتی حیثیت حاصل نہیں ہے، بلکہ فقہاء کرام نے  کمیشن کے معاوضہ کو اجارہ کے اصولوں سے منحرف ہونے اور جسمانی محنت کے غالب عنصر سے خالی ہونے کی بنا پر ناجائز قرار دیا ہے،  لیکن لوگوں کی ضرورت اور کثرت تعامل کی بنا پر کمیشن کے معاملہ کی محدود اجازت دی ہے، لیکن ساتھ ہی اکثر صورتوں کے ناجائز ہونے کی صراحت کی ہے۔لہذا  جس  معاملہ میں خود اپنی محنت اور عمل شامل ہو اور وہ کام بھی جائز ہو تو  اس کا کمیشن لینا تو جائز ہے، لیکن اس طرح    کسی   سائٹ کی پبلسٹی کرنا کہ  جس میں مرحلہ وارکمیشن ملتا رہے، جب کہ  اس نے  بعد والوں  کی خریداری یا ان کو شامل کرانے  میں  کوئی عمل نہیں کیا ، اور اس میں بالائی (اوپر والے) ممبر کی کوئی خاص محنت شامل نہیں ہوتی ،  بلکہ ماتحت ممبران کی محنت کا ثمرہ ہوتا ہے اور یہ دوسرے کی محنت سے فائدہ اٹھانا جو کہ استحصال کی ایک شکل ہے، اور یہ جائز نہیں ہے۔مذکورہ تفصیل کے رو سے صورت مسئولہ میں   درج ذیل وجوہات کی بنا پر EBL (ای بی ایل) پاکستان  کا ممبر بننا جائز نہیں ہے:1:کمپنی کا بنیادی مقصد ممبر سازی ہے، خرید وفروخت مقصود نہیں ہے۔ اور   شرعاً  اس کی حیثیت کاروبار  کی نہیں ہے، لہذا ممبر سازی  اور کمیشن کو مستقل کاروبار کی حیثیت دے کر اس پر نفع کمانا جائز نہیں ہے۔2: اس میں چین در چین کمیشن کا سلسلہ ہے، اور بعد والے تمام لوگوں کے کمپنی میں شامل ہونے پر  پہلے والے شخص کو کمیشن ملتا رہتا ہے، اور جس کمپنی میں یہ خرابیاں ہوں، اس کا ممبر بننا  جائز نہیں ہے۔3: اس میں سرمایہ کاری کے عنوان سے جو رقم لی جاتی ہے ، تو چوں کہ یہ معاملہ شرعی اصولوں کے مطابق نہ  شرکت کا ہے  اور نہ مضاربت کا،  لہذاکمپنی میں رجسٹرد ہونے کے لیے جو ابتداء میں رقم لی جاتی ہے ، وہ  بھی ناجائز ہے۔لہذا مذکورہ کمپنی سے معاملہ کرنا، اس میں رجسٹرڈ ہونا یا کسی اور کو  رجسٹرد کرانا  جائز  نہیں ہے، اس کے بجائے کسی حلال روزگار کی کوشش کرنی چاہیے۔شعب الإيمان میں ہے:"عن سعيد بن عمير الأنصاري قال: سئل رسول الله صلّى الله عليه وسلّم ‌أيّ ‌الكسب أطيب؟ قال:عمل الرجل بيده، وكلّ بيع مبرور."(التوكل بالله عز وجل والتسليم لأمره تعالى في كل شيء، 2/84، ط:دار الكتب العلمية)شرح المشكاة للطيبی میں ہے:"قوله: ((مبرور)) أي ‌مقبول ‌في ‌الشرع بأن لا يكون فاسدًا، أو عند الله بأن يكون مثابًا به."(كتاب البيوع، باب الكسب وطلب الحلال،7/ 2112، مكتبة نزار مصطفى الباز)فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."( کتاب الإجارہ، باب الإجارۃ الفاسدہ، مطلب فی أجرۃ الدلال،6/ 63،ط: سعید)فقط واللہ اعلم
                                                  
عنوان: HBL بینک سے پرسنل لون لینے کا حکم
سوال: میں نے اپنے دوست کے ساتھ ایک مکان شراکت میں لیاتھااوراب میں بچوں کے ساتھ اس میں رہ رہاہوں،اس وقت میرا دوست شراکت داری ختم کرناچاہتاہے،اب میرے پاس  اتنی رقم نہیں ہے کہ میں اس کو اپناحصہ دے دوں اورکہیں سے قرض بھی نہیں مل رہاہے ،میں سول ایسوسی ایشن اتھارٹی میں ملازم ہوں اور ہمارے ادارے کے تمام ملازمین کے تنخواہیں HBL(ایچ ،بی ،ایل) بینک کے ذریعے مل رہی ہیں ،اوربینک ہمیں personal loan(پرسنل لون)فراہم کرتاہے،جس کی ادائیگی تنخواہ سے لیں گے،اس سلسلے میں راہ نمائی درکارہے،کہ کیاHBLسے loan(لون)لے سکتاہوں؟ اس وقت میرے پاس ایک گاڑی ہے جسے بیچ کر کام نہیں بن رہا۔وضاحت:قرض کے طورپر دی ہوئی رقم پرزائد سود لیتے ہیں۔
جواب: واضح رہے کہ سود لینا اور سود دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے، بینک  مختلف کاموں کے لیے جو قرضہ دیتے ہیں وہ سودی قرضہ ہوتا ہے،   جس طرح سودی قرضہ دینا حرام ہے اسی طرح سودی قرضہ لینا بھی حرام ہے۔صورتِ مسئولہ میں  سائل کے بیان کے مطابقHBLبینک سے تنخواہیں وصول کرنے والےکومذکورہ بینک  پرسنل لون فراہم کرتاہے،اوربعد میں پرسنل  لون لینے والے اشخاص کی تنخواہوں  سے مذکورہ لون کاٹاجاتاہے،چوں کہ بینک لون فراہم کرنے کی صورت میں زائد رقم بھی وصول کرتاہے جو کہ شرعاً سود ہے توایسی صورت میں سائل کے لیے مذکورہ بینک سے لون لیناشرعاً ناجائز اورحرام ہے۔ارشادِ باری تعالیٰ ہے:"وَمَنْ يَتَّقِ اللَّهَ يَجْعَلْ لَهُ مَخْرَجًا ، وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بَالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرًا ." [الطلاق: 2، 3]مشكوة المصابيح  میں ہے:"عن جابر رضي الله عنه قال: لعن رسول الله صلى الله عليه وسلم ‌أكل ‌الربا وموكله وكاتبه وشاهديه وقال: هم سواء . "رواه مسلم.(باب الربا ج : 2 ص : 855 ط : المكتب الاسلامي)      وفیہ ایضا:"وعن أبي هريرة قال: قال رسول الله صلى الله عليه وسلم: الربا سبعون جزءا أيسرها أن ینکح الرجل أمه."(باب الربا ج : 2 ص : 859 ط : المكتب الاسلامي)اعلاء السنن میں ہے:"قال ابن المنذر: أجمعوا على أن المسلف إذا شرط على المستسلف زیادة أو ھدیة  فأسلف على ذلك إن أخذ الزیادة علی ذلك ربا".(کتاب الحوالة،باب کل قرض جر  منفعة ج : 14 ص : 513 ط : ادارۃ القرآن)      الاشباہ والنظائر میں ہے:"    وفي القنية والبغية: يجوز للمحتاج الاستقراض بالربح (انتهى)."(الفن الاول، القاعدة الخامسة، ص:93، ط:قدیمی)فقط والله أعلم
                                                  
عنوان: قفیز الطحان کے  مسئلہ کا حکم
سوال: 1۔زید نے بکر کو کچھ بکریاں اس شرط پر دی کہ ان بکریوں کو چرانا اوران کی دیکھ بھال کرنا آپ کے ذمہ ہے اوراس کا دودھ بھی آپ لیں گے،لیکن  جو بچے ان بکریوں سے پیداہونگے وہ نِصف نِصف ہونگے بکر زید کے ان شرائط پر راضی ہوگیا،اب معلوم یہ کرنا کہ زیداوربکر کا یہ معاملہ دُرست ہے یا نہیں ؟2۔زید کے علاقہ  میں آٹاچکی والے دکاندار حضرات فی بوری گندم پر ایک کلوگندم کا ٹتے ہے اوراس کے علاوہ فی کلو گندم پیسنے کے 5 روپے لیتے ہیں،سوال یہ ہے کہ چکی والے دکانداروں کا اِنہی بوریوں سے گندم کاٹناشرعاًجائزہے یا نہیں ؟
جواب: 1۔صورت مسئولہ میں مذکورہ معاملہ جائز نہیں ہے،  بلکہ ایسی صورت میں دودھ  اور بچے دونوں زید کے ہوں گے، اور پالنے والے(بکر) کو اجرت  مثل دی جائے گی،  جانور کے چارہ وغیرہ کے علاوہ جانور پالنے اور رکھنے کی جواجرت بنتی ہے بکراس اجرت کا مستحق ہوگا۔اس کے متبادل جواز کی ممکنہ صورتیں درج ذیل ہیں:پہلی صورت:   ایک صورت تو وہی ہے کہ کرایہ پر پالنے کے لیے دے دے، اور پالنے والے کی اجرت طے کرلے، اس صورت میں دودھ، بچے وغیرہ سب مالک کے ہوں گے۔دوسری صورت:زید اپنے پیسوں سے بکرے  خریدے اور پھر  (بکر)  کے ہاتھ اس کا آدھا حصہ  آدھی قیمت پر بیچ دے ،پھر زید بکر کو وہ پیسے معاف کردے،تو  دونوں کے درمیان  وہ بکرے  مشترک ہوجائیں گے،  اس بکریوں سے  جو بچے   پیدا ہوجائے ، ہر ہر بچے میں زیداور بکر برابر شریک ہوں گےاور اس طرح اس بکروں کے دودھ میں بھی دونوں برابر شریک ہوں گے، اس صورت میں معاف کرنا بھی ضروری نہیں ہے، اگر دوسرے شریک کے پاس فی الوقت پیسے نہ ہوں، تو اس کے حصے کی رقم ادھار کرلی جائے، اور جیسے اس کی گنجائش ہو وہ ادا کرتا رہے۔تیسری صورت: زید اور بکر   دونوں پیسے ملا کربکریاں خریدیں، اس میں ہر ایک اپنی مالیت کے بقدر شریک ہوگا، اوراسی طرح  مالیت کے تناسب سے دونوں اس کے دودھ ، اور ہر ہر بچے میں بھی  شریک ہوں گے ۔البتہ حضرت تھانوی رحمۃ اللہ علیہ نے ابتلاءِ شدید کی صورت میں سوال  میں ذکر کردہ معاملہ میں جواز کی گنجائش کا قول اختیار کیا ہے۔ (امداد الفتاوی۔3/342) لہذا اگرابتلاءِ عام کی صورت میں  کسی نے یہ معاملہ کرلیا ہو تو  اس کو ناجائز نہیں کہا جائے گا، البتہ ابتداءً ایسا معاملہ نہیں کیا جائے۔امداد الفتاوی میں ہے:سوال:"زید نے اپنا بچھڑا بکر  کودیاتو اس کو پرویش کر بعد جوان ہونے کے اس کی قیمت کرکے ہم دونوں میں سے جوچاہے گانصف قیمت دوسرے کو دے کراسے رکھ لے گا،یا زید نے خالدکو ریوڑ سونپااور معاہدہ کرلیا کہ اس کوبعد ختم سال پھر پڑتال لیں گے،جو اس میں اضافہ ہوگا وہ باہم تقسیم کرلیں گے، یہ دونوں عقد شرعاًجائز ہیں یاقفیز الطحان کے تحت میں ہیں،جیساکہ عالمگیری جلد پنجم،ص:271،مطبوعہ احمدی میں ہے:دفع بقرة إلى رجل على أن يعلفها وما يكون من اللبن والسمن بينهما أنصافًا فالإجارة فاسدة.الجواب:كتب إلی بعض الأصحاب،من فتاوى ابن تيميه،كتاب الإختيارات مانصه: ولو دفع دابته أو نخله،إلي من يقوم له وله جزء من نمائه صح وهو رواية عن أحمد،ج:4ص:85،س:14،پس حنفیہ کے قواعدپر تویہ عقد ناجائز ہے،کمانقل في السؤال عن عالمگیرۃ،لیکن بنا بر نقل  بعض اصحاب امام احمد رح کے نزدیک اس میں جواز کی گنجائش ہے،پس تحرز احوط ہے،اورجہاں ابتلاء شدید ہوتوسع کیاجاسکتاہے۔"(کتاب الاجارۃ،ج:3،ص:342،343،ط:مکتبہ دار العلوم  کراچی)2۔مذکورہ معاملہ   " قفیز الطحان  میں داخل ہونے کی وجہ سے نا جائز   ہے، جس كے عدم جواز كے وو وجوهات هے،اول:" اجرت من جنس العمل" ہونے کی وجہ سے یہ اجارہ فاسدہ ہے، اس لیے  کہ جو چیز فی الحال موجود نہیں، بلکہ اجیر (مزدور) کے عمل  سے حاصل ہوگی، اس کو اجیر کے لیے اجرت مقرر کرنا جائز نہیں ہے،  دوسری وجہ یہ ہے  :كہ ایسے معاملہ   ميں اجرت متعین نہیں، بلکہ مجہول ہے،جب اجرت اور مدت اجارہ متعین نہ ہو تو ایسا عقد شرعاً فاسد ہوتا ہے اور عقد فاسد جائز نہیں،مذكورہ صورت میں    عامل کو اجرت مثل دی جائے گی اور تمام آٹا مالک کی ملکیت  ہوگی۔تاہم اس معاملے کے جواز کی دو صورتیں ہیں:1-  معاملہ کرتے وقت مطلقاً یوں کہے: ’’اجرت میں تمہیں ایک کلو آٹا دوں گا‘‘، یوں نہ کہے: اس آٹے میں سے دوں گا، جو تم پیسوگے،  تو بھی اجارہ درست ہے اور اس آٹے کا استعمال کرنا بیچنا جائز ہے۔2-  آٹا پیسنے سے پہلے ہی کچھ مقدار گندم وغیرہ کی علیحدہ کرکے دے دے کہ یہ تمہاری اجرت ہے، پھر اجیر خواہ اسے پیسے یا ویسے ہی اپنے استعمال میں لے آئے۔  تو یہ صورت بھی جائز ، اور اس آٹے کا استعمال بھی جائز ہے۔ہدایہ میں ہے:"ولا تصح حتى تكون المنافع معلومة والأجرة معلومة لما روينا ولأن الجهالة في المعقود عليه وفي بدله تفضي إلى المنازعة كجهالة الثمن والمثمن في البيع."(كتاب الإجارة،ج:3،ص:231،ط:دار احياء التراث العربي،بيروت،لبنان)بدائع الصنائع میں ہے:"ولا خلاف في شركة الملك أن الزيادة فيها تكون على قدر المال حتى لو شرط الشريكان في ملك ماشية لأحدهما فضلا من أولادها وألبانها لم تجز بالإجماع".(کتاب الشرکة،فصل وأما بيان شرائط جواز هذه الأنواع،6،ص:62،ط:سعید)فتاوی عالمگیریہ میں ہے:"دفع بقرة إلى رجل على أن يعلفها وما يكون من اللبن والسمن بينهما أنصافًافالإجارة فاسدة وعلى صاحب البقرة للرجل أجر قيامه وقيمة علفه إن علفها من علف هو ملكه لا ما سرحها في المرعى ويرد كل اللبن إن كان قائما، وإن أتلف فالمثل إلى صاحبها لأن اللبن مثلي... والحيلة في جوازه أن يبيع نصف البقرة منه بثمن ويبرئه عنه، ثم يأمر باتخاذ اللبن والمصل فيكون بينهما".(کتاب الإجارة، الفصل الثالث في قفيز الطحان وما هو في معناه،ج:4،ص؛504،ط:رشیديه)مبسوط للسرخسی میں ہے:"بخلاف الزوائد فإنها تتولد من الملك فإنما تتولد بقدر الملك".(کتاب القسمة،ج:6،ص:15،ط:دار المعرفة، بيروت)فتاویٰ عالمگیری میں ہے:"صورة قفيز الطحان أن يستأجر الرجل من آخر ثوراً ليطحن به الحنطة على أن يكون لصاحبها قفيز من دقيقها أو يستأجر إنساناً ليطحن له الحنطة بنصف دقيقها أو ثلثه أو ما أشبه ذلك فذلك فاسد، والحيلة في ذلك لمن أراد الجواز أن يشترط صاحب الحنطة قفيزاً من الدقيق الجيد ولم يقل من هذه الحنطة، أو يشترط ربع هذه الحنطة من الدقيق الجيد؛ لأن الدقيق إذا لم يكن مضافاً إلى حنطة بعينها يجب في الذمة والأجر كما يجوز أن يكون مشاراً إليه يجوز أن يكون ديناً في الذمة، ثم إذا جاز يجوز أن يعطيه ربع دقيق هذه الحنطة إن شاء. كذا في المحيط."(کتاب الإجارۃ، الباب الخامس عشر في بیان ما یجوز من الإجارۃ و ما لا یجوز،ج:4،ص:444،ط:رشیدیه)فتاوی شامی میں ہے:"(قوله: والحيلة أن يفرز الأجر أولاً) أي ويسلمه إلى الأجير، فلو خلطه بعد وطحن الكل، ثم أفرز الأجرة ورد الباقي جاز، ولايكون في معنى قفيز الطحان إذ لم يستأجره أن يطحن بجزء منه أو بقفيز منه، كما في المنح عن جواهر الفتاوى. قال الرملي: وبه علم بالأولى جواز ما يفعل في ديارنا من أخذ الأجرة من الحنطة والدراهم معاً ولا شك في جوازه اهـ. (قوله: بلا تعيين) أي من غير أن يشترط أنه من المحمول أو من المطحون فيجب في ذمة المستأجر، زيلعي". (كتاب الإجارة،ج:6،ص:57،ط:سعيد)فقط واللہ أعلم
                                                  
عنوان: مشترک گھر کے راستے میں اختلاف
سوال: چار بھائی تھے، ابتداء سے بھائی اول ملازم تھا، نیز علاقے میں تعلقات، اثر و رسوخ ان کا تھا، مگر ملازم ہونے کی وجہ سے وہ خود کاروباری ذمہ داری نہیں نباہ سکتے تھے، بھائی دوم نے ابتداء میں کچھ عرصہ کاروبار کیا، ہھر یہ ذمہ داریاں بھائی سوم کے حوالہ ہوگئیں، اور اس کا آپس میں معاہدہ بھی لکھا کہ کاروبار ہمارا مشترک ہوگا، اب گھریلو اور زمینوں وغیرہ کی ذمہ داری بھائی دوم اور بھائی چہارم نباہتے رہے، اور بھائی سوم کاروبار کی دیکھ بھال کرتا رہتا، اسی طرح اللہ تعالیٰ نے جو دیا بھائیوں نے رضامندی سے آپس میں تقسیم کرلیا، تقسیم کے وقت دکانوں کے راستے مشترک رکھنے پر اتفاق ہوا، اور مکانوں کے راستے کی وضاحت نہیں کی کہ مشترک ہوں گے یا نہیں؟ پھر بھائیوں نے مکان بنائے، بھائی دوم کا مکان اوپر کی طرف بنا، جس کا راستہ نقشہ میں دوسری طرف تھا، مگر سامنے دوسرے بھائیوں کے مکان تھے، اور راستہ ان کے مکانوں نیز مسجد سے بھی قریب تھا، اس لیے دروازہ اور پانی کی نکاسی اسی راستہ کی طرف رکھی، نیز اس راستہ پر بھائی دوم کی دس مرلہ جگہ بھی ہے، اب 14 سال کے عرصہ کے بعد بھائی سوم کہتا ہے کہ اس راستے میں آپ کا حق نہیں ہے، لہٰذا آپ یہ راستہ غرباً، جس طرف آپ کی دس مرلہ جگہ ہے، اس طرف استعمال کرسکتے ہیں، مگر شرقاً یہ راستہ آپ استعمال نہیں کرسکتے۔بھائی دوم کا دعویٰ ہے مکانوں کی جگہیں شراکت کے زمانے میں خریدی تھیں، اس لیے جس طرح دکانوں کے راستے مشترک ہیں، اسی طرح مکانوں کے راستے بھی مشترک ہیں۔اس مسئلہ میں وضاحت طلب امر یہ ہے کہ اتنا عرصہ بھائی دوم کا اس راستے کو استعمال کرنے بعد، کیا اب بھائی سوم اس کے اس حقِ مرور کا انکار کرسکتا ہے یا نہیں؟وضاحت: دیگر بھائیوں کو بھائی دوم کے آنے جانے اورر استہ استعمال کرنے میں کوئی اعتراض نہیں ہے۔وضاحت (2): بھائی سوم کے منع کرنے کی وجہ بھائی دوم کے ساتھ تعلقات کا خراب ہونا ہے، پچھلے 14 سال ان کے تعلقات صحیح تھے تو کوئی ممانعت یا جھگڑا وغیرہ نہیں تھا۔
جواب: صورتِ مسئولہ میں جب بھائیوں نے آپس میں بٹوارہ کیا تھا تو دکانوں کے راستے کے بارے میں یہ وضاحت کی تھی کہ راستے مشترک ہوں گے، البتہ تقسیم میں مکانوں کے راستوں سے متعلق کوئی بات طے نہیں ہوئی تھی کہ مشترک ہوں گے یا علیحدہ، بلکہ 14 سالوں تک بھائیوں نے مکانوں کے راستے کو بھی مشترکہ طور پر استعمال کیا، لہٰذا اب بھائی سوم کا محض تعلقات خراب ہونے کی بناء پر بھائی دوم کو راستہ استعمال کرنے سے منع کرنا درست نہیں ہے، بھائیوں کو چاہیے کہ آپس کے جھگڑے کو صلح صفائی کے ذریعے سے ختم کریں، اگر صلح کے ذریعے سے معاملہ درست نہ ہوسکے تو بھائیوں کو چاہیے کہ آپس کی رضامندی سے راستوں کی تقسیم دوبارہ کریں، یہاں تک کہ ہر بھائی کو عمومی راستے تک نکلنے کا راستہ مل جائے۔فتاویٰ شامی میں ہے:"‌(قسم ‌ولأحدهم ‌مسيل ‌ماء ‌أو ‌طريق ‌في ‌ملك ‌الآخر و) الحال أنه (لم يشترط في القسمة صرف عنه إن أمكن وإلا فسخت القسمة) إجماعا واستؤنفت، ولو اختلفوا فقال بعضهم أبقيناه مشتركا كما كان إن أمكن إفراز كل فعل كما بسطه الزيلعي.وفي حاشيتة: (قوله لم يشترط) أما لو اشترط تركهما على حالهما فلا تفسخ، ويكون له ذلك على ما كان قبل القسمة جوهرة (قوله واستؤنفت) أي على وجه يتمكن كل منهما من أن يجعل لنفسه طريقا ومسيلا لقطع الشركة.بقي ما إذا لم يمكن ذلك أصلا وإن استؤنفت فكيف الحكم، والظاهر أنها تستأنف أيضا لشرط فيها فليراجع (قوله أبقيناه) المناسب لما في الزيلعي نبقيه. ونصه: ولو اختلفوا في إدخال الطريق في القسمة بأن قال بعضهم: لا يقسم الطريق بل يبقى مشتركا كما كان قبل القسمة نظر فيه الحاكم، فإن كان يستقيم أن يفتح كل في نصيبه قسم الحاكم من غير طريق لجماعتهم تكميلا للمنفعة وتحقيقا للإفراز من كل وجه، وإن كان لا يستقيم ذلك رفع طريقا بين جماعتهم لتحقق تكميل المنفعة فيما وراء الطريق اهـ."(كتاب القسمة، ج: 6، ص: 263، ط: دار االفكر بيروت)فقط والله أعلم
                                                  
عنوان: اخوت نامی ادارے سے قرض لینا
سوال: میں اخوّت سے گھر بنانے کے لیے قرضہ لینا چاہتا ہوں دس لاکھ کا قرضہ ہے ایک لاکھ کُچھ ہزار روپے اوپر دینے ہوں ہے وہ کہتے ہیں یہ ہمارا خرچہ آتا ہے کیا یہ سود تو نہیں؟
جواب: صورت مسئولہ  میں آپ نےسوال میں یہ بات ذکر کی ہے کہ مذکورہ ادارے سے  دس  لاکھ قرضہ  لینے  کی صورت میں   کچھ رقم   اضافی بھی دینے ہوں گے ، تو اس کا حکم یہ ہے کہ  اضافے کے ساتھ قرض کی  واپسی کی شرط  پر   مذکورہ ادارہ سے قرضہ لینا شرعاً جائز نہیں ہو گا  ۔بدائع الصنائع في ترتيب الشرائع: "(وأما) الذي يرجع إلى نفس القرض: فهو أن لا يكون فيه جر منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحًا، أو أقرضه و شرط شرطًا له فيه منفعة؛ لما روي عن رسول الله صلى الله عليه وسلم أنه «نهى عن قرض جر نفعًا» ؛ ولأن الزيادة المشروطة تشبه الربا؛ لأنها فضل لايقابله عوض، والتحرز عن حقيقة الربا، وعن شبهة الربا واجب هذا إذا كانت الزيادة مشروطةً في القرض."(کتاب القرض،فصل فی شرائط رکن القرض (7 / 395)،دارالکتب العلمیۃ)الدر المختار وحاشية ابن عابدين: "لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه، وهو حرام بالنص".(کتاب الحضر والاباحۃ ،فصل فی البیع، (6/ 403)،ط: سعید کراچی)فقط واللہ اعلم
                                                  
عنوان: ایک بھائی نے اپنے ذاتی سرمایہ سے ٹرانسپورٹ کمپنی بنائی تو اس میں دیگر بھائیوں کی شرکت کاحکم
سوال: ہم چھ بھائی ہیں اور ایک ساتھ رہ رہے ہیں ،1996 میں ، میں دبئی چلاگیا اور وہاں ایک سرکاری کمپنی میں ملازمت کرنے لگا اور وہاں سے میں نے جو پیسے کمائے اس سے میں نے ایک بڑی گاڑی خریدی اور اپنا کاروبار شروع کیا، 2006 میں نےکمپنی چھوڑی تو کمپنی والوں کی طرف سے مجھے مزید  40 ہزاد درھم بونس کے طور پر ملے جس سے میں نےمزید ایک گاڑی اور خریدی اورکچھ عرصہ بعد گاڑیوں کی تعداد 10 کے قریب ہوگئی اور میری ٹرانسپورٹ کی کمپنی نے مزید ترقی کی ،میری اس کمپنی میں سارا سرمایہ میرا ہے اور میرے بھائیوں نے کاروبار کی دیکھ بھال میں میری معاونت کی ہے لیکن بھائیوں اور میرے درمیان کوئی معاہدہ نہیں ہوا تھا ، البتہ میں بھائیوں کو خرچہ دیتا رہا ، چناں چہ اب سوال یہ ہے کہ مذکورہ ٹرانسپورٹ کمپنی مکمل طور پر کس کی ملک ہو گی ؟نیز کیا میرے بھائی میرے ساتھ شریک ہوں گے اس میں ؟وضاحت : مذکورہ کاروبار میں سارا سرمایہ سائل کا ہے بھائیوں کا کوئی سرمایہ اس شامل نہیں ہے نہ ہی سائل اور اس کے بھائیوں کے درمیان شراکت کا کوئی معاہدہ ہواتھا ،سائل کے بھائی چھوٹے تھے والدصاحب کے انتقال کے بعد سے سائل کفالت کررہا تھا ۔
جواب: صورتِ  مسئولہ میں  سائل کے بیان کے مطابق سائل  کے ٹرانسپورٹ کے  کاروبار میں اس  کے  بھائیوں  نے عملی معاونت  کی  ہے، جب کہ سائل کا  ان کے ساتھ کسی قسم کا معاہدہ نہیں  ہوا تھااور سارا سرمایہ بھی سائل کا تھا  تو شرعًا  بھائیوں  کی یہ معاونت   تبرع شمار ہوگی،   سائل نےجو اس ٹرانسپورٹ کے  کاروبار سے جو ٹرانسپورٹ کمپنی بنائی ہے اس کا مالک سائل ہے اور   اس   میں  بھائیوں  کا کوئی  حصہ نہیں ہے ،البتہ سائل     کو چاہیے   کہ اپنے بھائیوں   کوبطورِ  احسان   کچھ نہ کچھ   دے دے  تاکہ انہوں نے جو محنت کی ہے اس اعتبار سے ان کی حق تلفی اور  دل آزاری نہ ہو ۔فتاوی شامی میں ہے :"لما في القنية الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في عياله لكونه معينًا له."(4/325، کتاب الشرکة، فصل في الشرکة الفاسدۃ، ط: سعید)فقط واللہ اعلم
                                                  
عنوان: اصل کمپنی کی نقل بیچنا
سوال: میری کریانہ کی دکان ہے،  اس میں بہت سی چیزیں یہودی کمپنی کی ہیں،  جیسے یونی لیور، کولگیٹ،ڈیٹول وغیرہ عرصہ دراز سے اصل چیزیں ہی فروخت کرتا ہوں،  کسٹمر کو یقین ہے کہ یہ نقل چیزیں نہیں بیچتے،  اب مارکیٹ میں ان کمپنیوں کی بہت اچھی نقل موجو ہے،  جسے جعلی بھی کہا جاتا ہے،  کیا اس نیت سے جعلی چیزیں فروخت کی جاسکتی ہیں کہ اس کا نقصان یہودی کمپنی کو ہی ہوگا، وہ ہم سے ہی دولت کما کر ہمیں ہی نقصان پہنچا رہے ہیں اور اس میں منافع بھی زیادہ ہے۔ کیا اس کی بچت مچھ پر جائز ہے یا نہیں یا منافع کی رقم کسی حق دار کو دے دیا کروں تو ایسی صورت میں جعلی چیزیں بیچنا جائز ہوگا ؟
جواب: صورتِ  مسئولہ میں اگر گاہک کو بتادیا جائے کہ یہ اصل کمپنی کی نقل ہے   تو اس طرح کرنا جائز ہے،  لیکن اگر گاہک کو علم نہیں اور نقل کو اصل بتاکر بیچاجائے تو اس طرح کرنا ناجائز اور دھوکا دہی ہے۔الدر المختار  میں ہے:"لا يحل كتمان العيب في مبيع أو ثمن؛ لأن الغش حرام إلا في مسألتين.الأولى: الأسير إذا شرى شيئا ثمة ودفع الثمن مغشوشا جاز إن كان حرا لا عبدا. الثانية: يجوز إعطاء الزيوف والناقص في الجبايات أشباه."(کتاب البیوع ، باب خیار العیب جلد ۵ ص: ۴۷ ط: دارالفکر)فقط و اللہ اعلم
                                                  
عنوان: کمپنی کا ملازمین کو بونس دینا اور اس پر انٹرسٹ کی رقم دینے کا حکم
سوال: کمپنی رمضان میں پانچ فی صد بونس کی رقم دیتی ہے اور کچھ عرصہ بعد اسی بونس کا انٹرسٹ دیتی ہے ، تو انٹرسٹ کی رقم استعمال کرنا جائز ہے؟
جواب: صورتِ مسئولہ میں بونس پر سود کے نام سے    کمپنی جو رقم دیتی ہے وہ رقم اگر کمپنی اپنے پاس سے دیتی ہے تو وہ سود نہیں ہے ، اس رقم کو لینا  جائز ہے اور اگر کمپنی بونس کی رقم  بینک میں جمع کراتی ہے اور پھر بینک سے جو سود ملتا ہے وہ سود کہہ کر  دیتی ہے تو پھر اس رقم کو لینا جائز نہیں ہے ۔مزید دیکھیے:کمپنی بینک سے سودی رقم لے کر شراکت داروں کو دینے کے بارے میں شرعی حکم  ارشادِ باری تعالٰی ہے :"﴿ أَحَلَّ اللَّهُ الْبَيْعَ وَحَرَّمَ الرِّبَا﴾." (البقرة:275)ترجمہ:” حالانکہ اللہ  تعالیٰ نے بیع کو حلال فرمایا ہے اور سود کو حرام کردیا ہے ۔“"﴿فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ﴾ ."(البقرة:278)ترجمہ:”پھر اگر تم نہ کروگے تو اشتہار سن لو جنگ کا اللہ کی طرف سے اور اس کے رسول کی طرف سے ۔“"﴿يَمْحَقُ اللَّهُ الرِّبَا وَيُرْبِي الصَّدَقَاتِ﴾." (البقرة:276)ترجمہ: ” اللہ تعالیٰ سود کو مٹاتے ہیں اور صدقات کو بڑھاتے ہیں۔“صحیح مسلم  میں ہے:"عن جابر بن عبدالله رضی الله تعالیٰ عنه قال: لعن رسول الله صلی الله علیه وسلم آکل الرّبا وموکله وکاتبه وشاهدیه، وقال: هم سواء."(كتاب البیوع، باب لعن آکل الرّبا وموکله، رقم الحدیث:1598، ج:5، ص:50، ط:دارالمنھاج)"المبسوط للسرخسي" میں ہے:"بين ‌شدة ‌الحرمة ‌في ‌الربا ‌بقوله: ‌الآخذ ‌والمعطي ‌والكاتب ‌والشاهد ‌فيه ‌سواء ‌أي ‌في ‌المأثم....والأصل في الكل قوله {وَلَا تَعَاوَنُوا عَلَى الْإِثْمِ وَالْعُدْوَانِ} [المائدة: 2]."(كتاب الصرف، ج:14، ص:8، ط:دار المعرفة بيروت)فتاویٰ شامی میں ہے:"وفي الأشباه ‌كل ‌قرض ‌جر ‌نفعا حرام."(‌‌‌‌كتاب البيوع، باب المرابحة والتولية، فصل في القرض، مطلب كل قرض جر نفعا حرام، ج:5، ص:166، ط:سعید)"درر الحکام في شرح مجلة الأحكام" میں ہے:"كل ‌يتصرف ‌في ‌ملكه ‌المستقل ‌كيفما ‌شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير[انظر المادة:1197]، كما أنه لا يجبر من أحد على التصرف أي لا يؤمر أحد من آخر بأن يقال له: أعمر ملكك وأصلحه ولا تخربه ما لم تكن ضرورة للإجبار على التصرف كما ذكر في المواد (1317 و 1318 و 131 و 1320)."(‌‌الكتاب العاشر الشركات، الباب الثالث، الفصل الأول، ج:3، ص:201، ط:دار الجيل)فقط واللہ أعلم
                                                  
عنوان: NB. MCB. HBL. UBL ان بینکوں میں اکاؤنٹ بنانے کا حکم
سوال: NB. MCB. HBL UBL ان بینکوں میں اکاؤنٹ بنانا کیسا ہے؟
جواب: صورتِ مسئولہ میں ذکرکردہ کرہ چار بینک (NB. MCB. HBL UBL)  اور اس کے علاوہ کسی بھی بینک میں بلاضرورت  کوئی بھی اکاؤنٹ کھولنے سے اجتناب کرنابہتر ہے، تاہم اگر ضرورتِ شدیدہ اور مجبوری ہو، رقم کی حفاظت کا اور کوئی دوسرا مناسب انتظام نہ ہو تو کسی بھی بینک میں صرف کرنٹ اکاؤنٹ کھولنے کی اجازت اور گنجائش ہے، سیونگ اکاؤنٹ کسی بھی بینک میں کھولنے کی  شرعاًاجازت نہیں ہے۔فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع،فصل فی القرض،مطلب كل قرض جر نفعا حرام، ج:5،ص:166،ط:سعيد)فقط واللہ اعلم
                                                  
عنوان: صاحبِ حق کے حقوق کی ادائیگی میں ٹال مٹول کا حکم
سوال: میں نے ایک شخص کو انگلینڈ میں سکونت اختیار کرنے کے لیے 2019 میں تقریباً 3850000(اڑتیس لاکھ پچاس ہزار )  روپے جس طرح انہوں نے کہا ، ادا کیے ، کرونا کی وجہ سے ترتیب نہیں بن سکی اور وہ رقم ان کے پاس ہی تھی کہ گزشتہ برس مارچ میں ان کا انتقال ہوگیا ،  وہ غیر شادی شدہ تھے اور انگلینڈ میں قیام پزیر تھے، ان کے ساتھ ان کی بہن اور بھانجے رہتے تھے ،  وہ بھی اس بارے میں جانتے تھے۔میرے  پاس تمام ادا ئیگیوں کا ثبوت ہے اور  میں نے ان کے لواحقین سے تمام  ثبوتوں کے ساتھ بات کی ، لیکن وہ رقم کی ادائیگی کے لیے تیار نہیں ہیں ،  میں نے یہ رقم اپنے ریٹائرمنٹ کے واجبات سے لے کر دی تھی۔
جواب: واضح رہے کہ صاحب حق کو  اس کا حق ادانہ  کرنا  اور  بلا عذر ٹال مٹول سے کام لینا  ظلم  اور کبیرہ گناہ ہے، اس پر احادیث میں  سخت وعیدیں آئی ہیں،حدیث پاک میں یہاں تک آیا ہے کہ ایسا شخص جب تک قرض ادا نہ کرے اس کے لیے ہر دن اور ہر رات گناہ لکھا جاتا ہے، لہذا صورتِ مسئولہ میں مرحوم کے  ورثاء کوچاہیے کہ جلد سے جلد اس رقم کو ادا کریں تاکہ یہ رقم مرحوم کی پکڑ کا باعث نہ بنے۔ بخاری شریف میں ہے:"عن سلمة بن الأكوع، رضي الله عنه، قال : كنا جلوسًا عند النبي صلى الله عليه وسلم، إذ أتي بجنازة، فقالوا: صل عليها، فقال: هل عليه دين؟ قالوا: لا، قال: فهل ترك شيئًا؟ قالوا: لا، فصلى عليه، ثم أتي بجنازة أخرى، فقالوا: يا رسول الله، صل عليها، قال: هل عليه دين؟ قيل: نعم، قال: فهل ترك شيئًا؟ قالوا: ثلاثة دنانير، فصلى عليها، ثم أتي بالثالثة، فقالوا: صل عليها، قال: هل ترك شيئًا؟ قالوا: لا، قال: فهل عليه دين؟ قالوا: ثلاثة دنانير، قال: صلوا على صاحبكم، قال أبو قتادة: صل عليه يا رسول الله، وعلي دينه، فصلى عليه."(رقم الحدیث:2298،ج:3ص:124،ط:دارالشعب القاھرۃ)"ترجمہ: حضرت سلمہ بن اکوع رضی اللہ تعالیٰ عنہ سے روایت ہے کہ ہم نبی صلی اللہ علیہ وسلم کے پاس بیٹھے ہوئے تھے، اس اثنا میں ایک جنازہ لایا گیا، لوگوں نے عرض کیا: اس پر نماز پڑھ دیں۔ آپ صلی اللہ علیہ وسلم نے فرمایا: اس پر کوئی قرض ہے؟ صحابہ نے  کہا: نہیں۔ آپ صلی اللہ علیہ  وسلم نے اس پر نماز پڑھی۔ پھر ایک دوسرا جنازہ لایا گیا، لوگوں نے عرض کیا: یا رسول اللہ صلی اللہ علیہ  وسلم اس پر نماز پڑھ دیں۔ آپ صلی اللہ علیہ وسلم نے فرمایا: کیا اس پر کوئی قرض ہے؟ لوگوں نے جواب دیا: ہاں! آپ صلی اللہ علیہ وسلم نے فرمایا: اس نے کوئی چیز چھوڑی ہے؟ لوگوں نے کہا: تین دینار، تو آپ صلی اللہ علیہ  وسلم نے اس پر نماز پڑھی۔ پھر ایک تیسرا جنازہ لایا گیا تو لوگوں نے عرض کیا، آپ  اس پر نماز پڑھ دیں، آپ صلی اللہ علیہ  وسلم نے فرمایا:اس نے کوئی چیز چھوڑی ہے؟ لوگوں نے کہا نہیں۔ آپ صلی اللہ علیہ وسلم نے فرمایا: اس پر قرض ہے؟ لوگوں نے کہا: تین دینار، آپ صلی اللہ علیہ وسلم نے فرمایا تم اپنے ساتھی پر نماز پڑھ لو۔ ابوقتادہ نے عرض کیا: یا رسول اللہ (صلی اللہ علیہ وسلم) آپ اس پر نماز پڑھیں، میں اس کے قرض کا ذمہ دار ہوں چنانچہ آپ صلی اللہ علیہ  وسلم نے اس پر نماز جنازہ پڑھی۔"مسند أحمد میں ہے:"عن عبد الله، قال: قال رسول الله صلى الله عليه وسلم: " من اقتطع مال امرئ مسلم ‌بغير ‌حق، لقي الله عز وجل ‌وهو ‌عليه ‌غضبان."(مؤسسة الرسالة، ج:7، ص:59)فتاوی شامی ہے:"لا يجوز لأحد من المسلمين أخذ مال أحد بغير ‌سبب ‌شرعي."(کتاب الحدود، باب التعزیر، ج:4، ص:61،  ط:سعید)فقط واللہ اعلم
                                                  
عنوان: سیکیورٹی ڈیپوزٹ کی رقم پر نفع وصول کرنا
سوال: ‎کنٹینر ریلیز کراتے وقت شپنگ لائن کو سیکورٹی ڈپوزٹ کے طور پر رقم جمع کرانی پڑتی ہے، جب کنٹینر کمپنی کو واپس مل جاتا ہے اس کے بعد کمپنی وہ رقم واپس کرتی ہے، اکثر کلیئرنگ ایجنٹس سیکورٹی ڈپوزٹ کی رقم خود جمع کرا دیتے ہیں اور اپنی امپورٹر پارٹی سے اس رقم کے عوض 2 ہزار یا 3 ہزار اضافی وصول کرتے ہیں، ‎امپورٹر بھی خوش ہوتا ہے کہ میری پچاس ہزار یا لاکھ روپے کی رقم چند ہفتوں یا ایک ماہ کے لیے نہیں پھنستی، کیا اس طرح سیکورٹی ڈپوزٹ کی رقم پر اضافی رقم وصول کرنا جائز ہے ؟
جواب: واضح رہے        کفالت،ضمانت/گارنٹی ایک عقدِ تبرع ہے، اس پر اجرت لینا جائز نہیں ہے۔ لہذا  صورتِ مسئولہ میں  کنٹینر  ریلیز کیے جانے پرشپنگ کمپنی والوں کو اس کی گارنٹی دینا تو جائز ہے،  لیکن محض اس گارنٹی پر   اجرت لینا جائز نہیں ہے،اسی طرح  کلیر ایجنٹ شپنگ کمپنی والوں سے کنٹینر کلئیر  کرانے کے لیے ضمانت کی رقم  امپورٹر کی طرف سے اداکردیں تو یہ  امپورٹر کے ذمہ دین (قرض) ہوگیا، اور قرض کی واپسی پر کسی قسم کا مشروط نفع لینا سود ہے،لہذا سیکیورٹی ڈیپوزٹ کی رقم پر اضافی رقم وصول کرنا  جائز نہیں ہے۔فتا وی       شامی میں ہے:"(قوله كل قرض جر نفعا حرام) أي إذا كان مشروطا كما علم مما نقله عن البحر....الخ." (کتاب البیوع،باب المرابحۃ والتولیۃ،فصل فی القرض، مطلب کل قرض جر نفعاً حرام،166/5،سعید)الفقہ الاسلامی وأدلتہ میں ہے: "تصح الوكالة بأجر، وبغير أجر؛ لأن النبي صلى الله عليه وسلم كان يبعث عماله لقبض الصدقات، ويجعل لهم عمولةً، فإذا تمت الوكالة بأجر، لزم العقد، ويكون للوكيل حكم الأجير، أي أنه يلزم الوكيل بتنفيذ العمل، وليس له التخلي عنه بدون عذر يبيح له ذلك، وإذا لم يذكر الأجر صراحةً حكم العرف."       ( الفصل الرابع : نظریۃ العقد، الوکالۃ، الوکالۃ باجر،151/4،دارالفکر)فقط واللہ اعلم
                                                  
عنوان: بینک ملازم کا اجتماعی قربانی میں حصے کا حکم
سوال: میرا ایک دوست بینک میں ملازم ہے، اب قربانی کا موقع ہے، لہذا میرے اس دوست نے  اجتماعی قربانی میں مطلوبہ رقم جمع کرادی ، دوسرے دن اس کی جمع کردہ رقم یہ کہہ کر واپس کردی گئی کہ آپ چوں کہ بینک میں ملازم ہے اور وہاں سودی کاروبار ہوتا ہے، آپ کی رقم کی وجہ سے دوسروں کی جمع کردہ رقم بھی حرام ہوجائے گی، مزید اس رقم سے حج وعمرہ بھی ادا نہیں کی جاسکتا، دیافت یہ کرنا ہے کہ بینک ملازم اپنی تنخواہ کی رقم سے قربانی ، حج وعمرہ ادا کرسکتا ہے یا نہیں؟شریعتِ محمدیہ میں اس کا کیا حکم ہے؟
جواب: واضح رہے کہ قربانی میں اگر کوئی حرام آمدنی والا حصہ دار شامل ہو مثلاً بینک کا کوئی ملازم یا انشورنس کا کاروبار کرنے والا یا سودی کاروبار کرنے والا شریک ہو جس کا ذریعہ آمدنی مکمل حرام ہو یا اس کی  غالب آمدنی حرام ہو تو شرکاءمیں سے  کسی کی بھی قربانی نہیں ہوتی؛ اس لیے حرام آمدنی والے کو قربانی میں شریک نہ کیا جائے،اور نہ ہی مال حرام سے حج یا عمرہ کیا جائے گا،اس لیے  کہ اللہ تعالیٰ حرام مال اپنے بارگاہ میں قبول نہیں کرتے،بلکہ حرام مال ثواب کی نیت کے بغیر فقراء میں تقسیم کرنا ضروری ہے، باقی اگر کوئی شخص مالِ حرام سے حج کرتا ہے تو اس کی گردن سے حج کا فریضہ ساقط ہوجائے گا، لیکن قبولیت کا درجہ حاصل نہیں ہوگا، الغرض مذکورہ شخص کو چاہیے کہ اپنی بینک والی آمدنی سے اجتماعی قربانی میں حصہ نہ ڈالے،البتہ اگر ایسا آدمی کسی سے حلال رقم لے کر قربانی میں حصہ ڈالے گا تو اس کو اجتماعی قربانی میں شامل کرنا جائز ہوگا۔فتاویٰ شامی میں ہے:"‌والحاصل ‌أنه ‌إن ‌علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(كتاب البيوع، ‌‌باب البيع الفاسد، مطلب رد المشترى فاسدا إلى بائعه فلم يقبله،ج:5، ص:99، ط:سعيد)وفيه ايضاً:"‌ويجتهد ‌في ‌تحصيل نفقة حلال، فإنه لا يقبل بالنفقة الحرام كما ورد في الحديث، مع أنه يسقط الفرض عنه معها ولا تنافي بين سقوطه، وعدم قبوله فلا يثاب لعدم القبول، ولا يعاقب عقاب تارك الحج. اهـ."(‌‌كتاب الحج، ج:2، ص:456، ط:سعيد)فقط والله أعلم
                                                  
عنوان: قبضہ کے بعد مقدارِ مبیع میں اختلاف ہوجانے کی صورت میں بیع کا حکم
سوال: ہمارا ایک اسکول ہے،جس میں اسٹیشنری کا سامان ہم لوگ عرصۂ دراز سے ایک صاحب سے خرید رہے ہیں،کچھ عرصہ قبل اسکول کے حضرات نے ان کو ایک لسٹ بناکردی کہ یہ سامان اسکول میں دےدیں،وہ صاحب سامان اسکول میں دے کر چلے گئے،اور اسکول والوں نے سامان کی گنتی کیے بغیر سامان کی وصولی کی رسیونگ دےدی،اور جب سامان گنا تو وہ کم نکلا،اب مسئلہ یہ ہےکہ وہ صاحب فرمارہے ہیں کہ میں نے مکمل سامان دیاہے،اور اسکول انتظامیہ کا کہنا ہے کہ سامان کم ہے،ایسے میں کیا کیا جائے؟راہ نمائی فرمائیں۔
جواب: صورتِ مسئولہ میں اسکول والوں کو اسی وقت سامان گنتی کرکے رسیونگ دینی چاہیے تھی،لیکن جب اسکول کی انتظامیہ نے سامان وصول کرنے کے بعدان صاحب کو بغیرگِنے رسیونگ دےدی،توان کی طرف سے گویا یہ اس بات کا اقرار تھاکہ ہم نے اپنا سامان پورا وصول کرلیا ہے،اب اسکول والوں کا  اس بات سے انکار کرنا اوریہ دعویٰ کرناکہ ہم نے اپنا سامان پورا وصول نہیں کیا ہے،درست نہیں ہے،اگر وہ صاحب ان کی تصدیق کردیں تو ٹھیک ہے،ورنہ اسکول والوں پر ان صاحب کو پورے پیسے ادا کرنا لازم ہیں۔"شرح المجلة"میں ہے:"والوصولات التي تعطى عادة هي من قبيل الإقرار بالكتابة ومعتبرة كالتقرير الشفاهي."(ص:١٦١،ج:٤،الکتاب الثالث عشر الإقرار،الفصل الرابع،ط:دار الجيل)وفيه ايضا:"إذا ادعى أحد أنه كاذب في إقراره فيحلف المقر له على عدم كون المقر كاذبا. مثلا لو أعطى أحد سندا لآخر محررا فيه: إنني قد استقرضت كذا دراهم من فلان ثم قال: إنني، وإن كنت أعطيت هذا السند لكنني ما أخذت المبلغ المذكور لحد الآن، يحلف المقر له على عدم كون المقر كاذبا في إقراره هذا."(ص:١٢٥،ج:٤،الباب الثالث عشر الإقرار،الفصل الأول،ط:دار الجيل)وفيه ايضا:"المادة (١٥٨٨) - (لا يصح الرجوع عن الإقرار في حقوق العباد، فعليه لو قال أحد: إنني مدين لفلان بكذا درهما فيلزم بإقراره، ولا يعتبر قوله بعد ذلك: إنني رجعت عن إقراري)."(ص:١٢٠،ج:٤،الباب الثالث عشر الإقرار،الفصل الأول،ط:دار الجيل)"الموسوعة الفقهية الكويتية"میں ہے:"ثالثا: السندات ‌والوصولات الرسمية تعتبر حججا معتمدة في توثيق الدين وإثباته."(ص:١٢٢،ج:٢١،حرف’د‘،دين،ط:وزارة الأوقاف والشئون الإسلامية)فقط والله أعلم
                                                  
عنوان: بدفعلی کے مجرم کو سزا کون دے؟
سوال: ایک شخص لواطت کاعادی ہو،جس سے پہلےبھی بہت سارےواقعات رونماہوچکےہیں،بعض واقعات رمضان میں روزے کی حالت میں ایک دوبار  لواطت کرچکا ہے،اورابھی حال ہی میں وحشیانہ طور پرایک اورواقعہ سرزد ہواہے،جس کاخلاصہ یہ ہےکہ اس وحشی نےتین لڑکوں کو(ان میں سے ایک اس کاکزن،ایک اپنابھتیجا،اورایک دور کابھتیجاتھا)نشہ آور دوا کولڈرنک میں ملاکر ان کوپلائی،جس سے تینوں بےہوش ہوگئےتھے ،اوراس وحشی نے اپنامقصد پوراکیاتھا،اب ان تین لڑکوں کاکہنا ہےکہ ہم اس کو جان سے ماردیتےہیں،کیاایسےشخص کوقتل کرنا جائز ہے؟
جواب: واضح رہے کہ شریعت کی  متعین کردہ سزائیں جاری کرنا حکومتِ وقت کی ذمہ داری ہے، ہر آدمی اس کا مجاز نہیں؛ کیوں کہ اگر ہر کس و نا کس کو اس کی اجازت دے دی جائے تو ریاست میں انتشار اور بدامنی پیدا ہو جائے گی، حکومتِ وقت اگر حدود جاری نہ کرتی ہو تو کسی دوسرے شخص کو اس کی اجازت نہ ہو گی۔شریعت مطہرہ  میں لواطت کے مرتکب شخص کے لئے  کوئی حد مقرر نہیں ہے، بلکہ یہ حاکمِ وقت کی رائے پر مفوض کر دیا گیا کہ وہ  تعزیراًجو سزا تجویز کرنا  مناسب سمجھے وہ سزا تجویز کردے، مثلاً اس کو قید کیا جا سکتا ہے، اور اگر بار بار کرتا ہو تو اس کو قتل کیاجاسکتاہے وغیرہ،کیوں کہ ایسے مجرم کے لیے صحابہ کرام رضی اللہ عنہم سے مختلف قسم کی سزائیں ثابت ہیں۔لہٰذا صورتِ مسئولہ میں تینوں متاثرہ لڑکوں کومذکورہ مجرم شخص کےقتل کااختیارنہیں ہے،البتہ مجبورکرتےوقت دفاع کرتےہوئے اگرمجرم کوماردیاجاتا توشرعاً کوئی گناہ نہیں ہوتا، تاهم بعد میں سزا دلوانے کےلیےعدالت سےرجوع کرنالازم ہوگا،اور ایسےمجرم شخص کےخلاف قانونی اوردیگرمناسب ذرائع اختیارکرتےہوئےتادیبی کاروائی کرنےاورسزادلوانےکا مکمل حق ہے۔فتاویٰ شامی میں ہے:"(قوله: بنحو الإحراق إلخ) متعلق بقوله: يعزر. وعبارة الدرر: فعند أبي حنيفة يعزر بأمثال هذه الأمور. واعترضه في النهر بأن الذي ذكره غيره تقييد قتله بما إذا اعتاد ذلك. قال في الزيادات: والرأي إلى الإمام فيما إذا اعتاد ذلك، إن شاء قتله، وإن شاء ضربه وحبسه. ثم نقل عبارة الفتح المذكورة في الشرح، وكذا اعترضه في الشرنبلالية بكلام الفتح. وفي الأشباه من أحكام غيبوبة الحشفة: ولايحد عند الإمام إلا إذا تكرر؛ فيقتل على المفتى به. اهـ. قال البيري: والظاهر أنه يقتل في المرة الثانية لصدق التكرار عليه."(كتاب الحدود، باب الوطء الذي يوجب الحد والذي لا يوجبه، فرع الإستمناء، ج:4، ص:27، ط: سعيد)وفیہ ایضاً:"بوطء (دبر) وقالا: إن فعل في الأجانب حد. وإن في عبده أو أمته أو زوجته فلا حد إجماعا بل يعزر. قال في الدرر بنحو الإحراق بالنار وهدم الجدار والتنكيس من محل مرتفع باتباع الأحجار. وفي الحاوي والجلد أصح وفي الفتح يعزر ويسجن حتى يموت أو يتوب؛ ولو اعتاد اللواطة قتله الإمام سياسة."(كتاب الحدود، باب الوطء الذي يوجب الحد والذي لا يوجبه، فرع الإستمناء، ج:4، ص:27، ط: سعيد)دررالحکام شرح غرر الاحکام میں ہے:"ولذا قال الكمال: لو اعتاد اللواطة سواء كان بأجنبي أو عبده أو أمته أو زوجته بنكاح صحيح أو فاسد قتله الإمام محصنًا كان أو غير محصن سياسةً اهـ".(كتاب الحدود، باب الوطء الذي يوجب الحد والذي لا يوجبه،ج2، ص:66، ط:دار إحياء الكتب العربية)فقط واللہ أعلم
                                                  
عنوان: ’’ اخوت ‘‘ سے قرض لینا
سوال: آج کل اخوت والے جو قرض دے رہے ہیں ،کیا ان میں سود ہے؟
جواب: آپ نے مذکورہ ادارے سے قرض کے معاہدے کی تفصیل نہیں لکھی، تاہم ہمارے پاس اس ضمن میں اب تک جو سوالات آئے ہیں، ان کے مطابق ایک سائل نے یہ بتایا کہ اخوت ایک ویلفئیر ادارہ ہے، جو تیس ہزار قرضہ دیتا ہے، جس کی واپسی تیس ہزار ہی کرنا ہوتی ہے، لیکن 500 روہے ایڈوانس بھی لیتا ہے،  جس میں سے 150 روپے کاغذات کی فیس کے لیے اور باقی ڈیتھ انشورنس ہے کہ اگر کوئی مرجائے تو اس کا قرضہ معاف ہوگا، یہی ڈیتھ انشورنس والی رقم وہ قرضہ قسط ختم ہونے کے بعد بھی واپس نہیں دیتے۔اس تفصیل  کے مطابق مذکورہ ادارہ سے قرضہ لینا شرعاً جائز نہیں ہو گا؛ کیوں کہ انشورنس کی مد میں جو رقم کاٹی جاتی ہے شرعاً یہ سود اور جوئے کا مجموعہ ہے جو حرام اور ناجائز ہے  اور ناجائز شروط سے مشروط ہونے کی وجہ سے یہ قرضہ لینا بھی ناجائز ہو گا۔نیز ایک سائل نے یہ بتایا کہ جو پیسہ یہ ادارہ دیتا ہے وہ زکاۃ کا پیسہ ہوتا ہے، یا زکاۃ اور دیگر عطیات سے مخلوط ہوتاہے، اگر یہ سچ ہو تو  اس صورت میں زکاۃ کی رقم سے قرضہ دینا اور لینا دونوں جائز نہیں ہوگا، اور نہ ہی قرضہ دینے سے زکاۃ ادا ہوگی؛ کیوں کہ زکاۃ کی ادائیگی کے  صحیح ہونے کے لیے زکاۃ کے  مستحق کو مالک بناکر رقم دینا شرعاً ضروری ہے اور یہاں ایسا نہیں ہو رہا۔حتمی جواب اسی وقت دیا جا سکتا ہے جب اس ادارہ کی آمدن سے  متعلق تحقیقی علم ہو، اسی طرح مذکورہ ادارہ کے قواعد وضوابط کی مکمل تفصیل معلوم ہو، اگر آپ بسہولت لکھ سکتے ہوں تو لکھ دیں، پھر حتمی جواب دیا جا سکے گا۔فقط واللہ اعلم
                                                  
عنوان: میٹا فورس جوائن کرنا کیسا ہے؟
سوال: میٹا فورس جوائن کرنا کیسا ہے؟
جواب: واضح رہے کہ کرپٹو کرنسی ایک فرضی چیز ہے،اس میں حقیقی زر(کرنسی) کے بنیادی اوصاف اور شرائط موجود نہیں ہیں،یہ محض  کمپیوٹر پر ظاہر ہونے والے کچھ اعداد ہیں جن کا خارج میں کوئی وجود نہیں ہے، لہذا صورتِ مسئولہ  میں کرپٹو کرنسی کے پلاٹ فارم میٹا فورس (Meta Force) یا اس جیسے دیگر پلیٹ فارم میں سرمایہ کاری اور خریدوفروخت کرنا ناجائز ہے۔البحر الرائق میں ہے:"وفي الكشف الكبير المال ما يميل إليه الطبع ويمكن ادخاره لوقت الحاجةوالمالية إنما ثبت بتمول الناس كافة أو بتقوم البعض الخ."(کتاب البیع،ج:5،ص:277،ط:دار الکتاب الاسلامی)فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك ... وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لايجوز قتله وإهلاكه."(کتاب البیوع ،ج:4،ص:501،ط:سعید)تجارت کے مسائل کاانسائیکلوپیڈیا میں ہے :"’’بٹ کوائن‘‘  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔"(،ج:2،ص:92،ط:بیت العمار)فقط واللہ اعلم
                                                  
عنوان: گٹکا بیچنے کاحکم
سوال: کیا گٹکا بیچ سکتے ہیں؟
جواب: واضح رہے کہ گٹکامضرِّ  صحت ہونے کی وجہ سے قانونی طور پر  اس کی  خرید و فروخت سخت ممنوع ہے،  جس پر قانوناً سزا بھی دی جاتی ہے، لہذا حکومتی قانون کی پاس داری اور حفظانِ صحت کا لحاظ کرتے ہوئے گٹکا  کھانے اور اس کے بیچنے سے احتراز ضروری ہے۔تفسیر قرطبی میں ہے:"{ ولا تلقوا بأيديكم إلى التهلكة } [الآية :195]التقدير لا تلقوا أنفسكم بأيديكم كما تقول : لا تفسد حالك برايك والتهلكة ( بضم اللام ) مصدر من هلك يهلك هلاكا وهلكا وتهلكة أي لا تأخذوا فيما يهلككم. وقال الطبري : قوله: {ولا تلقوا بأيديكم إلى التهلكة} عام في جميع ما ذكر لدخوله فيه إذ اللفظ يحتمله."(سورة البقرة،ج:2،:359،ط:دارالکتب العلمیة)حدیث شریف میں ہے:"عن أبي هريرة أنّ رسول الله صلى الله عليه وسلم قال: آية المنافق: ثلاث إذا حدّث كذب، و إذا وعد أخلف، و إذا أوتمن خان".(مشکاۃ المصابیح، کتاب الإیمان، باب الکبائر وعلامات النفاق، رقم الحدیث:55، ج:1، ص:23،  ط:المکتب الاسلامی)بدائع الصنائع میں ہے:"لأنّ طاعة الإمام فيما ليس بمعصية فرض، فكيف فيما هو طاعة؟"(كتاب السير، فصل فى أحكام البغاة، ج:9، ص :453، ط:دارالحديث. القاهرة)فقط واللہ اعلم
                                                  
عنوان: قرض واپس كرتے وقت زائد دينا
سوال: ایک شخص نے مجھ سے کچھ رقم ادھار لی تھی، اب جب ادھار کی  ادائیگی کا وقت آیا تو کچھ رقم زائد کے ساتھ ادائیگی کررہا ہے ۔واضح رہے کہ ادھار دیتے وقت اس طرح کے کوئی شرط نہیں تھی، آیا وہ زائد رقم لینا میرے لیے جائز ہوگا؟
جواب: قرض  کے بارے میں شرعی ضابطہ یہ ہے کہ جتنا قرض لیاجائے اتنی ہی مقدار قرض دار پر واپس کرنالازم ہے، چاہے جتنے عرصے بعد واپسی ہو، قرض میں دی گئی رقم کی مالیت گھٹنے یا بڑھنے کا شریعت نے اعتبار نہیں کیا ہے، چنانچہ شریعت مطہرہ کا مسلمہ اصول ہے کہ’’الدیون تقضیٰ بأمثالها‘‘ یعنی قرضوں کی واپسی ان قرضوں کے مثل (برابر) سے ہی ہوگی، اسی لیے اگر قرض کی واپسی میں اضافہ کی شرط لگائی جائے تو وہ عین سود ہوگا۔ البتہ اگر  کسی پیشگی معاہدہ و شرط کے بغیر قرض دار خود سے قرض کی واپسی کے وقت قرض خواہ کا احسان مانتے ہوئے کچھ زیادہ ادائیگی کردے اور اضافے کے ساتھ ادائیگی کا عرف نہ ہو تو یہ اس کی طرف سے تبرع اور احسان ہوگا اور اس پر اسے اجر و ثواب بھی ملے گا، کیوں کہ حدیث میں بھی اس بات کی ترغیب دی گئی ہے، چنانچہ آپ ﷺ نے فرمایا :تم میں سے بہترین شخص وہ ہے جو قرض کی ادائیگی زیادہ اچھے طریقہ سے کرنے والا ہو۔  لہٰذا جس طرح وقت پر قرضہ ادا کرنا اس میں شامل ہے، اسی طرح  بلا شرط بطور تبرع کچھ بڑھا کر ادا کرنا بھی اچھے طریقہ سے ادا کرنے میں شامل ہے۔ لیکن یہ واضح رہے کہ قرض خواہ صراحۃً یا اشارۃً یا کنایۃً زیادتی کا مطالبہ نہیں کرسکتا۔لہذا صورتِ مسئولہ میں اگر آپ نے قرض دیتے وقت اصل رقم سے زائد رقم واپس کرنے کی شرط نہیں لگائی تھی اور مقروض قرض واپس کرتے ہوئے اپنی خوشی سے اصل رقم کے ساتھ زائد رقم بھی دے رہا ہے تو یہ زائد رقم آپ کے لیے لینا جائز ہے۔حدیث مبارک ہے:'' عن عطاء بن يسار، عن أبي رافع، أن رسول الله صلى الله عليه وسلم استسلف من رجل بكراً، فقدمت عليه إبل من إبل الصدقة، فأمر أبا رافع أن يقضي الرجل بكره، فرجع إليه أبو رافع، فقال: لم أجد فيها إلا خياراً رباعياً، فقال: «أعطه إياه، إن خيار الناس أحسنهم قضاءً.''(الصحيح لمسلم، كتاب المساقاة،باب من استسلف شيئا فقضى خيرا منه، وخيركم أحسنكم قضاء، رقم الحديث: 1600)فتاوی شامی میں ہے:"(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(رد المحتار علي الدر المختار، كتاب البيوع، باب المرابحة والتولية، 166/5، سعيد)فقط واللہ اعلم
                                                  
عنوان: سونے کا بازاری قیمت سے کم میں لین دین کرنا
سوال: گھر میں  جو سونا ہے اگر بیچیں تو وہ اصل قیمت سے تھوڑا کم رقم دیتے ہیں ،وہ کہتے ہیں ہماری مزدوری ہے،  اس صورت میں بیچ سکتے ہیں سونا ،شرعی طور پر جائز ہے؟ جو مزدوری لیتے ہیں یہ ان کا حق ہے یا سود؟
جواب: واضح رہے کہ خرید و فرخت میں وہ قیمت معتبر ہوتی ہے جو عاقدین کے درمیان معاملہ کرتے وقت  طےہو، لہذا صورتِ مسئولہ میں اگر  بائع (سونا خریدنے والا     ) سونے کی بازاری قیمت سے کم میں خریدے  اور  فروخت کرنے والا اس قیمت پر فروخت کرنے پر راضی ہو،  تو اس میں کوئی حرج نہیں اور سائل کا اس طرح بیچنا جائز ہے  ۔قران پاک میں ارشاد باری تعالیٰ ہے:"يَٰٓأَيُّهَا ٱلَّذِينَ ءَامَنُواْ لَا تَأۡكُلُوٓاْ أَمۡوَٰلَكُم بَيۡنَكُم بِٱلۡبَٰطِلِ إِلَّآ أَن تَكُونَ تِجَٰرَةً عَن تَرَاضٖ مِّنكُمۡۚ وَلَا تَقۡتُلُوٓاْ أَنفُسَكُمۡۚ إِنَّ ٱللَّهَ كَانَ بِكُمۡ رَحِيمٗا "(النساء:29)فتاوی ھندیہ میں ہے" واما تعریفہ ؛مبادلۃالمال بالمال بالتراضی"(الھندیہ ج 3 ص2کتاب البیوع باب فی تعریف البیع ۔ط رشیدیہ) فقط واللہ اعلم
                                                  
عنوان: جس کےمال میں سود کا شبہ ہو اگر وہ اپنے مال سے کوئی احسان کرے تو محسن الیہ کا اس کی طرف سے صدقہ کرنا
سوال: ایک شخص (زید) نے دوسرے شخص (عمر) کیلئے بجلی کا میٹر لگادیا ہے ،اب (عمر) کو یہ شبہ ہے کہ (زید) کے  مال میں سود کی رقم شامل ہے، اس وجہ سے عمر نے صدقہ دےدیا ،تاکہ اگر میٹر لگانے میں سود کے پیسے شامل ہوں، تو یہ اس کے بدلہ میں ہوجائے گا ، تو ایسا کرنا (عمر ) کےلئے ازروئے شریعت کیسا ہے؟
جواب: واضح رہے کہ کسی کے بارے میں بلا دلیل بدگمانی کرنا جائز نہیں ہ، نبی کریم صلی اللہ علیہ وسلم نے اس سے منع فرمایا ہے، جب تک کسی مسلمان کے مال کے بارے میں یہ یقینی طور پر معلوم نہ ہو کہ اس کا مال حرام ہے ،تب تک محض شک وشبہ کی بناپر  اس کے مال کو حرام سمجھنا درست نہیں، چنانچہ  ایسے شخص کے ہدایا وغیرہ قبول کرنا جائز ہے۔لہذا صورتِ مسئولہ میں اگر زید نے عمرکیلئے قانونی طور پر  بجلی کا میٹر لگوادیا تھا،اوراپنی طرف سے تبرع اور احسان کے طور پر اس کی فیس  اوراخراجات اداکردیے تھے  تو   زید کے مال میں محض شبہ کی بنا پر عمر کا اس کی طرف سے کیے گئے احسان کے بدلے میں صدقہ دینا لازم نہیں تھا۔صحیح البخاری میں ہے:"عن عائشة رضي الله عنها:أن قوما قالوا: يا رسول الله، ‌إن ‌قوما ‌يأتوننا باللحم، ولا ندري أذكروا اسم الله عليه أم لا؟. فقال رسول الله صلى الله عليه وسلم: سموا الله عليه وكلوه."(كتاب البيوع، باب: من لم ير الوساوس ونحوها من المشبهات، ج:2، ص:726، ط:دار ابن كثير)فتاوی ہندیہ میں ہے:"‌رجل ‌اشترى ‌من ‌التاجر شيئا هل يلزمه السؤال أنه حلال أم حرام قالوا ينظر إن كان في بلد وزمان كان الغالب فيه هو الحلال في أسواقهم ليس على المشتري أن يسأل أنه حلال أم حرام ويبنى الحكم على الظاهر، وإن كان الغالب هو الحرام أو كان البائع رجلا يبيع الحلال والحرام يحتاط ويسأل أنه حلال أم حرام."(كتاب البيوع، الباب العشرون في البياعات المكروهة والأرباح الفاسدة، ج:3، ص:208، ط:دار الفكر)فقط واللہ اعلم
                                                  
عنوان: بینک چاہے اسلامی ہو یا غیر اسلامی اس میں نوکری کرنا جائز نہیں
سوال: اکثر لوگوں کے ذھن میں یہ بات ہوتی ہے کہ بینک کی نوکری بالکل جائز نہیں ہے،چاہے اسلامی بینک  ہو یا سودی  بینک ،تو کیا یہ بات درست ہے؟
جواب: قرآنِ کریم اور احادیثِ مبارکہ میں سود کی حرمت اور مذمت بڑی سختی سے بیان کی گئی ہے، لہٰذا قرآن و حدیث کی رو سے سود لینا، دینا، سودی معاملہ لکھنا یا اس میں گواہ بننا اور تعاون کرنا سب ناجائز اور حرام ہے۔ مروجہ تمام بینکوں کا مدار  سودی نظام پر ہی ہے اور وہ اپنے ملازمین کو تنخواہ بھی سود کے پیسوں سے دیتے ہیں، اور مروجہ اسلامی بینکوں کا طریقۂ تمویل بھی چوں کہ  اسلامی اور غیر سودی نہیں ہے، بلکہ کئی سودی اور غیر اسلامی معاملات پر مشتمل ہے،لہٰذا بینک کسی بھی قسم کا ہو،چاہے اسلامی ہو یا غیر اسلامی ،اس  میں  نوکری کرنا جائز نہیں ہے، اور اس سے حاصل ہونے والی تنخواہ بھی حرام ہے۔قرآن کریم میں ہے:"{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}."[البقرة:278، 279]ترجمہ:"اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔"(از بیان القرآن)"{يَمْحَقُ اللَّهُ الرِّبَا وَيُرْبِي الصَّدَقَاتِ}."[البقرة:276]ترجمہ:" اللہ سود کو مٹاتے ہیں ،  اور صدقات کو بڑھاتے ہیں۔"(از بیان القرآن)"{وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}."[المائدة:2]ترجمہ:" اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔"(از بیان القرآن)حدیثِ مبارک  میں ہے:"عن جابر رضي الله عنه، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»."(الصحیح لمسلم، 3/1219، باب لعن آكل الربا ومؤكله، ط:دار احیاء التراث-بیروت)(مشکاة المصابیح، باب الربوا، ص:243، ط:قدیمی)ترجمہ:" حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔"(از مظاہر حق)فقط واللہ اعلم
                                                  
عنوان: احساس پروگرام کے تحت ملنے والی رقم کا حکم
سوال: احساس کفالت پروگرام کے تحت جو خواتین کو رقم ملتی ہے اس سے لمبے پروسیس سے گزرنا پڑتا ہے تو کیا یہ رقم مستحق وغیر مستحق دونوں کے لیے لینا جائز ہے یا نہیں؟
جواب: حکومت کی جانب سے یہ رقم اگر صرف فقراء کو دی جارہی ہے، اور یہ رقم لینے والی  خاتون غریب نہیں ہے تو اس کے لیے یہ رقم لینا جائز نہیں ہے۔ فقیر کا مطلب یہ ہے کہ اس خاتون کے پاس اپنی ضرورت و استعمال کی اشیاء کے علاوہ اتنا مال یا سامان موجود نہ ہو جس کی مالیت ساڑھے باون تولہ چاندی کی مالیت کے برابر ہو۔اور اگر سب ہی عوام کے لیے رقم دی جارہی ہے تو یہ رقم وصول کرنے والی  عورت استعمال کرسکتی ہے۔ اصولی بات یہ ہے کہ مذکورہ پروگرام کے تحت دی جانے والی رقم وصول کرنے کی جو شرائط ہیں، ان کے مطابق اگر وہ  خاتون مستحق ہے تو لے سکتی ہے، بصورتِ دیگر اسے اجازت نہیں ہوگی۔بدائع الصنائع في ترتيب الشرائع میں ہے:"وكما لايجوز صرف الزكاة إلى الغني لايجوز صرف جميع الصدقات المفروضة والواجبة إليه كالعشور والكفارات والنذور وصدقة الفطر لعموم قوله تعالى: {إنما الصدقات للفقراء} [التوبة: 60] وقول النبي صلى الله عليه وسلم: «لاتحل الصدقة لغني» ولأن الصدقة مال تمكن فيه الخبث لكونه غسالة الناس لحصول الطهارة لهم به من الذنوب، و لايجوز الانتفاع بالخبيث إلا عند الحاجة والحاجة للفقير لا للغني." (كتاب الزكوة، فصل فى شرائط ركن الزكوة، ج:2، ص:47، ط:دارالكتب العلمية)فقط واللہ اعلم
                                                  
عنوان: کمپنی کی طرف سے ملنے والے  پراویڈنٹ فنڈ کا حکم
سوال: میں ایک کمپنی میں کام کرتا ہوں، اور ہمارا ہر مہینے پراویڈنٹ فنڈ کٹتا ہے،اور اس میں انٹریسٹ بھی جمع ہوتا جاتا ہے، اس رقم پے انٹریسٹ ملازم کو لینا چاہیے کہ نہیں ؟
جواب: سرکاری و نجی اداروں کی طرف سے ملازمین کے لیے پراویڈنٹ فنڈ کی سہولت فراہم کی جاتی ہے اور اس فنڈ میں شمولیت کے لیے  ملازمین اپنی تنخواہ میں سے کچھ فی صد کٹوتی کرواتے ہیں جو کہ ہر ماہ اس فنڈ میں جمع کرلی جاتی ہے اور ریٹائرمنٹ کے وقت کمپنی جمع شدہ رقم اضافہ کے ساتھ ملازم کو دے دیتی ہے، اس کی چند صورتیں ہیں:پراویڈنٹ فنڈ کی رائج صورتیں:                                                                                                                                                                                                                                                                                                                                                                                                                                                                                                                                 1۔ بعض کمپنیز اپنے ہر ملازم کو جبراً اس فنڈ کا حصہ بناتی ہیں اور ملازم کو عدمِ شمولیت کا اختیار نہیں دیتیں، جس کی وجہ سے ہر ماہ تنخواہ دینے سے پہلے ہی طے شدہ شرح کے مطابق جبری کٹوتی کرلی جاتی ہے اور بقیہ تنخواہ ملازم کو دے دی جاتی ہے۔2۔ بعض کمپنیز کی طرف سے ہر ملازم کے لیے اس فنڈ کا حصہ بننا لازمی نہیں ہوتا ، بلکہ کمپنی اپنے ملازمین کو اختیار دیتی ہے کہ اپنی مرضی سے جو ملازم اس فنڈ سے فائدہ اٹھانا چاہتا ہے وہ اس فنڈ کا حصہ بن سکتا ہے اور کمپنی ملازمین کی اجازت سے ہر ماہ طے شدہ شرح کے مطابق ان کی تنخواہوں سے کٹوتی کرکے مذکورہ فنڈ میں جمع کرتی رہتی ہے۔3۔ بعض کمپنیز ہر ملازم کو جبراً اس فنڈ کا حصہ بنانے کے ساتھ ساتھ ملازمین کو یہ اختیار بھی دیتی ہے کہ اگر کوئی ملازم اس فنڈ میں مقررہ شرح سے زیادہ رقم جمع کرانا چاہے تو کرا سکتا ہے؛ اس قسم کی کٹوتی کو جبری و اختیاری کٹوتی کہا جاتا ہے ۔مذکورہ صورتوں میں ملنے والے اضافے کا حکم:                                                                                                                                                                                                                                                                                                                                                                                                                                                              1۔ پہلی صورت( جبری کٹوتی) کا حکم یہ ہے کہ یہ فنڈ کمپنی کی طرف سے ملازمین کے لیے تبرع و انعام ہوتا ہے اور ملازمین کے لیے تمام رقوم لینا شرعاً جائز ہوتا ہے ۔2۔ دوسری  قسم (اختیاری کٹوتی)  کا حکم یہ ہے کہ ملازمین نے اپنی تنخواہوں سے جتنی کٹوتی کرائی ہےاور اس پر ادارہ جو رقم ملاتا ہے دونوں رقمیں لینا جائز ہے ، البتہ سود کے نام سے دی جانے والی رقم لینا شرعاً سود ہونے کی وجہ سے جائز نہیں ہوتا۔3۔ تیسری صورت( جبری واختیاری کٹوتی) کا حکم یہ ہے کہ جتنی کٹوتی جبراً ہوئی ہے اس پر ملنے والی زائد رقم ملازم کے لیے لینا شرعاً جائز ہوتا ہے اور جتنی رقم ملازم نے اپنے اختیار سے کٹوائی ہے ، اس پر سود کے نام سے ملنے والی  رقم لینا جائز نہیں ۔جواہر الفقہ میں حضر ت مفتی محمد شفیع عثمانی صاحب رحمہ اللہ اس مسئلہ سے متعلق لکھتے ہیں:"         جبری پراویڈنٹ فنڈ پہ سود کے نام پر جو رقم ملتی ہے  ،وہ شرعا سود نہیں  بلکہ اجرت(تنخواہ)ہی کا ایک حصہ ہے اس کا لینا اور اپنے استعمال میں لانا جائز ہے  ، البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے اور ذریعہ  سود بنا لینے کا خطرہ بھی ہے ، اس لیے اس سے اجتناب کیا جائے۔"(ج:3،ص:257،ط:مکتبہ دار العلوم کراچی)البحر الرائق میں ہے:"قوله:(بلبالتعجيلأو بشرطه أو بالاستيفاء أو بالتمكن) يعني لا يملك الأجرة إلا بواحد من هذه الأربعة والمراد أنه لا يستحقها المؤجر إلا بذلك كما أشار إليه القدوري في مختصره لأنها لو كانت دينا لا يقال أنه ملكه المؤجر قبل قبضه وإذا استحقها المؤجر قبل قبضها فله المطالبة بها وحبس المستأجر عليها وحبس العين عنه وله حق الفسخ إن لم يعجل له المستأجر كذا في المحيط لكن ليس له بيعها قبل قبضها."(ج:7،ص:300،ط:دار الکتاب الاسلامی)فقط واللہ أعلم
                                                  
عنوان: سوشل سیکورٹی کے ذریعے ملازمین کو علاج فراہم کرنا
سوال: میں ایک کمپنی میں کام کرتا ہوں، کمپنی نے ورکر کو میڈیکل کی سہولت بذریعہ سوشل سیکورٹی (ولیکہ ہسپتال)کی دی ہوئی ہے،سوشل سیکورٹی ایک گورنمنٹ کا ادارہ ہے، جو کہ کمپنی میں کام کرنے والے ورکر کو میڈیکل کی سہولت فراہم کرتا ہے، ہماری کمپنی سوشل سیکورٹی کے ادارے کو فی ورکر کے حساب سے ماہانہ یا سالانہ کچھ رقم جمع کرواتی ہے،اس میں علاج کروانے کی کوئی فکس رقم نہیں ہے، چاہے جو بھی علاج ہو ،اس کا مکمل خرچا سوشل سیکورٹی کے ذمے ہوتا ہے، اور علاج کے دوران جو چھٹیاں ہوتی ہے، اس کی دیہاڑی کے پیسے بھی سوشل سیکورٹی دیتی ہے، کیا اس طرح سے علاج کروانا اور علاج کے دوران ہونے والی چھٹوں کے پیسے لینا جائز ہوگا؟برائے مہربانی راہ نمائی  فرمائیں۔
جواب: صورتِ مسئولہ میں کمپنی نے ورکر کو میڈیکل کی  جو سہولت بذریعہ سوشل سیکورٹی (ولیکہ ہسپتال)کی دی ہوئی ہے،اگر یہ رقم  ورکر  سے ماہانہ یا سالانہ  کٹوتی  کے ذریعے ہوتی ہے،تو  یہ طریقہ کارشرعاً ناجائزوحرام ہے،اس لیے کہ وہ اپنی اصل وضع کے اعتبارسے  یاتوقمار(جوا)ہے، اوراگرکل رقم مع منافع کے حاصل ہوتوربوا(سود)ہے،جوااورسودکی حرمت قرآن وحدیث سے ثابت ہے،ملازمین اس صورت میں صرف اسی قدرفائدہ اورمیڈیکل وغیرہ کی سہولت اٹھاسکتے ہیں جس قدرکمپنی نے اپنے ملازم کے لیے سوشل سیکورٹی  کی مدمیں رقم جمع کروائی ہے،اس سے زائد فائدہ اٹھاناجائزنہیں ہوگا،بقدر رقم اس پالیسی سے استفادہ کرسکتے ہیں۔اور اگر یہ رقم کمپنی نےاز خود  تمام ملازمین کے لیے سوشل سیکورٹی   کو دی ہے، اور اس کی سالانہ قسط کمپنی خود  ادا کرتی ہے،اس سارے عمل میں ملازم سے کسی قسم کی کٹوتی نہیں ہوتی ہے اور نہ ہی ملازمین کی تنخواہوں سے کٹوتی ہوتی ہے،تو پھراس  صورت میں   ملازمین کو جو میڈیکل سہولت دی جارہی ہے، اسے حاصل کرناجائز ہے،کیوں کہ یہ کمپنی کے طرف ایک تبرع ہے،اور یہی حکم دیہاڑی کا ہے۔قرآن کریم میں ہے:" یٰۤاَیُّهَا الَّذِیْنَ اٰمَنُوا اتَّقُوا اللّٰهَ وَ ذَرُوْا مَا بَقِیَ مِنَ الرِّبٰۤوا اِنْ كُنْتُمْ مُّؤْمِنِیْنَ(الأية:278)."ترجمہ:" اے ایمان والو اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو۔"(بیان القرآن )صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» . وقال: «هم سواء»".(‌‌كتاب البيوع، باب لعن آكل الربا ومؤكله،ج:5، ص50، ط: دار الطباعة العامرة - تركيا)فتاوی شامی میں ہے:" وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".( کتاب الحظر والاباحۃ،403/6، ط: سعید)فقط واللہ اعلم
                                                  
عنوان: چوری کا مال خریدنے والے کی دوکان سے تنخواہ لینے کاحکم
سوال: میں ایک دوکان میں تنخواہ پر کام کرتاہوں اور یہ دوکان والے بعض اوقات چوری کا سامان خریدکر بیچتےہیں،تو میرےلیے اس دوکان سےتنخواہ لینا حلال ہےیاحرام؟
جواب: صورتِ مسئولہ میں اگر ملازم(سائل)کاکام جائزہےتوتنخواہ بھی حلال ہے،البتہ دوکان کےمالک کےلیےحرام رقم سےتنخواہ دینا جائزنہیں ہے،اگرملازم(سائل)کودوکان والوں کے ساتھ چوری کےسامان  کی خرید و فروخت تعاون کرناپڑتاہےتو ایسی صورتِ میں  ایسی جگہ ملازمت کرنا جائز نہیں ،البتہ اگر غالب کام حلال مال کی خرید و فروخت کا ہو تو تنخواہ حلال ہے۔فتاویٰ شامی میں ہے:"‌‌مطلب إذا اكتسب حراما ثم اشترى فهو على خمسة أوجه.(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس."(کتاب البیوع، باب المتفرقات من ابوابھا، ج:5، ص:235، ط: سعید)وفیہ ایضاً:"(والثاني) وهو الأجير (الخاص) ويسمى أجير وحد (وهو من يعمل لواحد عملا مؤقتا بالتخصيص ويستحق الأجر بتسليم نفسه في المدة وإن لم يعمل كمن استؤجر شهرا للخدمة أو) شهرا (لرعي الغنم) المسمى بأجر مسمى."(کتاب الإجارۃ، ج:6، ص:69، ط: سعید)المبسوط للسرخسی میں ہے:"والإستئجار على المعاصي باطل فإن بعقد الإجارة يستحق تسليم المعقود عليه شرعا ولا يجوز أن يستحق على المرء فعل به يكون عاصيا شرعا."(کتاب الإجارات، باب الإجارۃ الفاسدۃ، ج:16، ص:38، ط: دار المعرفة)فقط والله أعلم
                                                  
