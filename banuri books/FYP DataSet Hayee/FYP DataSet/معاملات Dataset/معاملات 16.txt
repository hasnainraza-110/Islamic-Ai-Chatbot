عنوان: فاریکس ٹریڈنگ کا حکم
سوال: میرا سوال آن لائن فاریکس ٹریڈنگ کے حوالے سے ہے ، اس کام میں انٹرنیٹ پر مختلف اشیاء کی خریدوفروخت کی جاتی ہے ، فاریکس ٹریڈنگ کرنے کے لیے بروکر(دلال) کے پاس آن لائن ڈالر اکاؤنٹ کھلوانا پڑتا ہے ، ڈالر اکاؤنٹ کھلوانے کے لیے شہر میں موجودڈیجیٹل کرنسی ڈیلر سے پاکستانی کاغذی رقم کو ڈیجیٹل کرنسی میں تبدیل کروایا جاتا ہے ، کرنسی ڈیلر ڈیجیٹل کرنسی انٹرنیٹ پہ موجود ہمارے اکاؤنٹ میں منتقل کر دیتا ہے ،پھر اس ڈیجیٹل کرنسی سے اکاؤنٹ کھلوا کر ٹریدنگ کی جاتی ہے ،بروکر کے پاس ٹریڈنگ کے لیے جو اکاؤنٹ کھلوایا جاتا ہے ، بروکر اپنے پاس سے کچھ ڈالر ملا کر اکاؤنٹ کو بڑا کر دیتا ہے ،تاکہ ٹریڈنگ میں آسانی رہے ، اس کے عوض وہ ہر ٹریڈ پر 0.0017 منافع یا چارجز کے طور پر لیتا ہے ، بروکر جو رقم بڑھا کر اکاؤنٹ میں شامل کرتا ہے وہ قابل واپسی ہوتی ہے ۔ اس سے ہم صرف ٹریڈنگ اور منافع کما سکتے ہیں، لیکن وہ رقم ہماری نہیں ہوتی، اس رقم کو ٹریڈنگ کی زبان میں لیوریج کہتے ہیں، فاریکس ٹریڈنگ میں آئل (تیل)، سونا، چاندی، تانبا، لوہااور دوسری بہت ساری اشیاء  شامل ہیں، اس کے علاوہ کرنسی پیئرز پر بھی ٹریڈنگ کی جاتی ہے ۔کرنسی پیئرز والی ٹریڈنگ میں زیادہ چلنے والے کرنسی پیئرز ریٹ کم ہونے پر خریدے جاتے ہیں، اور ریٹ زیادہ ہونے پر بیچ دیے جاتے ہیں، اس طرح یہ عمل جاری رہتا ہے ، اس میں منافع بھی ہوتا ہے اور نقصان بھی ہوتا ہے ،اس سارے عمل میں  کوئی بھی خریدی گئی چیز فزیکلی ہاتھ نہیں آتی، کرنسی پیئرز والی اور دوسری فاریکس ٹریڈنگ جس میں سونا چاندی اور آئل وغیرہ ٹریڈ کیے جاتے ہیں، ان سے حاصل ہونے والی آمدن حلال ہے یا حرام؟
جواب: فاریکس  ٹریڈنگ کے نام سے بین الاقوامی سطح پرجوکاروبار رائج ہے،اس کاروبار میں سونا، چاندی، کرنسی، کپاس، گندم، گیس، خام تیل، جانور اور دیگر بہت سی اشیاء کی خرید و فروخت ہوتی ہے۔ہمارے علم کے مطابق "فاریکس ٹریڈنگ" کے اس وقت جتنے طریقے رائج ہیں  ،وہ  شرعی اصولوں کی مکمل رعایت نہ ہونے اور شرعی سقم پائے جانے کی وجہ سے ناجائز ہیں،  وہ شرعی خرابیاں درج ذیل ہیں:(1)  کرنسی کی بیع شرعاً "بیعِ صرف" ہے، جس  میں بدلین پر مجلس میں قبضہ ضروری ہے جب کہ دونوں جانب سے یا کسی ایک جانب سے ادھار ناجائز ہے،لہذا اسپاٹ ٹریڈ ہو یا فیوچر ٹریڈ ،ایسے تمام سودے ناجائز ہیں  جن میں کرنسی کی خریدوفروخت ادھار ہوتی ہے،  یا نقد ہوتی ہے،  مگر عقد کے دونوں فریق  یا کوئی ایک فریق اپنے حق پر قبضہ نہیں کرتا ۔الحاصل تقابض (جانبین سے قبضہ) نہ پائےجانے کی وجہ سے ایسے سودے شرعاً فاسد ہوں گے اور نفع حلال نہ ہوگا۔(2)   اصول ہے کہ بیع شرطِ  فاسد   سے  فاسد ہو جاتی ہے، "فاریکس"  کے کاروبار میں شروطِ فاسدہ بھی لگائی جاتی ہیں، مثلاً swaps (بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا حال آں کہ بیع تام ہو جانے کے بعد لازم ہوجاتی ہے اور جانبین کا اختیار ختم ہو جاتا ہے۔(3) نیز Options میں خریدار کو یہ حق دینا کہ وہ اپنی بیع کو فریقِ مخالف کی رضا مندی کے بغیر بھی "اقالہ" کرسکتا ہے۔ یہ بھی شرطِ فاسد ہے، کیوں کہ "اقالہ" میں جانبین کی رضامندی شرط  ہوتی ہے۔(4) اس میں  "فیوچر سیل " بھی  ہوتی ہے اور وہ  ناجائز ہے؛ کیوں کہ  بیع  کا فوری ہوناضروری ہے،مستقبل کی تاریخ پر خرید و فروخت ناجائز ہے۔(5) اس طریقہ کاروبار میں ایک قباحت "بیع قبل القبض" کی بھی ہے؛ کیوں کہ ستر ،اسی فی صد  لوگ اس مارکیٹ میں خریداری محض کرنسی ریٹ کے اتار چڑہاؤ  کے ذریعہ نفع حاصل کرنے کےلیے کرتے ہیں، ان کا مقصد کرنسی حاصل کرنا نہیں ہوتا؛ لہذا اکثر خریدارکرنسی کا قبضہ حاصل نہیں کرتے اور آگے بیچ دیتے ہیں۔اسی طرح آپ نے جو صورت ذکر کی ہے اس میں مندرجہ بالا خرابیوں کے ساتھ ساتھ مزید یہ خرابی بھی  ہے کہ اس میں  ڈیجیٹل کرنسی  کے ذریعہ ٹریڈنگ کی جاتی ہے ،جو کہ محض ایک فرضی کرنسی ہے ،اس میں حقیقی کرنسی کے بنیادی اوصاف اور شرائط بالکل موجود نہیں ہیں؛  لہذا  ڈیجیٹل کرنسی  کی خرید و فروخت کے نام سے  مارکیٹ میں  جو کاروبار چل رہا ہے وہ  حلال اور جائز  نہیں ہے، اس کرنسی میں حقیقت میں کوئی مبیع یعنی مادی چیز نہیں ہوتی اور  اس میں قبضہ بھی نہیں ہوتا صرف اکاونٹ  میں کچھ  حساب کتا ب کے  عدد آجاتے ہیں۔دوسری خرابی یہ ہے کہ بروکر کے پاس اکاونٹ میں جو ڈالر رکھاجاتا ہے ،جس پر بروکر اپنی طرف سے  مزید رقم لگا کر ٹریڈ کرتا ہے ،جس کی حیثیت شرعاً قرض کی ہے ،اور اس کے عوض وہ ہر ٹریڈ پر منافع لیتا ہے،اور قرض پر منافع  لینا شرعاً ناجائز اور حرام ہے ۔کرنسی کے علاوہ دھاتوں اور اجناس کی بیع اگر چہ بیعِ صرف  نہیں ہوتی اور اس وجہ سے  اس میں تقابض بھی شرط نہیں، لیکن   اس میں "بیع قبل القبض" (قبضہ سے پہلے فروخت کرنا)، "بیع مضاف الی المستقبل" (مستقبل کی بیع)  اوردیگر وہ شروطِ فاسدہ پائی جاتی ہیں جن کا اوپر بیان ہوا۔ نیز  اس بیع میں  بروکر کی  جانب سے یہ دھوکا بھی ہے کہ صارف جس مبیع کو محض بیعانہ دے کر اپنی ملکیت سمجھتا ہے اور اس کی قیمت بڑھ جانے سے نفع بھی کماتا ہے  اگر اس میں نقصان ہو جائے  تو  بروکر کو   اس پورے سودے کو ختم کرنے کا اختیار ہوتا ہے جب کہ شرعاً بروکر  کو اپنے عمل کی اجرت وصول کر لینے کے  بعد سودے میں کوئی حق اور اختیار نہیں ہوتا اور اگر کسی شخص نے کوئی چیز خریدی ہے تو اب اس کانفع و نقصان اس کے ذمہ ہے، نقصان دیکھ کر وہ سودے کو منسوخ  نہیں کرسکتا جب تک کہ دوسرے فریق کی رضامندی نہ ہو۔ خلاصہ یہ ہے کہ مذکورہ خرابیوں کی بنیاد پر فاریکس ٹریڈنگ کے ذریعہ پیسہ کمانا جائز نہیں ہے۔حدیث شریف میں ہے :"وعن ابن عباس قال: أما الذي نهى عنه النبي صلى الله عليه وسلم فهو الطعام أن يباع حتى يقبض. قال ابن عباس: ولا أحسب كل شيء إلا مثله."(مشکاۃ المصابیح،کتاب البیوع،باب المنهی عنها من البیوع،ج:2،ص:863،المکتب الاسلامی)وفيه أيضاّ:"وعن عبادة بن الصامت قال: قال رسول الله صلى الله عليه وسلم: «الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد» . "(مشکاۃ المصابیح،کتاب البیوع،باب الربا،ج:2،ص:855،المکتب الاسلامی)مرقاۃ المفاتیح میں ہے :"والمعنى أنه إذا بيع شيء منها ليس من جنسه، لكن يشاركه في العلة كبيع الحنطة بالشعير، فيجوز التفاضل فيه، وهذا معنى قوله: (فبيعوا كيف شئتم) : لكن بشرط وجود الشرطين الآخرين من الشروط المتقدمة لقوله: (" إذا كان ") ، أي: البيع (يدا بيد) ، أي: حالا مقبوضا في المجلس قبل افتراق أحدهما عن الآخر."(کتاب البیوع،باب الربا،ج:5،ص:1917،دارالفکر)مجمع الأنہر فی شرح ملتقی الأبحر میں ہے :"(ولو) كان البيع (‌بشرط ‌لا ‌يقتضيه ‌العقد وفي نفع لأحد المتعاقدين) أي البائع والمشتري (أو لمبيع يستحق) النفع بأن يكون آدميا (فهو) أي هذا البيع (فاسد) لما فيه من زيادة عرية عن العوض فيكون ربا وكل عقد شرط فيه الربا يكون فاسدا."(کتاب البیوع،باب البیع الفاسد،ج:2،ص:62،داراحیاء التراث العربی)فتاوی ہندیہ میں ہے :"وشرط صحة الإقالة رضا المتقائلين والمجلس وتقابض بدل الصرف في إقالته."(کتاب البیوع،الباب الثالث عشر فی الاقالۃ،ج:3،ص:157،دارالفکر)وفيه أيضاّ:"ومنها أن لا يكون مؤقتا فإن أقته لم يصح."(کتاب البیوع،ج:3،ص:3،دارالفکر)در مختار وحاشیۃ ابن عابدین میں ہے :"(وما لا تصح) ‌إضافته (‌إلى ‌المستقبل) عشرة (البيع، وإجازته، وفسخه، والقسمة والشركة والهبة والنكاح والرجعة والصلح عن مال والإبراء عن الدين) لأنها تمليكات للحال فلا تضاف للاستقبال."(کتاب البیوع،باب المتفرقات،ج:5،ص:256،سعید)فتاوی شامی میں ہے:"(قوله: مالا أو لا) إلخ، المراد بالمال ما يميل إليه الطبع ويمكن ادخاره لوقت الحاجة، والمالية تثبت بتمول الناس كافة أو بعضهم، والتقوم يثبت بها وبإباحة الانتفاع به شرعا؛ فما يباح بلا تمول لايكون مالًا كحبة حنطة وما يتمول بلا إباحة انتفاع لا يكون متقوما كالخمر، وإذا عدم الأمران لم يثبت واحد منهما كالدم بحر ملخصًا عن الكشف الكبير.وحاصله أن المال أعم من المتمول؛ لأن المال ما يمكن ادخاره ولو غير مباح كالخمر، والمتقوم ما يمكن ادخاره مع الإباحة، فالخمر مال لا متقوم،» ... وفي التلويح أيضًا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص، والمال ما من شأنه أن يدخر للانتفاع وقت الحاجة، والتقويم يستلزم المالية عند الإمام والملك ... وفي البحر عن الحاوي القدسي: المال اسم لغير الآدمي، خلق لمصالح الآدمي وأمكن إحرازه والتصرف فيه على وجه الاختيار، والعبد وإن كان فيه معنى المالية لكنه ليس بمال حقيقة حتى لايجوز قتله وإهلاكه."(کتاب البیوع،ج:4،ص:501،سعید)فتاوی شامی   میں ہے:"وفي الخلاصة القرض بالشرط حرام والشرط لغو بأن يقرض على أن يكتب به إلى بلد كذا ليوفي دينه ،وفي الأشباه كل قرض جر نفعا حرام.(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه (قوله فكره للمرتهن إلخ) الذي في رهن الأشباه يكره للمرتهن الانتفاع بالرهن إلا بإذن الراهن اهـ سائحاني."(باب المرابحۃ و التولیۃ، فصل فی القرض،ج:5 ،ص: 166، ط: سعید)تجارت کے مسائل کاانسائیکلوپیڈیا میں ہے :"بٹ کوائن"  محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں   " کوئن" یا   "ڈیجیٹل کرنسی"  کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے   " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے."(ج:2،ص:92،بیت العمار)فقط واللہ اعلم
                                                  
عنوان: چوری کا مال غلطی سے خرید و فروخت کرنا
سوال: اگر کسی شخص نے غلطی سے انجانے میں چوری کا مال خریدا اور بیچ بھی دیا بعد  میں معلوم ہوا کہ  یہ چوری کا مال تھا ،  اب کیا حکم ہے؟
جواب: اگر کوئی شخص چوری کا مال خریدے پھر بیچ بھی دے   تو چوں کہ چوری کے مال کا وہ خود بھی مالک نہیں ہوتا تو اس کو آگے بیچنا بھی جائز نہیں ہوتا، اور  چوری کا مال خریدنا اور اس کو آگے بیچنا اور اس کا نفع استعمال کرنا سب ناجائز اور حرام ہے۔ لہذا  اس خرید و فروخت میں اگر نفع حاصل ہوا ہو تو اتنی رقم صدقہ کردی جائے اور آئندہ اس طرح کی خرید و فروخت سے اجتناب کیا جائے اور سابقہ پر توبہ استغفار کیا جائے۔السنن الکبری   میں ہے:"عن شرحبيل مولى الأنصار , عن أبي هريرة عن النبي صلى الله عليه وسلم أنه قال: "من اشترى سرقةً وهو يعلم أنها سرقة فقد أشرك في عارها وإثمها".(5/ 548) کتاب البیوع، باب كراهية مبايعة من أكثر ماله من الربا أو ثمن المحرم، ط: دار الكتب العلمية، بيروت – لبنان)وفیه أیضاً:"وفيه: الحرام ينتقل، فلو دخل بأمان وأخذ مال حربي بلا رضاه وأخرجه إلينا ملكه وصح بيعه، لكن لايطيب له ولا للمشتري منه. (قوله: الحرام ينتقل) أي تنتقل حرمته وإن تداولته الأيدي وتبدلت الأملاك، ويأتي تمامه قريباً (قوله: ولا للمشتري منه) فيكون بشرائه منه مسيئاً؛ لأنه ملكه بكسب خبيث، وفي شرائه تقرير للخبث، ويؤمر بما كان يؤمر به البائع من رده على الحربي؛ لأن وجوب الرد على البائع إنما كان لمراعاة ملك الحربي ولأجل غدر الأمان، وهذا المعنى قائم في ملك المشتري كما في ملك البائع الذي أخرجه".(ج:5/ ص:98، کتاب البیوع،باب البیع الفاسد ، مطلب الحرمۃ تتعدد، ط: سعید)فقط واللہ اعلم
                                                  
عنوان: والد کے ترکہ میں بیٹیوں کا بھی حق ہے
سوال: ہم تین بھائی، پانچ بہنیں اور ایک والدہ ہیں، ہم والد صاحب کے ساتھ ایک گھر میں رہتے تھے، والد صاحب نے اس گھر کی چھت پر دو مکان اور بنائے، جس میں سے بڑے بھائی کو ان کی مرضی سے ایک مکان دیا ،اور دوسرے بھائی کو دوسرا مکان دے دیا ،ان مکانوں کے بجلی کے میٹر بھی الگ لگوائے اور پانی کی ٹنکیاں بھی الگ بنوائیں ،تاکہ بعد میں مسائل نہ ہوں، اور اس کے بعد اس کا نفع اور نقصان ان کے حوالے ہو گیا ،ان دونوں مکانوں کے راستے بھی تقریبا الگ الگ بنوائے ،اور تیسرا وہ گھر جو نیچے کا تھا جس میں ہم پہلے سے رہتے تھے، جو کہ بڑا بھی تھا تیسرے بھائی کے حوالے کیا، جس میں  والدہ بھی ساتھ میں ہوں گی ،اس تیسرے گھر کا بھی بجلی کا میٹر اور پانی کی ٹنکی الگ کر دی ،تاکہ بعد میں مسائل نہ ہو ں اور ایک پلاٹ جو کہ الگ سے والد صاحب نے خریدا تھا جو ایک بہن کے نام کیا اور یہ کہا کہ فلاں بہن کی شادی کے بعد یہ پلاٹ اس کا رہے گا ،اور بعد میں ضرورت کے تحت وہ پلاٹ اپنی زندگی میں ہی والد صاحب نے بیچ کر اپنے استعمال میں لایا اور اس کے علاوہ بھی والد صاحب کی کچھ جائیداد تھی جو کہ ہم سب کی مشترکہ تھی والد صاحب کے انتقال کے بعد باقی جائیداد سے جو بھی آمدن ہوتی تھی وہ ہمارے درمیان شریعت کے مطابق تقسیم ہوتی تھی اور یہ سلسلہ تقریبا 13 سال تک اسی طرح چلتا رہا اور یہ جو پلاٹ جس کے اندر والد صاحب نے اپنی زندگی میں گھر بنوائے تھے الگ الگ اور ہم اس میں رہتے تھے اس کی آمدن تین بھائی اور ایک والدہ کے درمیان تقسیم ہوتی تھی سوال یہ پوچھنا تھا کہ کیا یہ پلاٹ جو کہ والد صاحب نے اپنی زندگی میں بنا کر بھائیوں اور والدہ کے حوالے کیا تھا اس میں بہنوں کا بھی حصہ ہے یا نہیں؟
جواب: صورتِ مسئولہ میں مرحوم نے اگر  گھر  باقاعدہ تقسیم کرکے ہر ایک بیٹے کو دےدیا تھا  تو اس سے ہبہ مکمل ہوگیا تھا ، ہر ایک کی ملکیت اپنے حصے میں آگئی تھی ،تاہم اپنی جائداد  بیٹوں کو دینے اور بیٹیوں کو محروم  کرنے کی وجہ سے گناہ گار ہوگا،لیکن اگر مرحوم نے گھر باقاعدہ  تقسیم کر کے ہر ایک بیٹے کو   نہیں دیا تھا ، بلکہ مشترکہ طور پر ہبہ کیا تھا ، یا صرف زبانی طور پر دیا  تھا، عملاً مرحوم ہی کے قبضہ میں تھا،  تو  تب یہ گھر مرحوم ہی کی ملکیت میں تھا، اور ان کے انتقال کے بعد ترکہ میں شمار ہوگا، اسی طرح  جو پلاٹ والد نے ایک بیٹی کے نام کر کے یہ کہا تھا فلاں کی شادی کے بعد یہ پلاٹ اس کا رہے گا ، پھر اسے بیچ دیا تو یہ مکان والد کا ہی تھا، اس کے لیے یہ پلاٹ  بیچنا اور اس کی رقم استعمال کرنا  جائز تھا۔بہر صورت مرحوم کے انتقال کے وقت  ان کی ملکیت کی زمین ہو  یا  بیٹوں میں تقسیم کیا گیا زمین  زندگی میں ہبہ (گفٹ ) مکمل نہ ہونے کی صورت میں تمام زمینیں ہوں، جو بھی مرحوم  کا ترکہ ہے، اس میں جس طرح بیٹوں کا حق ہے، اسی طرح بیٹیاں بھی اپنے حصے کے تناسب سے مکمل حق دار ہیں، اس لیے کہ والد کے ترکہ میں جس طرح ان کی نرینہ اولاد کا حصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا  بھائیوں کو چاہے جو زمین والد نے ان کو دے دی تھی اور بیٹیوں کو محروم کیا تھا اس کی تلافی کے لیے بھی بہنوں کو  اس میں سے بھی کچھ دے کر راضی کرلیں؛ تاکہ ان کے والد کو بھی آخرت میں پریشانی نہ ہو۔مشکاۃ  المصابیح میں ہے:"عن سعيد بن زيد قال: قال رسول الله صلى الله عليه وسلم: «‌من ‌أخذ ‌شبرا ‌من ‌الأرض ‌ظلما فإنه يطوقه يوم القيامة من سبع أرضين."(باب الغصب و العارية، الفصل الاول، ج:2، ص، 887، ط: المکتب الاسلامی)وفیہ ایضاً:"وعن أنس قال: قال رسول الله صلى الله عليه وسلم: «‌من ‌قطع ‌ميراث ‌وارثه ‌قطع ‌الله ‌ميراثه من الجنة يوم القيامة» . رواه ابن ماجه."(باب الوصايا، الفصل الثالث، ج:2، ص:926، ط: المکتب الاسلامی)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة،ج:5،ص:690، ط :سعید)فقط و الله اعلم
                                                  
عنوان: کیا اسلامی بینکوں سے گاڑی اجارہ کی بنیاد پرلینا جائز ہے؟
سوال: کیاشرکت یا اجارہ کی بنیاد پر اسلامک کار فنانسنگ کے ذریعے بینک سے گاڑی خریدنا جائز ہے؟ جیسے میزان بینک یا دبئی اسلامک بینک یا بینک الفلاح سے۔
جواب: واضح رہےکہ مروجہ اسلامی بینکوں سے  گاڑی خریدنے کا جو طریقہ رائج ہے  اس میں  بینک اور   خریدار  کے  درمیان معاہدہ کے تحت دو عقد ہوتے ہیں، ایک بیع (خریدوفروخت) اور دوسرا اجارہ (کرایہ داری) کا عقدہوتا ہے، اور یہ طے پاتاہے کہ اقساط میں سے اگر کوئی  قسط وقتِِ   مقررہ پر جمع نہیں کرائی گئی تو  بینک کی  جانب سے مقرر ہ   جرمانہ   (اجباری  تصدق کے نام سے)   لیز کرانے  والا شخص ادا کرنے کا پابند ہو گا؛ اس لیے لیزنگ کے رائج طریقِ کار میں دو شرعی قباحتیں ہیں:1۔ مالی جرمانہ لگانا، یہ شرعاً ناجائز ہے، اگرچہ اجباری تصدق کی صورت میں ہو۔ 2۔  دوسری قباحت یہ ہے کہ لیزنگ میں دو عقد بیک وقت ہوتے ہیں، ایک عقد بیع کا ہوتا ہے جس کی بنا پر قسطوں کی شکل میں ادائیگی خریدار پر واجب ہوتی ہے اور اسی کے ساتھ ہی اجارہ (کرائے) کا معاہدہ بھی ہوتا ہے، جس کی بنا پر ہر ماہ کرائے کی مد میں بینک خریدار سے کرایہ بھی وصول کرتا ہے، اور یہ دونوں عقد ایک ساتھ ہی کیے جاتے ہیں جو کہ   ناجائز ہیں۔مذکورہ  بالا شرعی قباحتوں کی وجہ سے مروجہ اسلامی بینکوں سے لیزنگ کے ذریعہ گاڑی خریدنا جائز نہیں ہے۔مرقاۃ المفاتیح شرح مشكاة المصابيح میں ہے:"(وعن أبي هريرة قال: (نهى رسول الله صلى الله عليه وسلم عن بيعتين في بيعة) أي: صفقة واحدة وعقد واحد."(کتاب البيوع،  باب المنهي عنها من البيوع ج:5، ص: 1938،ط:  دار الفكر، بيروت)مسندامام احمد بن حنبل میں ہے:"عن عبد الرحمن بن عبد الله بن مسعود، عن أبيه، عن النبي صلى الله عليه وسلم قال: " ‌لعن ‌الله ‌آكل ‌الربا، وموكله، وشاهديه، وكاتبه."(‌‌مسند عبد الله بن مسعود رضي الله تعالى عنه، ج:6، ص:358، ط: مؤسسة الرسالة)فتاویٰ شامی میں ہے:"قوله: (لا بأخذ مال في المذهب) قال في الفتح:  وعن أبي يوسف يجوز التعزير للسلطان بأخذ المال وعندهما وباقي الأئمة لا يجوز اه، ومثله في المعراج وظاهره: أن ذلك رواية ضعيفة عن أبي يوسف. قال في الشرنبلالية : ولا يفتى بهذا لما فيه من تسليط الظلمة على أخذ مال الناس فيأكلونه اه، ومثله في شرح الوهبانية عن ابن وهبان قوله (وفيه الخ) أي: في البحر حيث قال: وأفاد في البزازية: أن معنى التعزير بأخذ المال على القول به إمساك شيء من ماله عند مدة لينزجر ثم يعيده الحاكم إليه لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي."(كتاب الحدود،  باب التعزير، مطلب في التعزير بأخذ المال، ج:4، ص:16،ط: سعيد)فقط والله أعلم
                                                  
عنوان: وارث بنانے کے لیے بچہ گود لینے کا حکم
سوال: میرا کوئی بچہ نہیں ہے،  13 سال شادی کو ہو گئے  ہیں،  میں بچہ گود لینا چاہتا ہوں اپنے حصے کا وارث بنا کر تاکہ  میرے مرنے کے بعد میرا گھر بچا رہے، تو کیا میرے لیے ایسا کرنا شرعاً جائز ہے؟
جواب: صورتِ مسئولہ میں اگر سائل کسی  بچے کو گود لے کر پالنا چاہتا ہے تو شرعاً اس کی گنجائش ہے، البتہ اس کی نسبت اس کے حقیقی والد کی طرف ہی کی جائے گی، اور وہ اپنے حقیقی والد ہی کا وارث بنے گا، سائل کے ساتھ چوں کہ اس کا کوئی نسبی رشتہ نہیں ہوگا اس لیے ان کے درمیان  وراثت جاری نہیں  ہوگی، لہٰذا  نہ تو وہ لے پالک سائل کا وارث بن  سکتا ہے،   اور نہ ہی سائل اس کا وارث بن سکتا ہے، البتہ  اگر سائل لے پالک کو اپنا گھر دینے کا ارادہ رکھتا ہو اور سائل کے نہ والدین حیات ہوں، نہ ہی اہلیہ ہے، نہ کوئی اولاد ہے، اسی طرح نہ کوئی قریب یا دور کا رشتہ دار ہے جو سائل کا وارث بنے یا مذکورہ گھر کے علاوہ سائل کے پاس اتنی جائیداد ہے کہ ورثاء کو ان کا حصہ جاری ہوسکے گا اور سائل کا مقصد ورثاء کو جائیداد سے محروم کرنا نہ ہو تو  سائل یہ گھر اپنے قبضہ وتصرف سے فارغ کر کے مکمل قبضہ کے ساتھ لے پالک کو دے کر ہدیہ کرے گا تو اس کی ملکیت ہوجائے گی۔فتاوی ہندیہ میں ہے:"ويستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء".(كتاب الفرائض وفيه ثمانية عشر بابا، الباب الأول في تعريف الفرائض، 447/6، ط: رشيدية)فتاوی شامی میں ہے:"(وتتم) الهبة (بالقبض) الكامل". (كتاب الهبة، 690/5، ط: سعيد)فقط والله أعلم
                                                  
عنوان: تجارت میں ادھارکا معاملہ کرنا
سوال: علماءکرام فرماتے ہیں کہ حضرت عبدالرحمان بن عوف- رضی اللہ عنہ- کبھی بھی ادھار پر اپنے مال کی خرید و فروخت نہیں کرتے تھے؛اس وجہ سے ان کے مال میں بے پناہ اضافہ ہوا، تو کیا ہمیں  بھی ادھار پر تجارت نہیں کرنی چاہیے؟ کیا یہ صحیح ہے؟
جواب: 1۔حضرت عبد الرحمان بن عوف-رضی اللہ عنہ- کے مال میں اضافے کی بڑی وجہ یہ تھی کہ ان کو آپﷺ نے برکت کی دعا دی تھی، جیسا کہ صحیح بخاری کی روایت ہے:"عن أنس رضي الله عنه قال: رأى النبي صلى الله عليه وسلم على عبد الرحمن بن عوف أثر صفرة، فقال: (مهيم، أو مه). قال: قال: تزوجت امرأة على وزن نواة من ذهب، فقال: (بارك الله لك، ‌أولم ‌ولو ‌بشاة)."(كتاب الدعوات، باب: الدعاء للمتزوج، ج:5، ص:2346، ط:دار ابن كثير)ترجمہ: "حضرت انس رضی اللہ عنہ سے روایت ہے کہ نبی ﷺ نے عبد الرحمان بن عوف-رضی اللہ عنہ- پر زرد رنگ کا اثر دیکھا، دریافت کیا کہ یہ کیا ہے؟ فرماتے ہیں کہ انہوں نے جواب دیا: میں نے ایک عورت سے گٹھلی کے وزن کے برابر سونے پر شادی کی ہے، آپﷺ نے فرمایا: اللہ آپ کو برکت دے، ولیمہ کرو اگرچہ ایک بکری سے۔"2۔ قرض اور ادھار پر تجارت سے اجتناب کرنا چاہیے، ضرورتِ شدیدہ کے بغیر ادھار معاملات سے بچنا چاہیے، اللہ کے نبی ﷺ قرض سے پناہ کی دعا مانگا کرتے تھے: "اے اللہ، میں گناہ کرنے اور قرض لینے سے تیری پناہ چاہتا ہوں، کسی نے دریافت کیا: یا رسول اللہ! کیا بات ہے آپ اکثر قرض سے پناہ مانگتے ہیں، تو آپ ﷺ نے فرمایا: آدمی جب مقروض ہو جاتا ہے تو اس کا حال یہ ہوتا ہے کہ جب وہ بات کرتا ہے تو جھوٹ بولتا ہے، اور جب وعدہ کرتا ہے تو اس پر پورا نہیں اترتا، بلکہ ہمیشہ اس کی مخالفت کرتا ہے۔"جیسا کہ ارشاد الساری لشرح صحیح البخاری میں ہے:"عروة بن الزبير عن عائشة زوج النبي -صلى الله عليه وسلم- أخبرته "أن رسول الله -صلى الله عليه وسلم- كان يدعو في الصلاة: اللهم إني أعوذ بك من عذاب القبر، وأعوذ بك من فتنة المسيح الدجال، وأعوذ بك من فتنة المحيا وفتنة الممات. اللهم إني أعوذ بك من المأثم والمغرم. فقال له قائل: ما أكثر ما تستعيذ من المغرم؟ فقال: إن الرجل إذا غرم حدث فكذب، ووعد فأخلف."(كتاب الأذان، باب الدعاء قبل السلام، ج:2، ص:131، رقم:، ط:المطبعة الكبرى الأميرية)فقط والله أعلم
                                                  
عنوان: کنڈے کی بجلی استعمال کرنے کا حکم
سوال: ہمارے ہاں ایجنٹ ہوتے ہیں جو ہر محلے میں بجلی کے میٹر لگاتے ہے اور جس کے ہاں میٹر لگا ہوہو اس سے ماہانہ 2 ہزار روپے لیتے ہیں۔ اور انکا (کے ای) کے لوگوں کا ساتھ بھی لین دین ہوتا ہے تو پوچھنا یہ تھا کہ کیا اس طرح بجلی استعمال کرنا جائز ہے؟  اور ہمارے ہاں یہ دلیل دی جاتی ہے اسکے جائز ہونے کی کہ حکومت ہمارے حقوق نہیں دیتی اور بل بھی زیادہ آتا ہے اسی وجہ سے ہم اس طرح کرتے ہیں اور کہتے ہیں کہ ہم پیسے بھی تو دیتے ہیں انکو 2 ہزار ماہانہ تو کیا انکے دلائل صحیح ہیں ؟
جواب: یہ درحقیقت   چوری کی بجلی کا استعمال ہے،  جو کہ  شرعًا و قانوناً نہ صرف نا جائزہے، بلکہ بہت بڑا گناہ  بھی ہے۔محکمے کے لوگ جو دوہزار روپے ماہانہ لیتے ہیں وہ درحقیقت رشوت ہے اور ایسا محکمے کی اجازت کے بغیر رشوت خور ملازم کرتے ہیں البتہ اگر کسی جگہ محکمے کی پالیسی ہی یہ ہو کہ فی میٹر دو ہزار روپے ہوں گے چاہے استعمال جتنا بھی ہو تو پھر جائز ہوگا مگر ظاہر یہی ہے کہ محکمے کی ایسی پالیسی نہیں بلکہ کرپٹ ملازمین چوری چھپے ایسا کرتے ہیں۔جو دلائل اس کے جواز کے دیے جاتے ہیں وہ درست نہیں ہیں۔فتاوی شامی میں ہے:"كتاب السرقة (هي) لغة أخذ الشيء من الغير خفية.قال القهستاني: وهي نوعان؛ لأنه إما أن يكون ضررها بذي المال أو به وبعامة المسلمين، فالأول يسمى بالسرقة الصغرى والثاني بالكبرى، بين حكمها في الآخر؛ لأنها أقل وقوعا وقد اشتركا في التعريف وأكثر الشروط اهـ أي؛ لأن المعتبر في كل منهما أخذ المال خفية، لكن الخفية في الصغرى هي الخفية عن غين المالك أو من يقوم مقامه كالمودع والمستعير. وفي الكبرى عن عين الإمام الملتزم حفظ طرق المسلمين وبلادهم كما في الفتح."(ج:4، ص:82،  ط: سعید)وفیہ ایضاً:"وكل ما أدى ‌إلى ‌ما ‌لا ‌يجوز لا يجوز."(كتاب الحظر والإباحة، ‌‌فصل في اللبس، ج:6، ص:360، ط:سعید)فتاوی ہندیہ میں ہے :"ولا يجوز حمل تراب ربض المصر لأنه حصن فكان حق العامة."( الباب الثلاثون في المتفرقات،ج:5، ص:373،  ط: دار الفکر)فقط واللہ أعلم
                                                  
عنوان: دارالحرب اور دارالاسلام کی تعریف نیز اختلاف دارین کا مطلب
سوال: 1.دار الحرب اور دار الاسلام کی تعریف کیا ہے اور کن ممالک کو دار الاسلام قرار دے سکتے ہیں ؟2.نیز میراث میں جو موانع ارث ہے،ان میں اختلاف دارین ہے تو کیا اگر باپ سعودی میں رہتا ہوں اور بیٹا کینیا میں تو کیا میراث جاری ہوگی یا نہیں ؟
جواب: ۱۔امام ابوحنیفہ رحمہ اللہ کے نزدیک جہاں علی الاطلاق مسلمانوں کو امن حاصل ہو اور کفار کو خوف ، تو ایسے مقام کو ’’دارالاسلام ‘‘کہا جائے گا،اور جہاں علی الاطلاق مسلمانوں کو خوف لاحق ہو اور کفار کو امن حاصل ہو اسے ’’دارالکفر ‘‘کہاجائے گا۔جب کہ صاحبین رحمہما اللہ کے نزدیک اصل مدار قوانین اسلامی ہیں، جہاں اسلامی قوانین  واحکامات کانفاذ ہو وہ ’’دارالاسلام‘‘ اور جہاں کفریہ قوانین رائج ہوں وہ ’’دارالکفر ‘‘کہلائے گا۔مفتی اعظم ہندمفتی کفایت اللہ ؒ لکھتے ہیں :’’دارالحرب وہ ملک ہے جس میں کفار کی خود مختار حکومت ہو جو اپنی مرضی کے موافق جاری کرنے پر قادر ہو‘‘۔(کفایت المفتی ، ج:1،ص؛37، ط: داالاشاعت )۲۔موانع ارث میں سے اختلاف دارین  کا مطلب یہ ہے کہ دار(ملک ) الگ الگ ہو،یہ کافروں کے حق میں ہے ،یعنی اگر کسی کافر کا کوئی  وارث دارالاسلام  میں مرجائے ،یا دارالاسلام میں موجود کا فر کا وارث دارالحرب میں مرجائے تو یہ ایک دوسرے کے وارث نہیں ہوں گے۔مسلمانوں کے حق میں اختلاف دارین وراثت سے مانع نہیں ہے، یعنی اگر کوئی وارث کسی اور ملک میں ہو تب بھی مورث کے انتقال کی صورت میں وہ وراثت کا حقدار ہوگا۔البحرالرائق میں ہے :"وكذلك اختلاف الدارين سبب لحرمان الميراث لأن الميراث إنما يستحق بالنصرة ولا تناصر عند اختلاف الدارين ولكن هذا الحكم في أهل الكفر لا في حق المسلمين حتى إن المسلم إذا مات في دار الإسلام وله ابن مسلم في دار الهند أو الترك يرث  ، وفي الكافي ثم اختلاف الدارين على نوعين حقيقي كالحربي مات في دار الحرب وله ابن ذمي في دار الإسلام فإنه لا يرث الذمي من ذلك الحربي وكذا لو مات ذمي في دار الإسلام وله أب أو ابن في دار الحرب فإنه لا يرث ذلك الحربي من ذلك الذمي ، وحكمي كالمستأمن والذمي حتى لو مات مستأمن في دارنا لا يورث منه وارثه الذمي."(ج:8،ص:557،ط:دارالمعرفہ بیروت)بدائع الصنائع میں ہے :’’...وقال أبو يوسف ومحمد - رحمهما الله : إنها تصير دار الكفر بظهور أحكام الكفر فيها .( وجه ) قولهما أن قولنا دار الإسلام ودار الكفر إضافة دار إلى الإسلام وإلى الكفر ، وإنما تضاف الدار إلى الإسلام أو إلى الكفر لظهور الإسلام أو الكفر فيها ، كما تسمى الجنة دار السلام ، والنار دار البوار ؛ لوجود السلامة في الجنة ، والبوار في النار وظهور الإسلام والكفر بظهور أحكامهما ، فإذا ظهر أحكام الكفر في دار فقد صارت دار كفر فصحت الإضافة ، ولهذا صارت الدار دار الإسلام بظهور أحكام الإسلام فيها من غير شريطة أخرى ، فكذا تصير دار الكفر بظهور أحكام الكفر فيها والله - سبحانه وتعالى - أعلم .( وجه ) قول أبي حنيفة - رحمه الله - أن المقصود من إضافة الدار إلى الإسلام والكفر ليس هو عين الإسلام والكفر ، وإنما المقصود هو الأمن والخوف .ومعناه أن الأمان إن كان للمسلمين فيها على الإطلاق ، والخوف للكفرة على الإطلاق ، فهي دار الإسلام ، وإن كان الأمان فيها للكفرة على الإطلاق ، والخوف للمسلمين على الإطلاق ، فهي دار الكفر والأحكام مبنية على الأمان والخوف لا على الإسلام والكفر ، فكان اعتبار الأمان والخوف أولى ‘‘.(ج:7،ص؛131،ط:بیروت)فقط واللہ اعلم
                                                  
عنوان: گروی رکھنے کا حکم، قسطوں پر بیع کرنے کی شرائط
سوال: 1۔گروی پر مکان لینے یا دینے کا حکم کیا ہے؟2۔  نیز اقساط پر چیزیں خریدنا یا فروخت کرناکیسا ہے؟مدلل جواب درکار ہے۔
جواب: 1۔واضح رہے کہ گروی "رہن"  کا  شرعی  حکم یہ  ہے کہ  ضرورت  کی  وجہ  سے کسی قرض کے  مقابلے میں "رہن" لینا اور دینا درست ہے، لیکن رہن میں رکھی جانے والی چیز  کی حیثیت محض ضمانت کی ہوتی ہے، اور رہن (گروی) رکھی ہوئی چیز  اس کے اصل مالک  ہی کی  ملک  میں  رہتی ہے،  اور  مرتہن  (جس کے پاس چیز گروی رکھی ہو) کے لیے شرعاً اس کے استعمال اور اس سے نفع  کمانے  کی اجازت نہیں ہوتی، اگر رہن میں رکھی ہوئی چیز کو مرتہن نے استعمال کرلیا  یا زیادہ قیمت میں فروخت  کیا تو اُس چیز سے نفع حاصل کرنا  سود کے زمرے میں آئے گا؛ کیوں کہ رہن قرض کے بدلے ہوتا ہے اور قرض دے کر مقروض سے نفع حاصل کرنا سود ہے۔لہذا  گروی پر مکان لینا دینا درست ہے، لیکن گروی میں لیا ہوا مکان سے نفع اٹھانا جائز نہیں۔2۔قسطوں پر خرید وفروخت جائز ہے، لیکن اس  میں  درج ذیل  شرائط کا لحاظ  اور رعایت کرنا ضروری ہے:1.قسط کی رقم متعین ہو۔2.مدت متعین ہو۔3.معاملہ متعین ہو کہ نقد کا معاملہ کیا جارہا ہے یا ادھار۔4 .عقد کے وقت مجموعی قیمت مقرر ہو ۔5. ایک شرط یہ بھی  ہے کہ کسی قسط کی ادائیگی میں تاخیر کی صورت میں اس  میں اضافہ (جرمانہ) وصول نہ کیا جائے۔6. جلد ادائیگی کی صورت میں قیمت کی کمی عقد میں مشروط نہ ہو ، اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔ان  تمام شرائط کی رعایت کے ساتھ قسطوں پر خریدوفروخت کرنا جائز ہے، لیکن اگر ان شرائط کی رعایت نہ ہو تو جائز نہیں ہوگا۔1۔فتاوی شامی میں ہے:"(هو) لغة: حبس الشيء. وشرعا (حبس شيء مالي) أي جعله محبوسا لأن الحابس هو المرتهن بحق يمكن استيفاؤه) أي أخذه (منه) كلا أو بعضا كأن كان قيمة المرهون أقل من الدين (كالدين) كاف الاستقصاء لأن العين لا يمكن استيفاؤها من الرهن إلا إذا صار دينا حكما كما سيجيء (حقيقة) وهو دين واجب ظاهرا وباطنا أو ظاهرا فقط كثمن عبد أو خل وجد حرا أو خمرا (أو حكما) كالأعيان (المضمونة بالمثل أو القيمة)..قوله كالأعيان المضمونة بالمثل أو القيمة) ويقال لها المضمونة بنفسها لقيام المثل أو القيمة مقامها كالمغصوب ونحوه مما سيجيء.واحترز به عن المضمونة بغيرها كمبيع في يد البائع فإنه مضمون بغيره وهو الثمن، وعن غير المضمونة أصلا كالأمانات."(كتاب الرهن،  ج:6، ص:478، ط:سعيد)وفیہ ایضاً:"لا ‌يحل ‌له ‌أن ‌ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملا فتبقى له المنفعة فضلا فيكون ربا، وهذا أمر عظيم."(كتاب الرهن، ج:6، ص:482، ط:سعيد)النتف في الفتاوى للسغدي" میں ہے:"انواع الربا واما الربا فهو ثلاثة اوجه احدها في القروض  والثاني في الديون‌ والثالث ‌في ‌الرهون...‌‌الربا في الرهن واما الربا في الرهن فان ذلك على وجهين  احدهما في الانتفاع بالرهن والاخر باستهلاك ما يخرج من الرهن  فاما الانتفاع بالرهن مثل العبد يستخدمه والدابة يركبها والارض يزرعها والثوب يلبسه والفرش يبسطه ونحوها."(كتاب البيوع، باب انواع الربا، ج:1، ص:484، ط:مؤسسة الرسالة - بيروت)2۔شرح المجلۃ لسلیم رستم باز میں ہے :"‌البيع ‌مع ‌تأجيل ‌الثمن وتقسيطه صحيح يلزم أن تكون المدة معلومة في البيع بالتأجيل والتقسيط."(الكتاب الأول البيوع، الفصل الثانی  في بيان المسائل  المتعلقة بالنسيئة و التأجيل، المادة: 245،246،ج:1، ص:100،  ط:رشيدية)وفیہ ایضاً:"تأجيل الثمن  إلى مدة غير معينة كإمطار السماء يفسد البيع."(الكتاب الأول البيوع، الفصل الثانی  في بيان المسائل  المتعلقة بالنسيئة و التأجيل، المادة: 248،ج:1، ص:101،  ط:رشيدية)فتاوی ہندیہ میں ہے:"وإذا كان عليه ألف درهم نجية مؤجلة فصالحه على ألف سود حالة فإنه لا يجوز كذا في الذخيرة.‌لو ‌كانت ‌له ‌ألف مؤجلة فصالحه على خمسمائة حالة لا يجوز كذا في الهداية."(كتاب الصلح، الباب الثاني في الصلح في الدين، ج:4، ص:232، ط:دارالفكر)فقہ البیوع علی المذاھب الاربعہ میں ہے:"وكما يجوز ضرب الأجل لأداء الثمن دفعة واحدة، كذلك يجوز أن يكون أداء الثمن بأقساط، بشرط أن تكون آجال الأقساط و مبالغها معينة عند العقد، و قد يسمى: البيع بالتقسيط، و هو نوع من البيع المؤجل، و الأقساط قد تسمى نجوما."(الباب الخامس من حيث طريق وفاء العوضين، ج:1، ص:525، ط:مكتبة  معارف القرآن)فقط واللہ أعلم
                                                  
عنوان: غیرمتعین پلاٹ کی فائل کی خرید و فروخت سے متعلق فتوی میں مزید سوالات کی وضاحت
سوال: آپ کے ایپ کے فتویٰ نمبر" 144306100933" میں پلاٹ کی خریدوفروخت سے متعلق ہے کہ مالکِ زمین سے ڈیلر زمین خرید سکتا ہے، لیکن پھر ڈیلر اس فائل کو جب تک پلاٹ کانمبر نہ لگا ہو آگے منافع کے ساتھ نہیں بیچ سکتا ،تو کیا بغیر منافع کے بیچ سکتا ہے؟اسی طرح یہ بات ذکر کی گئی تھی کہ اگرایسی فائل اگر منافع کے ساتھ بیچ دی جائے تو اس کا منافع واجب التصدق ہے، لیکن کیا خریدار کے لیے اس فائل کا خریدنا جائز ہے؟
جواب: صورتِ مسئولہ میں مذکورہ فتوی نمبر "144306100933" کے تحت موجود فتوی کی شق نمبر 1 میں یہ وضاحت کی گئی تھی کہ ایسے پلاٹ  کی خریدوفروخت جس کا  خارج میں تعین نہ کیا گیا ہواور فائل میں پلاٹ نمبر درج نہیں ہو   تو ایسے پلاٹ کی خریدوفروخت  جائز نہیں ہے،یہ حکم عام ہے،چاہے خریدوفروخت کے معاملہ میں نفع ہورہا ہویا نہیں،دونوں صورتوں میں ایسی فائل آگے کسی دوسرے شخص کو فروخت کرنا جائز نہیں ہے،کیوں کہ  یہ فائل ہولڈر اگر مذکورہ پلاٹ آگے فروخت کرتا ہے،اس کے لیے پلاٹ کی جگہ اور نمبر متعین نہ ہونے کی وجہ سے خریدار کوپلاٹ حوالہ کرنا ممکن نہیں ہوگا، البتہ پلاٹ کے خواہش مند جس شخص نے بلڈر/پلاٹ کے مالکان سے کسی غیر متعینہ پلاٹ کی بکنگ کرائی تھی اگر وہ اپنی  بکنگ کینسل کروانا چاہے،اور اس مقصد کے لیے اسی بلڈر سےاپنا بکنگ والا معاملہ ختم کرے صرف اپنی اصل جمع شدہ رقم وصول کرلے،زائد رقم وصول نہ کرے، یا اسی طرح کسی اور شخص کو اپنی یہ فائل دے کر اس کے نام رجسٹریشن منتقل کرواکر اس سے اپنی جمع شدہ رقم  وصول کرلے تو یہ جائز ہوگا۔نیزغیرمتعین پلاٹ کی فائل کوخریدنا اور بیچنا دونوں جائز  نہیں ہے،معاملہ کے ناجائز ہونے کا حکم عاقدین (خریداراورفروخت کنندہ)دونوں سے متعلق ہے۔مذکورہ فتوی درج ذیل لنک پر ملاحظہ ہو۔پلاٹ متعین کرنے سے پہلے اور متعین کرنے کے بعد فروخت کرنے کا حکمفتاوی ہندیہ میں ہے:"أما تعريفه فمبادلة المال بالمال بالتراضي كذا في الكافي وأما ركنه فنوعان أحدهما الإيجاب والقبول والثاني التعاطي وهو الأخذ والإعطاء كذا في محيط السرخسي ومنها في البدلين وهو قيام المالية حتى لا ينعقد متى عدمت المالية هكذا في محيط السرخسي ومنها في المبيع وهو أن يكون موجودا فلا ينعقد بيع المعدوم."(كتاب البيوع ، الباب الأول في تعريف البيع وركنه وشرطه وحكمه وأنواعه، ج:3، ص:2، ط:دارالفكر)وفيه ايضا:"المرابحة بيع بمثل الثمن الأول وزيادة ربح والتولية بيع بمثل الثمن الأول من غير زيادة شيء والوضيعة بيع بمثل الثمن الأول مع نقصان معلوم."(كتاب البيوع، الباب الرابع عشر في المرابحة والتولية والوضيعة، ج:3، ص:160، ط:دارالفكر)فتاوی شامی میں ہے:"(وهما عبارة عن كل لفظين ينبئان عن معنى التملك والتمليك ماضيين) كبعت واشتريت أو حالين) كمضارعين لم يقرنا بسوف والسين كأبيعك فيقول أشتريه أو أحدهما ماض والآخر حال.(و) لكن (لا يحتاج الأول إلى نية بخلاف الثاني) فإن نوى به الإيجاب للحال صح على الأصح وإلا لا إذا استعملوه للحال كأهل خوارزم فكالماضي وكأبيعك الآن لتمحضه للحال، وأما المتمحض للاستقبال فكالأمر لا يصح أصلا إلا الأمر إذا دل على الحال كخذه بكذا فقال أخذت أو رضيت صح بطريق الاقتضاء فليحفظ.وفي الرد:(قوله: بخلاف الثاني) فإنه يحتاج إليها وإن كان حقيقة للحال عندنا على الأصح لغلبة استعماله في الاستقبال حقيقة أو مجازا بحر عن البدائع. (قوله: وإلا لا) صادق بما إذا نوى الاستقبال أو لم ينو شيئا ط.(قوله: وأما المتمحض للاستقبال) كالمقرون بالسين وسوف ط. (قوله: كالأمر) بأن قال: المشتري: بعني هذا الثوب بكذا فيقول: بعت أو يقول: البائع: اشتره مني بكذا فيقول: اشتريته. (قوله: لا يصح أصلا) أي سواء نوى بذلك الحال أو لا لكون الأمر متمحضا للاستقبال وكذا المضارع المقرون بالسين أو سوف."(كتاب البيع،ج:4، ص:510، ط:سعيد)فقہ البیوع میں ہے:"الوعد والمواعدة بالبيع ليس بيعا،ولاتترتب عليه آثار البيع من نقل ملكية المبيع ولاوجوب الثمن."(فقه البيوع، ج:2، ص:1103، ط:مكتبة معارف القرآن)احسن الفتاوی میں ہے:لفظ" دیدیگا" وعدہ بیع ہے"سوال: زید نے سیب پکنے سے تقریباً دو تین ماہ قبل عمر کو کچھ روپے دیے کہ عمر اس کو اپنے سیب فی من مثلاً دو سو روپے دے گا ،مگر عقد کے وقت نہ تاجیل ثمن کی شرط تھی اور نہ ہی تاجیل مبیع کی، عقد کے بعد یہ کہا کہ عمر زید کو سیب فی من دوسو روپے اس وقت دے دے گا جب کہ سیب پک جائے، اس لیے کہ عقد کرتے وقت تو سیب بالکل کچے تے، سیب پکنے کے بعد عمر نے حسب وعدہ فی من دوسو روپے دیدئیے اور مشتری نے بھی بقیہ ثمن دےدیا...الخجواب:لفظ "دیدیگا" بیع نہیں وعدہ بیع ہے، لہذا مالک نے سیب پکنے کے بعد دیدئیے تو یہ بیع بالتعاطی ہوگئی۔ واللہ سبحانہ وتعالیٰ اعلم۔"(کتاب البیوع، ج:6، ص:507، ط:سعید)تجارت کے مسائل کا انسائیکلوپیڈیا میں ہے:"ایک شخص دوسرے سے اس طرح معاہدہ کرتا ہے کہ فلاں چیز، فلاں قیمت پر آپ کو دوں گا اور دوسرا قبول کرلیتا ہے ، جب کہ ابھی تک چیز اس کے قبضہ میں نہیں ہے، تو یہ بیع نہیں بلکہ "وعدہ بیع" ہے۔"(بحث وعدہ بیع،جلد :6، صفحہ:427، طباعت:بیت العمار)فقط واللہ اعلم
                                                  
عنوان: ویب سائٹس پر اکاؤنٹ بناکر خریداری کرنے پر ملنے والی رعایت کاحکم
سوال: کچھ آن لائن ویب سائٹس پر نئے اکاؤنٹ سے خریداری کرنے پر رعایت ملتی ہے، کیا مختلف نئے اکاؤنٹس بنا کر رعایتی قیمت پر خریداری کرنا جائز ہے؟
جواب: آن لائن ویب سائٹس پر  نئے اکاؤنٹ بناکر اس سے خریداری کرنے کی صورت میں حاصل ہونےوالے ڈسکاؤنٹ  (رعایت ) کے جائز اور ناجائز ہونے میں درج ذیل تفصیل ہے:1۔ آن لائن ویب سائیٹ کی  ایپ کے ذریعہ سے  ادائیگی کی صورت میں جو کچھ پیسوں کی رعایت (Discount) ملتی ہے  ، اگر یہ رعایت بینک کی طرف سے ملتی ہوتو اس صورت میں اس رعایت کا حاصل کرنا شرعاً ناجائز ہوگا، کیوں کہ یہ رعایت بینک کی طرف سے  اس  کو اپنے بینک اکاؤنٹ کی وجہ سے مل رہی ہے جو شرعاً قرض کے حکم میں ہے اور قرض کے عوض جو نفع حاصل ہوتا ہے وہ سود کے زمرے میں آتا ہے۔2۔ اگر یہ رعایت  اس ادارے کی جانب سے ہو جہاں سے کچھ خریدا گیاہے یاوہاں کھاناکھایاگیاہے تو یہ ان کی طرف سے تبرع واحسان ہونے کی وجہ سے جائز ہوگا۔3۔ اگر رعایت دونوں کی طرف سے ہو تو بینک کی طرف سے دی جانے والی رعایت درست نہ ہوگی۔4۔ رعایت نہ تو بینک کی طرف سے ہو اور نہ ہی جس ادارے سے خریداری ہوئی ہے اس کی طرف سے ہو، بلکہ  ایپ بنانے والے ادارے کی طرف سے رعایت ہو، تو اگر اس ادارے کے تمام یا اکثر معاملات جائز ہوں اور ان کی آمدن کل یا کم از کم اکثر حلال ہو تو اس صورت میں ڈسکاؤنٹ سے مستفید ہونے کی اجازت ہوگی۔5۔ اگر معلوم نہ ہوکہ یہ رعایت کس کی طرف سے ہے تو پھر اجتناب کرنا بہترہے۔ الاشباہ والنظائر میں ہے :"‌‌‌كل ‌قرض جر نفعا حرام".(كتاب المداينات ص: 226 ط: دارالكتب العلمية)فتاوی ہندیہ میں ہے:"آكل الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط".(كتاب الكراهية ، الباب الثاني عشر في الهدايا والضيافات ج: 5 ص: 343 ط: دارالفكر)فقط والله اعلم
                                                  
عنوان: ایک بیٹے کی ذاتی کمائی سے بنائی ہوئی جائیداد میں دیگر بیٹوں کا حصہ نہیں ہے
سوال: بیٹے نے اپنے والد کی خالی دکان جس میں کوئی کاروبار وغیرہ نہیں ہوتاتھا اپنا کام شروع کےلیے اس کا کرایہ بھی خود اداکیا،اور اس میں  کاروبار شروع کرنے کےلیے والد سے قرض لیاجو کہ والد نے کسی رشتہ دار سے منافع کی شرط کے ساتھ لیا جو سود کی شکل میں 18فیصد کے حساب سے تھا، بیٹے نے اپنے والد کو وہ قرض 2سال کے بعد منافع (سود) کے ساتھ لوٹادیا، پھر اس کاروبار سے 9سال کے بعد ایک گھر لیاجو ٹیکس سے بچنے کےلیے والدہ کے نام کردیا، اب والد اور والدہ دونوں کا انتقال ہوگیاہےان کے انتقال کے بعد یہ گھر کس کا ہوگا؟ورثاء میں دوبہن اور دوبھائی ہیں۔وضاحت: دکان والد کی تھی جو بیٹے نےکرایہ پر لی ہوئی تھی، بیٹے نے والد سے قرض سے لے کر کاروبار شروع  کیاتھا، اور اس سے پہلے ہی بیٹے کا حساب کتاب الگ تھا، سارا کاروبار بیٹے کا تھا والد کانہیں تھا، گھر لے کر بیٹے نے والدہ کے نام خود کیا تھا اور اس کی ادائیگی بیٹے نے خود کی تھی، اور بیٹے  کے پاس ان باتوں کا کوئی ثبوت نہیں ہے ۔
جواب: صورتِ مسئولہ میں مذکورہ  بیٹاجس نے اپنی کمائی اور سرمایہ سے مکان خریدا اور خرید کرصرف ٹیکس سے بچنے کےلیے اپنے والد کے نام کردیاباقاعدہ کوئی ہبہ یاگفٹ نہیں کیاتھا تو مذکورہ مکان کا مالک بیٹا ہے  اس میں والد کا کوئی حصہ نہیں ہے اسی طرح والد کے انتقال کے بعد اس بیٹے کے علاوہ والدکے کسی او ر بیٹے یابیٹی کا حصہ نہیں ہے۔باقی بیٹے کا والد کے ساتھ سودی قرض کا لین دین جائز نہیں تھا، اب اس پر توبہ و استغفار کرے اور والد کے لیے بھی استغفار کرتا رہے۔فتاوی شامی میں ہے:"إعلم أن أسباب الملك ثلاثة :ناقل كبيع وهبة خلافة كإرث وأصالة،وهو الاستلاء حقيقة ّ بوضع اليد أو حكماّبالتهيئة كنصب شبكةالصيد لا لجفاف على المباح الحالي عن مالك ،فلو استلوى في مفازة على حطب غيره لم يمكله ولم يحل للمقلش مايجده بلاتعريف  وتمام التفريع في المطولات."(کتاب الصید،ج:6،ص:463،ط:سعید)البحرالرئق میں ہے:"لو قال ‌جعلته ‌باسمك لا يكون هبة."(كتاب الهبة،ج:7،ص:285،ط:دارالكتاب الإسلامي)فتاوی مفتی محمود میں ایک سوال کے جواب میں ہے:"جو جائیداد اس ایک بھائی نے اپنی مخصوص کما ئی سے خرید رکھی ہےوہ جائیداد اس ایک ہی کی ملکیت متصور ہوگی۔"(کتاب الشرکۃ،ج:8،ص:158،ط:جمعیۃ پبلیکیشنز)فقط واللہ اعلم
                                                  
عنوان: کیا فاریکس ٹریڈنگ حلال ہے یا حرام ؟
سوال: کیا فاریکس ٹریڈنگ حلال ہے یا حرام ؟
جواب: فاریکس ٹریڈنگ کے تحت کئی قسم کے کاروبار ہوتے ہیں ،جن میں سے چند ایک درج ذیل ہیں :1۔کیری ٹریڈنگ( Carry trade):اس کا حاصل یہ ہے کہ ایک کم شرح سود والی کرنسی ادھار پر لے کر اس کے بدلے زیادہ شرح سود والی کرنسی  خریدلی جائے,اس طریقہ کاروبار میں خریدار کا نفع  وہ فرق ہے جو دونوں کرنسیوں کے درمیان پایا جاتاہے, یہ طریقہ بینک اوردیگر مالیاتی اداروں کے طریقہ کاروبار کے مشابہ ہے کہ وہ کم شرح سود پرقرضے لیتے ہیں اورزیادہ شرح پر لوگوں کو فراہم کرتےہیں اور دونوں کے درمیان کا فرق ان کا نفع ہوتا ہے۔ اس کاروبار میں شرکاء تین قسم کے ہوتے ہیں۔1۔مختلف بینک:  اکثر بڑے سودے  بینک کرتے ہیں ,کرنسی کے اتار چڑھاؤ میں ان کے سودوں کا بڑا عمل دخل ہوتا ہے۔ 2۔مختلف ادارے  جو لوگوں کی رقوم سے  سرمایہ کاری کرتے ہیں اور نفع کماتے ہیں۔3- انفرادی خریدار جو اپنی ضرورت کے لیے کرنسی کا تبادلہ کرتے ہیں۔فاریکس کے بارے میں مذکورہ تفصیلات درج ذیل مواضع سے حاصل کی گئی ہیں۔1-https://en.wikipedia.org/wiki/Foreign_exchange_market2-http://www.forex.com/uk/forex-video-tutorials.html3-http://www.learntotradethemarket.com/forex-university/introduction-what-is-forex-trading2۔فاریکس کموڈٹی ٹریڈنگ  (FOREX COMMODITY TRADING):انٹرنیٹ پر کاروبار  کی ایک صورت یہ بھی ہے کہ تیل ، مختلف دھاتیں جیسے کاپر، لوہا وغیرہ  اور مختلف اجناس  جیسے گندم ، چاول وغیرہ  بھی اسی فورم پر خریدی اور بیچی جاتی ہیں, اس میں بھی عموماً وہی اصول اور ضوابط ہوتے  ہیں جو فاریکس کرنسی ایکسچینج میں ہوتے ہیں ۔ ایک صارف  اپنے تھوڑے سے  سرمایہ سے بڑی لاٹ خرید سکتا ہے مثلاً کوئی شخص  دس  ہزار روپے سے اپنا اکاؤنٹ کھولتا ہے  اور ایک لاکھ روپے کا خام تیل یا گندم کی لاٹ خرید لیتا ہے اور بطورِ بیعانہ  محض دس ہزار روپے اد اکردیتا ہے۔ یہ تمام خریداری بروکر یا ڈیلر کے ذریعے سے ہوتی ہے۔  اس  کاروبارمیں بھی اسپاٹ ٹریڈنگ(Spot trade ) اورفیوچر ٹریڈنگ (Future Trade)دونوں ہوتی ہیں۔(www.dalianexchange.com)لاٹ خریدنے کے بعداگر  مبیع کی قیمت بڑھ رہی ہو تو  صارف کا نفع ہوتا ہے اور مقررہ مدت آنے سے قبل بسا اوقات وہ اس لاٹ کو فروخت کردیتا ہے اور اگر  مبیع کی قیمت گرنے لگے  تو یہ صارف کا نقصان   ہوتا ہے , اگر  نقصان  صارف کی جمع کرائی ہوئی رقم سے تجاوز کرنے لگے تو  بروکر  صار ف کو کہتا ہے  یا تو آپ مزید رقم جمع کرائیں  یا میں   آپ کا سودا  کینسل کردیاجاتا ہے۔اگرخریدارمزید رقم جمع نہ کرائے تو  بروکر پورا سودا کینسل کردیتا ہے ،  یعنی  یہ کہ اسکرین پر جو سودا صارف کی ملکیت دکھایا جاتا ہے حقیقت  میں اس   کے خلاف ہوتا ہے، اور صار ف کی ملکیت صرف  صارف کی جمع کرائی ہوئی  رقم تک محدود ہوتی ہے۔فقہی حکم:(1)  کرنسی کی بیع شرعاً "بیعِ صرف" ہے، جس  میں بدلین پر مجلس میں قبضہ ضروری ہے جب کہ دونوں جانب سے یا کسی ایک جانب سے ادھار ناجائز ہے،لہذا اسپاٹ ٹریڈ ہو یا فیوچر ٹریڈ ،ایسے تمام سودے ناجائز ہیں  جن میں کرنسی کی خریدوفروخت ادھار ہوتی ہے  یا نقد ہوتی ہے، مگر عقد کے دونوں فریق  یا کوئی ایک فریق اپنے حق پر قبضہ نہیں کرتا ۔الحاصل تقابض نہ پائےجانے کی وجہ سے ایسے سودے فاسد ہوں گے اور نفع حلال نہ ہوگا۔(2) مسلم (طے شدہ) اصول ہے کہ بیع شرطِ فاسد  سے فاسد ہو جاتی ہے، "فاریکس"  کے کاروبار میں شروطِ فاسدہ بھی لگائی جاتی ہیں، مثلاً swaps( بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا حال آں کہ بیع تام ہو جانے بعد لازم ہوجاتی ہے اور جانبین کا اختیار ختم ہو جاتا ہے۔(3) نیز Options میں خریدار کو یہ حق دینا کہ وہ اپنی بیع کو فریقِ مخالف کی رضا مندی کے بغیر بھی "اقالہ" کرسکتا ہے۔ یہ بھی شرطِ فاسد ہے، کیوں کہ "اقالہ" میں جانبین کی رضامندی شرط  ہوتی ہے۔(4) فیوچر سیل کی جو صورت اوپر بیان ہوئی وہ بیع ناجائز ہے؛ کیوں کہ  بیع  کا فوری ہوناضروری ہے ،مستقبل کی تاریخ پر خریدوفروخت ناجائز ہے۔(5) اس  طریقہ کاروبار میں ایک قباحت "بیع قبل القبض" کی بھی ہے؛ کیوں کہ ستر ،اسی فیصد لوگ اس مارکیٹ میں خریداری محض کرنسی ریٹ کےاتارچڑہاؤ کے ذریعہ نفع حاصل کرنے کےلیے کرتے ہیں، ان کا مقصد کرنسی حاصل کرنا نہیں ہوتا؛ لہذا اکثر خریدارکرنسی کا قبضہ حاصل نہیں کرتے اور آگے بیچ دیتے ہیں۔کرنسی کے علاوہ دھاتوں اور اجناس کی بیع اگر چہ بیعِ صرف  نہیں ہوتی اور اس وجہ سے  اس میں تقابض بھی شرط نہیں، لیکن   اس میں "بیع قبل القبض "، "بیع مضاف الی المستقبل"  اوردیگر وہ شروطِ فاسدہ پائے جاتے ہیں جن کا اوپر بیان ہوا ۔نیز  اس بیع میں  بروکر کی  جانب سے یہ دھوکا بھی ہے کہ صارف جس مبیع کو محض بیعانہ دے کر اپنی ملکیت سمجھتا ہے   اور اس کی قیمت بڑھ جانے سے نفع بھی کماتا ہے اگر اس میں نقصان ہو جائَے تو  بروکر کو  اس پورے سودے کو ختم کرنے کا اختیار ہوتا ہےجب کہ شرعاً بروکر  کو اپنے عمل کی اجرت وصول کر لینے کے  بعد سودے میں کوئی حق اوراختیار نہیں ہوتا اوراگر کسی شخص نے کوئی چیز خریدی ہے تو اب اس کانفع ونقصان اس کے ذمہ ہے ،نقصان دیکھ کر وہ سودے کو منسوخ  نہیں کرسکتا جب تک کہ دوسرے فریق کی رضامندی نہ ہو۔فقط واللہ اعلم
                                                  
عنوان: کاروبار کے لیے کسی سے سودی قرضہ لینے کا حکم
سوال: اگرکسی کا کاروبار اور ذریعۂ معاش نہ ہو اور وہ پڑھ رہا ہو  تو وہ سود کی رقم  کاروبار اور پڑھائی کے لیے قرض لے سکتا ہے، اور جب پڑھائی ختم ہوجائےاور   کاروبار چل جائے تو جس بندے سے سود لیا ہو اس کو ادا کرے، تو  اس کاروبار سے حاصل شدہ منافع کا کیا حکم ہے ؟
جواب: سودی لین دین کرنا حرام ہے، لہذا   کاروبار کی خاطر سودی قرض لینا جائز نہیں، قرآن کریم اور سنتِ مطہرہ میں سودی لین دین کرنے والوں کے بارے میں کافی وعیدیں آئی ہیں، سودی معاملات کرنے والوں سے اللہ تعالی اور اس کے رسول کا اعلانِ جنگ ہے، سودی لین دین سے انسان کے مال سے برکت اٹھ جاتی ہے، سودی معاملے سے بظاہر مال کی کثرت معلوم ہوتی ہے، لیکن انجامِ کار تباہی اور بربادی ہے، لہذا  سودی معاملہ سے اجتناب کیا جائے اور کسی سے بلاسود قرضہ لینے کی کوشش کرے اور اللہ تعالی سے اس سلسلے میں دعائیں بھی کرتا رہے، جب انسان حرام سے بچنے کی کوشش کرتا ہے تو اللہ تعالی اس کے لیے حلال کی راہیں آسان فرمادیتے ہیں۔قرآنِ مجید میں ہے:" يمحق الله الربا ويربي الصدقات والله لا يحب كل كفار أثيم" .ترجمہ:اللہ تعالیٰ سود کو مٹاتے ہیں اور صدقات کو بڑھاتے ہیں، اور اللہ تعالیٰ پسند نہیں کرتے کسی کفر کرنے والے کو ( اور) کسی گناہ کے کام کرنے والے کو۔(سورۃ البقرۃ، رقم الآیۃ:276، ترجمہ:بیان القرآن)قرآنِ مجید میں ہے:" يا أيها الذين آمنوا اتقوا الله وذروا ما بقي من الربا إن كنتم مؤمنين فإن لم تفعلوا فأذنوا بحرب من الله ورسوله وإن تبتم فلكم رؤس أموالكم لا تظلمون ولا تظلمون وإن كان ذو عسرة فنظرة إلى ميسرة وأن تصدقوا خير لكم إن كنتم تعلمون."" ترجمہ: اے ایمان والو اللہ سے ڈرو اور جو کچھ سود کا بقایا ہے اس کو چھوڑ دو اگر تم ایمان والے ہو۔  پھر اگر تم (اس پر عمل) نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے (یعنی تم پر جہاد ہوگا) اور اگر تم توبہ کرلو گے تو تم کو تمہارے اصل اموال مل جاویں گے، نہ تم کسی پر ظلم کرنے پاؤ گے اور نہ تم پر کوئی ظلم کرنے پائے گا۔اور اگر تنگ دست ہو تو مہلت دینے کا حکم ہےآسودگی تک، اور یہ کہ معاف ہی کردو اور زیادہ بہتر ہے تمہارے لئے اگر تم کو اس (اس کے ثواب کی) خبر ہو۔"(سورۃ البقرۃ، رقم الآیۃ:278/ 279/ 280، ترجمہ:بیان القرآن)  حدیث شریف میں ہے:"حدثنا حجاج، حدثنا شريك، عن الركين بن الربيع، عن أبيه، عن ابن مسعود، أن النبي صلى الله عليه وسلم، قال: " الربا وإن كثر، فإن عاقبته تصير إلى قل."(مسندِ احمد بن حنبل، مسند المكثرين من الصحابة، مسند عبد الله بن مسعود رضي الله تعالى عنه، رقم الحدیث:3754، ج:6، ص:297، ط:مؤسسۃ الرسالۃ)"ترجمہ: حضرت عبداللہ بن مسعود رضی اللہ عنہ سے مروی ہے کہ آپ صلی اللہ علیہ وسلم نے فرمایا:سود اگرچہ زیادہ ہو، بہرحال اس کا انجام قلت ہی ہے۔"فقط واللہ أعلم
                                                  
عنوان: کتوں کی افزائش اور خریدوفروخت کا حکم
سوال: میں نے مال مویشی کی حفاظت کے لیے کتا لیا تھا، اس جوڑے نے بچے بھی دیے، جس کی وجہ سے میرے پاس بہت زیادہ کتے ہو گئے ہیں ،کیا میں ان کتوں کو فروخت کر سکتا ہوں ؟ کیا یہ پیسے حلال ہوں گے ؟ جس طرح بکروں یا دوسرے جانوروں کا فارم ہوتا ہے جہاں ان کی افزائش نسل ہوتی ہے کیا کتوں کا فارم بنانا جائز ہے ؟ اور ان کی خرید وفروخت کا کیا حکم ہوگا ؟
جواب: واضح رہے کہ کتے سے متعلق شریعتِ مطہرہ کا حکم یہ ہے کہ جس کتے کو پالنا جائز ہو اس کی خرید و فروخت اور اس کا فارم بنانا بھی جائز ہے اور جس کو پالنا جائز نہیں اس کی خرید و فروخت بھی جائز نہیں، اور کتے کو پالنے کی اجازت شکار کے لیے ہے یا گھر اور کھیتی کی حفاظت کے لیے ہے؛ لہذا جو کتا مذکورہ امور کے لیے استعمال کیا جا سکتا ہو اس کی خرید و فروخت جائز ہے ورنہ نہیں۔فتاوی ہندیہ میں ہے :"‌بيع ‌الكلب المعلم عندنا جائز وكذلك بيع السنور وسباع الوحش والطير جائز عندنا معلما كان أو لم يكن كذا في فتاوى قاضي خان.وبيع الكلب غير المعلم يجوز إذا كان قابلا للتعليم وإلا فلا، وهو الصحيح كذا في جواهر الأخلاطي."(کتاب البیوع،الباب التاسع فیما یجوز بیعہ ومالا یجوز بیعہ،ج:3،ص:114،دارالفکر)فتاوی محمودیہ میں ہے :"سوال :کتے کی تجارت جائز ہے یا ناجائز ہے ؟الجواب حامدا ومصلیامحض  شوق کے طور پر بلا ضرورت حفاظت وشکار وغیرہ  کتا پالنا منع ہے اور بضرورت جائز ہے اور کتے کی بیع  بھی درست ہے ۔"قوله [نهى رسول الله صلى الله عليه وسلم ‌عن ‌ثمن ‌الكلب ] وهذا التحريم كان إذا أمر بقتل الكلاب وحرم الانتفاع بها فإذا استثنى كلب الماشية والصيد وغيره جاز بيعه."(الكوكب الدري،1(337))(باب البیع الصحیح ،ج:16،ص:31،فاروقیہ)فقط واللہ اعلم
                                                  
عنوان: مخصوص لیبارٹری بھیجنے پرلیبارٹری والوں کا  ڈاکٹر کو کمیشن دینے کا حکم
سوال: میں ایک ڈاکٹر ہوں اور ایک جگہ کلینک میں بیٹھتا ہوں وہاں جتنے ڈاکٹر ہیں ان کے ہاں طریقہ یہ ہے کہ جب وہ مریضوں کو معمول کے ٹیسٹ لکھ کر دیتے ہیں اور مریض ایک خاص لیبارٹری سے ٹیسٹ کراتے ہیں تولیبارٹری والے ان ڈاکٹروں کو کچھ رقم دیتے ہیں ،میرے ساتھ بھی یہ صورت حال پیش آتی ہے ،اس سلسلے میں ہمارا لیبارٹری والوں کے ساتھ کوئی مستقل معاہدہ نہیں ہے،ہماراکام بس ان کی لیبارٹری کے لیے مریضوں کو ٹیسٹ کرانے کے لیے بھیجنا ہے۔جبکہ وہ ان مریضوں سے اضافی پیسے بھی وصول کر تے ہیں ،کیا ہمارے لیے اس طرح ان سے پیسے وصول کرنا جائز ہے ؟
جواب: صورتِ مسئولہ میں ڈاکٹر اپنی اجرت فیس کی شکل میں وصول کرلیتےہیں اس لیے    مذکورہ رقم  لیناڈاکٹروں کے لیے  جائز نہیں ، کیوں کہ اس کا بوجھ مریض پر ہی  پڑتا ہے،  ڈاکٹر کا  اخلاقاًفریضہ بنتا ہے کہ مریض کے لیے ایسی  ٹیسٹ اور لیبارٹری کا انتخاب کرے جس میں مریض کا ہر اعتبار سے فائدہ ہو  اور جس کی قیمت مناسب اور افادیت معیاری ہو، اپنے کمیشن کی خاطر غیر معیاری  اور نا قابلِ اعتماد لیبارٹری بھیج دینا یا مریض پر بوجھ ڈالنا یا اسے تکلیف دینا شرعاً و اخلاقاً ناجائز ہے۔فتاوی شامی میں ہے :"(قوله: إن دلني إلخ) عبارة الأشباه إن دللتني. وفي البزازية والولوالجية: رجل ضل له شيء فقال: من دلني على كذا فهو على وجهين: إن قال ذلك على سبيل العموم بأن قال: من دلني فالإجارة باطلة؛ لأن الدلالة والإشارة ليست بعمل يستحق به الأجر، وإن قال على سبيل الخصوص بأن قال لرجل بعينه: إن دللتني على كذا فلك كذا إن مشى له فدله فله أجر المثل للمشي لأجله؛ لأن ذلك عمل يستحق بعقد الإجارة إلا أنه غير مقدر بقدر فيجب أجر المثل، وإن دله بغير مشي فهو والأول سواء".(‌‌كتاب الإجارة ، باب فسخ الإجارة ج: 6 ص: 95 ط: سعید)فقط واللہ اعلم
                                                  
عنوان: نفع نقصان کی بنیاد پر بینک میں اکاؤنٹ کھولنا جائز نہیں ہے
سوال: بینک میں نفع نقصان کی بنیاد پر اکاؤنٹ کھولنا اور اس سے حاصل  شدہ نفع کے بارے میں  اسلام کا کیا حکم ہے؟  اس میں کوئی رقم فکس نہیں ہوتی جو آپ کے اکاؤنٹ  میں ہے  اسی حساب سے نفع یا نقصان میں شامل ہوں گے۔
جواب: واضح رہے کہ بینک میں نفع نقصان کی بنیاد پر اکاؤنٹ کھوکنا جائز نہیں ہے اور نہ اس سے حاصل شدہ نفع حلال ہے، بلکہ وہ نفع کے نام سے سود ہی ہے،  جو کہ ناجائز اور حرام ہے، لہٰذا اس سے اجتناب لازم اور ضروری ہے۔مشكاة المصابيح ميں  ہے:"وعن عمر بن الخطاب رضي الله عنه إن آخر ما نزلت آية الربا وإن رسول الله صلى الله عليه وسلم قبض ولم يفسرها لنا فدعوا الربا والريبة. رواه ابن ماجه والدارمي".(مشكاة المصابيح،كتاب البيوع،باب الربا ، ج:2، ص:860،  ط:المكتب الاسلامي)وفیه أیضا:"عن جابر رضي الله عنه قال: لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: هم سواء."(مشكاة المصابيح ،باب الربوا، ص: 243، ط: قدیمی)ترجمہ:"رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔ "فتاوی شامی میں ہے:"(القرض)هوعقد مخصوص يرد على دفع مثلي ليرد مثله...(قوله كل قرض جر نفعا حرام) أي إذا كان مشروطا..."(وكان عليه ‌مثل ‌ما ‌قبض) فان قضاه اجود بلا شرط جاز و يجبر الدائن على قبول الاجود و قيل لا هذا هو الصحيح."(‌‌‌‌باب المرابحة والتولية، فصل فی القرض ،مطلب كل قرض جر نفعا حرام، ج:5، ص:161، 165،166 ط:سعيد)وفیه أیضا:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر."(کتاب البیوع،فصل فی القرض،ج:5،ص:166،ط:سعید)المبسوط للسرخسی میں ہے:"ونهى رسول الله - صلى الله عليه وسلم - عن قرض جر منفعة وسماه ربا."(كتاب الصرف، باب القرض و الصرف فيه، ج 14، ص 35، ط :دار المعرفة بيروت)بدائع الصنائع میں ہے:"وأما الذي يرجع إلى نفس القرض فهو أن لا يكون فيه جر منفعة فإن كان لم يجز ۔۔۔ أو أقرضه وشرط شرطا له فيه منفعة لما روي عن رسول الله صلى الله عليه وسلم أنه نهى عن قرض جر نفعا ولأن الزيادة المشروطة تشبه الربا لأنها فضل لا يقابله عوض والتحرز عن حقيقة الربا وعن شبهة الربا واجب."( كتاب القرض، فصل في الشروط، ج:10، ص:597، ط: دار الكتب العلمية)فقط والله أعلم
                                                  
عنوان: دبئی اسلامک بینک میں ملازمت اختیار کر نا کیسا ہے؟
سوال: دبئی اسلامک بینک میں ملازمت اختیار کر نا کیسا ہے؟
جواب: واضح رہے کہ بینک (خواہ مروجہ اسلامی ہو یا روایتی، اس ) کا مدار سودی نظام پر ہے، اور  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  یا کم سے کم ان کاموں میں معاون ہوتے ہیں اور یہ سب ناجائز و حرام ہیں۔لہذا بینک  کی ملازمت  ناجائز ہے خواہ وہ کسی بھی شعبہ میں ہو، اور تنخواہ بھی حرام ہے، اس لیے  بینک کے علاوہ  کسی اور جگہ  جائز ملازمت تلاش کرنی چاہیے، اور سود کی گندگی سے اپنے  آپ  کو محفوظ رکھنے کی پوری کوشش کرنی چاہیے؛  کیوں کہ حرام  کے مقابلے میں حلال  مال  تھوڑا   ہی کیوں  نہ ہو  اس میں  سکون اور برکت   ہوتی ہے،  جب کہ حرام مال خواہ  کتنا ہی زیادہ  ہو اس  میں بے برکتی، تباہی اور بربادی ہوتی ہے۔       ارشاد باری  تعالی ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة: 278، 279]ترجمہ:’’اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔‘‘(از بیان القرآن)ارشاد باری تعالیٰ ہے:{يَمْحَقُ اللَّهُ الرِّبَا وَيُرْبِي الصَّدَقَاتِ} [البقرة: 276]      ترجمہ:’’ اللہ سود کو مٹاتے ہیں ،  اور صدقات کو بڑھاتے ہیں۔‘‘(از بیان القرآن)ارشاد باری تعالی ہے:{ وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ} [المائدة: 2]ترجمہ: ’’اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔‘‘(از بیان القرآن)حدیثِ مبارک  میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»". (الصحیح لمسلم، 3/1219، باب لعن آكل الربا ومؤكله، ط: دار احیاء التراث ، بیروت)(مشکاة المصابیح،  باب الربوا، ص: 243، قدیمی)ایک اور حدیثِ مبارک  میں ہے:"وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان". (مشکاة المصابیح، باب الربوا، ص: 246، ط: قدیمی)فقط واللہ اعلم
                                                  
عنوان: برانڈ کی نقل کرنے کا حکم
سوال: یہاں لوگ برونائی میں دوسروں کے برانڈز استعمال کرتے ہیں بغیر بتائے کہ یہ نقل ہے،  کسی مشہور برانڈ کا سیمپل اور لوگو دھوکہ دہی کے لیے استعمال کرنا اور اس کی مشہوری کو کیش کرتے ہوئے کم کوالٹی والے پروڈکٹس اسی نام سے بیچنا شرعی طور پر کیسا ہے ؟ ایسے کاروبار کی کمائی کا شرعی حکم کیا ہے؟
جواب: صورت مسئولہ میں دوسروں کے برانڈز استعمال کرنا یا کسی مشہور برانڈ کا سیمپل اور لوگو دھوکہ دہی کے لیے استعمال کرنا یا کم کوالٹی والے پروڈکٹس کو اعلی کوالٹی کے نام پر فروخت کرنا سب ناجائز ہیں، کیوں کہ دھوکہ اور جھوٹ ہے اور آگے کسٹمر کی جانب سے خریداروں کو دھوکہ دینے کا سبب بھی ہے، اس لیے یہ سب ناجائز ہیں اور کمائی بھی حلال طیب نہیں ہے، اس سے بچنا ضروری ہے۔الدر المختار میں ہے:"لا يحل كتمان العيب في مبيع أو ثمن؛ لأن ‌الغش ‌حرام إلا في مسألتين.الأولى: الأسير إذا شرى شيئا ثمة ودفع الثمن مغشوشا جاز إن كان حرا لا عبدا. الثانية: يجوز إعطاء الزيوف والناقص في الجبايات أشباه."(کتاب البیوع، ج:5، ص:47، ط:سعید)فقط واللہ اعلم
                                                  
عنوان: بینک سے گاڑی لینے کا حکم
سوال: بینک سے کار لینا جائز ہے یا نہیں ؟
جواب: قسطوں پر گاڑی یا دیگر اشیاء لینا جائز ہے، البتہ شرط یہ ہے کہ عقد کے وقت  ہی کوئی ایک قیمت متعین کرلی جائے اور  مجلسِ عقد میں ہی یہ طے کرلیا جاۓ کہ معاملہ نقد پرہوگا یا  قسطوں پر، اور ادھار کی صورت میں  مدت طے کرلی جائے، اور  کل قسطیں اور ہر قسط کی مدت بھی متعین  کرلی جائے اور قسط میں تاخیر ہونے کی صورت میں کوئی  جرمانہ وصول نہ کیاجائے۔  اگر مذکورہ شرائط پائی جائیں تو بینک سے گاڑی وغیرہ کی خرید جائز ہے ورنہ یہ بیع ناجائز اور سود کے حکم میں ہوگی۔ تاہم    چوں کہ  بینک اس معاملے میں  متعلقہ شرعی  شرائط کا لحاظ نہیں رکھتے، مثلًا: روایتی بینک تو قسط کی تاخیر پر جرمانہ وصول کرتے ہیں، جب کہ مروجہ غیر سودی بینک جرمانے کے عنوان سے اضافی رقم وصول کرنے کے بجائے جبری صدقے کا التزام کرواتے ہیں، اس شرط کی وجہ سے بھی عقد ناجائز ہوجاتاہے۔ نیز بینک سے قسطوں پر گاڑی لینے میں ایک عقد میں دوسرا عقد داخل کرنا لازم آتاہے،  ایک بیع (خریدوفروخت) اور دوسرا اجارہ (کرایہ داری) کا عقدہوتا ہے    اور از روئے حدیث یہ ممنوع ہے؛ اس لیے مذکورہ شرعی قباحتوں کی وجہ سے بینک سے قسطوں پر خرید وفروخت جائز نہیں ہے۔ جامع ترمذی میں ہے:"عن ‌أبي هريرة قال: «نهى رسول الله صلى الله عليه وسلم عن بيعتين» في بيعة...والعمل على هذا عند أهل العلم، وقد فسر بعض أهل العلم قالوا: بيعتين في بيعة أن يقول: أبيعك هذا الثوب بنقد بعشرة، وبنسيئة بعشرين - ولا يفارقه على أحد البيعين، فإذا فارقه على أحدهما فلا بأس إذا كانت العقدة على أحد منهما."(‌‌أبواب البيوع  عن رسول الله صلى الله عليه وسلم،‌‌ باب ما جاء في النهي ‌عن ‌بيعتين ‌في بيعة، 513/2،ط:دار الغرب الإسلامي)شرح المجلہ لسلیم رستم باز میں ہے: "البیع مع تأجیل الثمن وتقسیطه صحیح، یلزم أن تکون المدّة معلومة فی البیع بالتأجیل والتقسیط."(الكتاب الأول في البيوع، الباب الثالث في بيان المسائل المتعلقة بالثمن،الفصل الثاني: في بيان مسائل المتعلقة بالنسيئة والتأجيل، المادة: 245،246، 100/1، ط:رشيدية)فتاوی شامی  میں ہے:"قوله: (لا بأخذ مال في المذهب) قال في الفتح:  وعن أبي يوسف يجوز التعزير للسلطان بأخذ المال وعندهما وباقي الأئمة لا يجوز اه، ومثله في المعراج وظاهره: أن ذلك رواية ضعيفة عن أبي يوسف. قال في الشرنبلالية : ولا يفتى بهذا لما فيه من تسليط الظلمة على أخذ مال الناس فيأكلونه اه،  ومثله في شرح الوهبانية عن ابن وهبان   قوله ( وفيه الخ ) أي: في البحر حيث قال: وأفاد في البزازية: أن معنى التعزير بأخذ المال على القول به إمساك شيء من ماله عند مدة لينزجر ثم يعيده الحاكم إليه لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي."(كتاب الحدود، باب التعزير، مطلب في التعزير بأخذ المال، 61/4، ط:سعيد) فقط والله أعلم
                                                  
عنوان: پینشن کی میعادی رسید نقد رقم پر لینے کا حکم
سوال: اس وقت کراچی اور دیگر بڑے شہروں میں ایک پبلک کمپنی کام کر رہی ہے ان کا کام یہ ہوتا ہے، کہ لوگوں سے پینشن کی رسیدیں خریدتے ہیں اور بینک کے میعادی چیک نقد پر خریدتے ہیں اور اس پر دن اور فیصد کے حساب سےکمیشن لیتے ہیں، کیا ان کے ساتھ مذکورہ معاملہ کرنا یا ان کے ایجنٹ کے طور پر کام کرنا درست ہے کہ نہیں؟
جواب: صورت مسئولہ میں مذکورہ معاملہ چوں کہ"بیع صرف" ہے، اس لئے کہ اس معاملہ میں بھی ایک جانب سے  چیک ہے اور دوسری جانب سے  نقد روپے ہیں ، اور ایک طرف رقم زیادہ ہے اور دوسری جانب کم، ایک جانب سے ادائیگی نقد ہے اور دوسری جانب سے ادھار اور دونوں جانب سے روپے کا تبادلہ ہوا، کیونکہ چیک میں بھی کاغذ مقصود نہیں ہوتا بلکہ اس میں لکھی ہوئی رقم ہی مقصود ہوتی ہے، لہذا مذکورہ صورت میں شرعًا دونوں طرف سے دیا جانے والا عوض کا برابر اور نقد ہونا ضروری ہے، اگر عوض برابر اور نقد نہیں ہوگا تو یہ معاملہ قطعًا حرام اور سود پر مبنی ہونے کی وجہ سے  بالاتفاق ناجائز ہوگا،اور اس طرح ان  لوگوں کے ساتھ بطورِ  ایجنٹ کا م کر نابھی صحیح نہیں ہے۔صحیح  مسلم  میں ہے:"عن عبادة بن الصامت، قال: قال رسول الله صلى الله عليه وسلم: الذهب بالذهب، والفضة بالفضة، والبر بالبر، والشعير بالشعير، والتمر بالتمر، والملح بالملح، مثلًا بمثل، سواء بسواء، يدا بيد، فإذا اختلفت هذه الأصناف، فبيعوا كيف شئتم، إذا كان يدًا بيد."(کتاب المساقاة والمزارعة، باب الصرف وبيع الذهب بالورق نقدا، ج:2، ص:25، ط: قدیمی)البحر الرائق میں ہے:"(فلو تجانسا شرط التماثل والتقابض) أی النقدان بأن بیع أحدهما بجنس الآخر فلا بد لصحته من التساوی وزناً ومن قبض البدلین قبل الافتراق."(کتاب الصرف: ج:6، ص:192، ط:سعید)ہدایہ میں ہے:"وإذا وجدا (الوصفان )حرم التفاضل والنساء؛ لوجود العلة."(کتاب البیوع، باب الربا، ج:3، ص: 83، ط: رحمانیه)فقط واللہ اعلم
                                                  
عنوان: سودی قرضے کی اقساط جمع کرنے کا حکم
سوال: میرا ایزی پیسہ ،جاز کیش کام ہے ، میرے پاس کشف فاؤنڈیشن کی اقساط جمع کرانے کے لیے لوگ  آتے  ہیں ،میں ان کی اقساط جمع کرتا ہوں ،تو شریعت کے مطابق اس کا کیا حکم ہے ؟ میں یہ اقساط جمع کروں یا نہیں؟ اگر نہیں تو پھر میں کیا کروں ؟کشف فاؤنڈیشن لوگوں کو قرض دیتا ہے ، اصل رقم سے زیادہ وصول کرتا ہے ، لوگوں کو مختلف مد میں پیسے دیتے ہیں ، اور پھر اصل رقم سے زیادہ وصول کرتا ہے۔
جواب: واضح رہے کہ مذکورہ  کشف فاؤنڈیشن والے   اگر واقعۃً  قرض کے طور پر رقم دیتے ہیں، اور اس پر اصل رقم سے زیادہ مشروط نفع وصول کرتا ہےتو یہ زائد رقم  اگرچہ سود کے عنوان سے نہ لے بلکہ فیس یا کسی اور عنوان سے لے۔وہ صریح سود میں داخل ہے، اور قرضہ دے کر سود کا لینا اور دینا شرعاً ناجائز اور حرام ہے، قرآن کریم اورآحادیث مبارکہ میں سودی معاملات کرنے والوں کے لیےسخت وعیدیں وارد ہوئی ہیں، کسی بھی قسم کا سودی معاملہ کرنا یا اس میں تعاون کرنا ناجائز ہے، مذکورہ تفصیل کی رو سے  صورتِ مسئولہ میں   اگر  مذکورہ افراد سود پر قرض لی ہوئی رقم کی واپسی کے لیے آتے ہیں اور ساتھ صراحت کرتے ہیں کہ یہ رقم قرض مع سود کی ہے اور یہ جمع کرنی ہے تو سائل کا   مذکورہ اقساط جمع کرنا اور کشف فاؤنڈیشن تک پہنچانا  سودی  رقم کی ترسیل ہے؛  اس لیے   ترسیل  کی یہ  سہولت فراہم کرنا اور اس کے بدلے اجرت لینا شرعًا  درست  نہیں   ہے۔قرآنِ مجید میں ارشادِ باری تعالیٰ ہے:"ولاتعاونوا علی الاثم والعدوان." [سورۃ المائدۃ آیت:۲]تفسیر ابن کثیر میں ہے:"{ولاتعاونوا على الاثم و العدوان}، یأمر تعالی عبادہ المؤمنین بالمعاونة علی فعل الخیرات وهوالبر و ترك المنکرات و هو التقوی، و ینهاهم عن التناصر علی الباطل و التعاون علی المآثم والمحارم".(تفسیر ابن کثیر، ج:2، ص:10، ط:دارالسلام)مرقاۃ المفاتیح میں ہے:‌‌"وعن أنس قال: قال رسول الله صلى الله عليه وسلم: «‌إذا ‌أقرض ‌أحدكم ‌قرضا فأهدي إليه أو حمله على الدابة فلا يركبه ولا يقبلها إلا أن يكون جرى بينه وبينه قبل ذلك» . ..(قبل ذلك) أي الإقراض لما ورد " كل قرض جر نفعا فهو ربا ". قال مالك: لا تقبل هدية المديون ما لم يكن مثلها قبل أو حدث موجب لها."(كتاب البيوع، باب الربا، الفصل الثالث، ج:6، ص:69، ط:مكتبة امداديه)وفيه ايضاً:"(عن جابر قال: «لعن رسول الله - صلى الله عليه وسلم - آكل الربا» ) ، أي: آخذه وإن لم يأكل، وإنما خص بالأكل لأنه أعظم أنواع الانتفاع كما قال - تعالى: {إن الذين يأكلون أموال اليتامى ظلما} [النساء: 10] (ومؤكله) : بهمزة ويبدل أي: معطيه لمن يأخذه، وإن لم يأكل منه نظرا إلى أن الأكل هو الأغلب أو الأعظم كما تقدم، قال الخطابي: سوى رسول الله - صلى الله عليه وسلم - بين آكل الربا وموكله، إذ كل لا يتوصل إلى أكله إلا بمعاونته ومشاركته إياه، فهما شريكان في الإثم كما كانا شريكين في الفعل، وإن كان أحدهما مغتبطا بفعله لم يستفضله من البيع، والآخر منهضما لما يلحقه من النقص، ولله عز وجل حدود فلا تتجاوز وقت الوجود من الربح والعدم وعند العسر واليسر، والضرورة لا تلحقه بوجه في أن يوكله الربا، لأنه قد يجد السبيل إلى أن يتوصل إلى حاجة بوجه من وجوه المعاملة والمبايعة ونحوها قال الطيبي - رحمه الله: لعل هذا الاضطرار يلحق بموكل فينبغي أن يحترز عن صريح الربا فيثبت بوجه من وجوه المبايعة لقوله - تعالى: {وأحل الله البيع وحرم الربا} [البقرة: 275] لكن مع وجل وخوف شديد عسى الله أن يتجاوز عنه ولا كذلك الآكل (وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي - صلى الله عليه وسلم - (هم سواء) ، أي: في أصل الإثم، وإن كانوا مختلفين في قدره (رواه مسلم) وأخرجه هو أيضا وأبو داود والترمذي وابن ماجه من حديث ابن مسعود. ولم يذكر مسلم عنه سوى " «آكل الربا وموكله» " وروى الطبراني عنه ولفظه: " «لعن الله الربا وآكله وموكله وكاتبه وشاهده وهم يعلمون»."(كتاب البيوع، باب الربا، الفصل الأول، ج:6، ص:59، ط:مكتبة امداديه)فتاوی شامی میں ہے:"(قوله: کل قرض جر نفعاً فهو  حرام) أی اذا کان مشروطاً."(كتاب البيوع، ‌‌باب المرابحة والتولية، ‌‌فصل في القرض، مطلب كل قرض جر نفعا حرام، ج:5، ص:166، ط:سعيد)فقط والله أعلم
                                                  
عنوان: جی پی  فنڈسے نفع لینے کاحکم
سوال: آج کل جو جی پی فنڈکی سرکاری ملازمین کی تنخواہ سے کٹوتی ہوتی ہے، اس میں سرکاری ملازمین کو سود لاگو کرنے اور نہ کرنے کا اختیار دیا جاتا ہے، اگر سرکاری ملازم اجازت دے تو اس پر سود لاگو کیا جاتا ہے اور اگر وہ اجازت نہ دے تو پھر اس پر سود لاگو نہیں کیا جاتا ہے،لہذا پوچھنا یہ ہے کہ اگر ملازم اس پر سود لاگو کرنے کی اجازت دے تو کیا اس پر سرکاری ملازم گناہ گار کہلائے گا یا نہیں؟ اور کیا وہ سود پھر اس سرکاری ملازم کے لیے استعمال کرنا جائز ہے کہ نہیں؟
جواب: صورتِ مسئولہ میں اگرسرکاری ادارے  کی طرف سے اپنے ملازمین کی تنخواہ  سے’’جی پی‘‘  فنڈ کےعنوان سے کی جانے والی کٹوتی ملازمین کی مرضی سے نہیں ہوتی ہوتو پھرسرکاری ادارہ جونفع دیتاہےوہ سودنہیں ،بلکہ وہ نفع تبرع شمارہوگا،لہذاتنخواہ سے کاٹی گئی مقدار،ادارہ کی طرف سے اضافہ کردہ اوراس پرنفع لینااوراکااستعمال کرناجائزہے،لیکن اگرکٹوتی سائل کے اختیارسے ہوتی ہے تواس صورت میں سائل کےلیے تنخواہ سے کاٹی گئی مقداراورادارے کی جانب سےاضافہ لینااوراس استعمال کرناجائزہے،البتہ اس پرجونفع ملےوہ لینااوراس کااستعمال کرناجائزنہیں۔شرح المجلۃ للاتاسی میں ہے:"ماحرم أخذہ حرم إعطائه کما حرم الأخذ و الإعطاء فعلا حرم الأمر بالأخذ، إذ الحرام لایجوز فعله ولا الأمر بفعله ... ما حرم فعله حرم طلبه ... فکل شیئ لایجوز فعله، لایجوز طلب إیجادہ من الغیر، سواء کان بالقول أو بالفعل بأن یکون واسطة أو آلة لإیجادہ."(القواعدالكلية،ج:1، ص:77، المادۃ:34، ط:رشیدیة)جواہر الفقہ میں ہے:"جبری پراویڈنٹ فنڈ پہ سود کے نام پر جو رقم ملتی ہے  ،وہ شرعا سود نہیں  بلکہ اجرت(تنخواہ)ہی کا ایک حصہ ہے اس کا لینا اور اپنے استعمال میں لانا جائز ہے  ، البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے اور ذریعہ  سود بنا لینے کا خطرہ بھی ہے ، اس لیے اس سے اجتناب کیا جائے۔"(ج:3،ص:257،ط:مکتبہ دار العلوم کراچی)مسلم شریف میں ہے:"عن جابرقال: لعن رسول الله صلى الله عليه وسلم ‌آكل ‌الربا ومؤكله وكاتبه وشاهديه وقال: هم سواء."(کتاب المساقاۃ، باب لعن آكل الربا ومؤكله،ج:3،ص:1219، ط:دار احیاء التراث العربي)مشکاۃ المصابیح میں ہے:"عن عبادۃ بن الصامت قال: قال رسول اللہ صلی اللہ علیه وسلم: الذھب بالذھب والفضة بالفضة والبر بالبر والشعیر بالشعیر والتمر بالتمر والملح بالملح مثلا بمثل سواء بسواء یدا بید، فإذا اختلف ھذہ الأصناف فبیعوا کیف شئتم إذا  کان یدا بید. مسلم."(ص:244، کتاب البیوع، باب الربا، الفصل الأول، ط:قدیمي)فتاویٰ شامی میں ہے:"فضل خال عن عوض بمعيار شرعي وهو الكيل والوزن فليس الذرع والعد بربًا مشروط ذلك الفضل لأحد المتعاقدين في المعاوضة".( كتاب البيوع ،باب الربا،ج:5، ص: 128/ 129، ط: سعيد)فقط والله أعلم
                                                  
عنوان: فورسیج کمپنی میں کام کرنے کاحکم
سوال: فارسیج کمپنی نہیں بلکہ ایک بلاک چین ٹیکنالوجی پر چلنے والا سسٹم ہے ،یہ کوئی تجارت نہیں بلکہ نیٹ ورک مارکیٹنگ کی ایک قسم ہے، 2700 روپے کمپنی کو نہیں دیتے بلکہ 12 ڈالر لگا کر اپنا اکاؤنٹ بناتے ہیں، جس میں سے دو ڈالر بلاک چین ٹیکنالوجی کی نیٹ ورک فیس ہوتی ہے اور 10 ڈالر ان لوگوں میں تقسیم ہوتے ہیں ،جو ہمیں اس پلیٹ فارم پر کام کرنے کا طریقہ سمجھاتے ہیں، اور جن کی مدد سے اور لنک سے ہم اپنااکاؤنٹ بناتےہیں، جو لوگ لیپ ٹاپ خرید کر انٹرنیٹ کا پیکیج لگوا کر اپنے وقت سے ٹائم نکال کر ہمیں ایک یا دو گھنٹے روزانہ سمجھاتے ہیں، ان کو جو دس ڈالر ملے ہیں کسی محنت کے عوض ملے ہیں، اس میں جوا کہاں پر ہے ،برائے مہربانی وضاحت فرمائیں، جوا کی تعریف درج ذیل ہے:حضرت میرسیّد شریف جُرجانی قُدِّسَ سرُّہُ الرَّبّانی لکھتے ہیں:ہر وہ کھیل جس میں یہ شر ط ہو کہ مَغْلُوب(یعنی ناکام ہونے والے)کی کوئی چیز غالِب (یعنی کامیاب ہونے والے )کو دی جائے گی یہ”قِمار“ (یعنی جُوا) ہے۔(التّعریفات، ص126)۔
جواب: سائل  کے قول کے مطابق اگر یہ(فارسیج) نیٹ ورک مارکٹنگ ہے تب بھی یہ  کئی خرابیوں کی بنیاد پر ناجائز ہے، عدمِ  جواز کئی وجوہات میں سے ایک سبب ریفرل بونس ( یعنی ممبر در ممبر در ممبر بنانے کی وجہ سے پہلے ممبر جس کے توسط سے چین بنی ہے کو بھی بونس ملنا) بھی ہے، شریعتِ مطہرہ نے اس قسم کے نفع کو ناجائز قرار دیا ہے، لہذا ایسے کسی بھی ادارےیا نیٹ ورک مارکٹنگ( Network Marketing)سے وابستگی شرعاً جائز نہیں، اسی طرح  سائل کے قول کے مطابق جو رقم لوگوں شروع میں جمع کی جاتی ہے،اس میں سےکچھ رقم  پلیٹ فارم پر کام کرنے کا طریقہ سمجھانے والے کو دی جاتی ہے، اور جن کی مدد سے لوگ اس  لنک پر اپنااکاؤنٹ بناتےہیں،یہ ان کو اجرت کے طور پر نہیں دی جاتی بلکہ یہ رقم ان کو اس معاملے کی وجہ سے ملتی ہے جوکمپنی والوں  نے ان سے پہلے سے کیا ہوتا ہے،کہ اگر  آپ نے اپنے گوپ میں اتنے ممبر شامل کیے تو آپ کو نفع دیا جائے گا۔اسی طرح مشہور  معلومات کے  مطابق  فارسیج کمپنی \ نیٹ ورک مارکٹنگ  کے طریقہ کار مختلف خرابیوں کا حامل  ہے،مثلاً:ایک تو اس میں جوا پایا جاتا ہے، کہ کمپنی  میں حصہ لینے والے  لوگ کو  کچھ رقم جمع کرنی پڑتی ہے،  کمپنی میں حصہ لینے کے بعدممبر کو پیسے  تب  ملتے ہیں  جب وہ  کسی اور کو بھی ممبر بنالے، ورنہ ممبر کو  پیسے نہیں ملیں گے،چوں کہ یہاں پر کمپنی کی مقررکردہ معیارپر پورااترنے کی صورت میں ہی پیسے ملتی ہیں ،اگر ممبر ان کی شرائط پر پورانہیں اتراتومذکورہ پیسے نہیں ملیں گے، جو جوئے کی ایک صورت ہے،نیز  شرعی طور پر دلال (ایجنٹ) کو اپنی دلالی کی عوض ملنے والامعاوضہ (کمیشن)  کسی اور کی محنت کے ساتھ مشروط نہیں ہوتی، لیکن مذکورہ  کمپنی  کے ممبر کی اجرت دوسرے  ما تحت ممبران کی محنت پر مشروط ہوتی ہے جو کہ  شرعاً درست نہیں۔  اسی کے ساتھ چوں کہ   حقیقت میں اس کمپنی کا کوئی کاروبار نہیں ہے، بلکہ ممبر سازی کے ذریعے  کمیشن در کمیشن کاروبار چلانا  اصل مقصد ہے، جو  کہ جوئے کی ایک شکل ہے،  اس کی تفصیل یہ ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے، اور یہ امکان بھی ہوتا ہے کہ اسے بہت سارے پیسے مل جائیں، اسی  طرح مذکورہ کمپنی سے منسلک ہونے کے بعد کام کرنے میں یہ امکان بھی ہے انفرادی طورپر مطلوبہ افرادتک نہ پہنچنے کی وجہ سے  ممبر کو کچھ نہ ملے ، اور یہ امکان بھی ہے، کہ ممبر  کو کچھ مل جائے،بہر حال مذکورہ کمپنی میں کام کرنااور اس پر منافع کماناقماراورغررسے خالی نہ ہونے کی وجہ سے  شرعاًجائز نہیں ہے۔اس کے علاوہ جس   پیسےسے نیٹ ورک مارکٹنگ( Network Marketing) چلتی ہے وہ (Bitcoin)بٹ کوائن ہے،اور شرعی اعتبار سے اس کا کاروبار جائز نہیں ہے،کیوں کہ اس کے پشت پر   خارج میں کوئی پیسے  نہیں ہوتے،اور   ماہرین کا بھی یہی دعوی ہے کہ  بٹ کوائن کی پشت پر رقم موجود نہیں ہوتی۔اور  جو   تعریف آپ نے نقل کی ہے یہ جوّے کی صرف ایک شکل بیان کی گئی ہے ، جوّے کی ایک تعریف بھی ہے (اس کو ذیل کے حوالہ جات میں ملاحظہ فرمائے) اپنےمال کو زیادہ کرنے کے لیے  اس طرح کے خطرے میں ڈالنا ،اور اس طرح  مال کمانا کہ  مال کے ضائع ہونے نہ ہونے  دونوں کا احتمال ہو ،اسی کو قرآن مجید میں"میسر" کہا گیا ہے، اور اس مذکورہ نیٹ ورک مارکیٹنگ میں بھی یہی صورت ہے، لہذا اس میں تاویلات سے کام نہ لیا جائے اور ایک حرام کام کو جائز قرار دینے کی ناکام کوشش نہ کی جائے۔البنایۃ شرح الہدایۃ میں ہے:''م: (ولأن فيه) ش: أي ولأن في كل واحد من هذه البيوع م: (تعليقا) ش: أي تعليق التمليك م: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى ‌القمار لأن التمليك لا يحتمل التعليق لإفضائه إلى معنى ‌القمار.''(کتاب البیوع، باب البیع الفاسد، البیع بالقاء الحجروالمنابذۃ والملامسہ، ج:8 ص:158 ط: دارالکتب العلمیة)وأيضاً فیہ:"قد نهى النبي - صلّى الله عليه وسلّم - عن بيع الملامسة والمنابذة، ولأن فيه تعليقا بالخطر.م: (ولأن فيه) ش: أي ولأن في كل واحد من هذه البيوع م: (تعليقا) ش: أي تعليق التمليك م: (بالخطر) ش: وفي " المغرب "، الخطر: الإشراف على الهلاك، قالت الشراح: وفيه معنى القمار لأن التمليك لا يحتمل التعليق لإفضائه إلى معنى القمار."(کتاب البیوع، أركان البيع، البيع بإلقاء الحجر والمنابذة والملامسة، ج:8 ص:158 ط: دارالکتب العلمیة)فتاوی شامی میں ہے:"وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر والإباحة، فصل فی البیع، ج:6 ص: 403 ط: سعید)وأيضاً فیہ:" سئل محمد بن سلمة عن أجرة السمسار فقال :أرجو أنه لا بأس به وان كان فى الأصل فاسدا  لكثرة التعامل و كثير من هذا غير جائز."(كتاب الإجارة، مطلب في أجرة الدلال، ج: 6 ص:63 ط: سعيد)کشف الأسرار للبزودی میں ہے:"لأن المعاوضات المحضة لا تحتمل التعليق بالخطر، لما فيه من معنى القمار.'' (باب حروف الحروف، معنى على، ج:2 ص: 173 ط: دار الكتاب الإسلامی)خلاصۃ الفتاوی میں ہے:" وفي الأصل أجرة السمسار والمغارى والحمامي والصكاك وما لا تقدر فيه للوقت ولا مقدار لما يستحق با لعقد لكن للناس فيه حاجة، وان كان في الأصل فاسد ."(كتاب الإجارت، جنس آخر في المتفرقات، ج: 3 ص: 116 ط: مكتبة رشيدية)فقط واللہ اعلم
                                                  
عنوان: سیونگ اکاؤنٹ اورحرام پیسے کا مصرف
سوال: 1- میں جس ادارے میں میں  سروس کر رہا ہوں اس کی سیلری نیشل بنک میں آتی ہے اور میرا سیلری اکاؤنٹ بینک نے سیونگ اکاؤنٹ کے ہیڈ میں کھولا ہے، اس میں کوئی رقم فکس وغیرہ نہیں ہے جو اکاؤنٹ میں سیلری آتی ہے وہی ہوتی ہے، یا کوئی اور  پیسے وغیرہ ہوں تو وہ بھی اسی اکاؤنٹ میں جمع کروا دیتا ہوں، کیوں کہ اس کے علاوہ میرا کوئی  اور اکاؤنٹ نہیں ہے، کبھی تو کچھ روپے تک بھی اکاؤنٹ چلا جاتا ہے، ليکن اس پر بینک جولائی میں کچھ نہ کچھ منافع کی مد میں بھیج دیتا ہے، کیا یہ منافع جائز ہے یا حرام ہے؟ اور اگر حرام ہے تو اس کو کس جگہ خرچ کروں؟2-  اگر کوئی ایسا شخص فوت ہو جائے جس کی اولاد نرینہ نہ ہو صرف بیٹی اور بیوی ہو تو اس کی جائیداد  اور باقی ترکہ کس طرح تقسیم ہوگا؟
جواب: 1- صورتِ  مسئولہ میں اگر ادارے کی طرف سے سیونگ اکاؤنٹ کھولنے کی لازمی شرط اور پابندی نہ ہو تو   سیونگ اکاؤنٹ کو   کرنٹ اکاؤنٹ میں تبدیل کرالیں؛  تاکہ سودی لین دین سے محفوظ رہ سکیں، سیونگ اکاؤنٹ میں منافع کے نام پر ملنے والی رقم    سود ہونے کی وجہ سے    حرام ہے،بینک وغیرہ  سے سودی رقم وصول کرنا جائز نہیں  ہے؛ لہٰذا اکاؤنٹ میں جو سودی رقم آئے اسے وصول ہی نہ کریں۔ البتہ اگر وصول کرلی ہو  تو اسے  مستحق زکاۃ شخص کو ثواب کی نیت کے بغیر صدقہ کرنا واجب ہوگا۔2- اس کے مال کے 8 حصے کر کے 1 حصہ بیوہ کواور 4 حصے بیٹی کو اور  عصبہ موجود ہوں تو بقیہ 3 حصے عصبہ  کو  دیے  جائیں گے۔فتاوی شامی میں ہے:"و الحاصل أنه إن علم أرباب الأموال وجب رده عليهم، و إلا فإن علم عين الحرام لا يحل له و يتصدق به بنية صاحبه."(‌‌باب البيع الفاسد، ‌مطلب ‌فيمن ‌ورث ‌مالا ‌حراما،ج:5، ص:99، ط: دارالفكر بيروت)فقط والله اعلم
                                                  
عنوان: ڈالر کی خرید و فروخت کا حکم
سوال: کیا میں ڈالر خرید کراس کو بیچ سکتا ہوں؟
جواب: واضح رہے کہ ڈالر کو ہاتھ در ہاتھ نقد بیچنا اور خریدنا جائز ہے، البتہ ادھار خرید و فروخت کرنا جائز نہیں،یعنی جب ڈالر خریدا جائے تو اسی مجلس میں ڈالر پر قبضہ کرلیا جائے اور ساتھ ہی اس کی رقم بھی بیچنے والے کے حوالے کردی جائےاور جب اس کو بیچا جائے تو اسی وقت اس کی قیمت پر قبضہ کرنے کے ساتھ ساتھ ڈالر بھی خریدار کو حوالہ کردیا جائے،بصورتِ دیگر یہ معاملہ سودی ہوجانے کی وجہ سے جائز نہ ہوگا۔"الفتاوى الهندية"میں ہے:"(وأما شرائطه) فمنها قبض البدلين قبل الافتراق كذا في البدائع سواء كانا يتعينان كالمصوغ أو لا يتعينان كالمضروب أو يتعين أحدهما ولا يتعين الآخر كذا في الهداية."(ص:٢١٧،ج:٣،کتاب الصرف،الباب الأول،ط:دار الفكر،بيروت)"رد المحتار على الدر المختار"میں ہے:" وشرعا (بيع الثمن بالثمن)...(جنسا بجنس أو بغير جنس) كذهب بفضة (ويشترط) عدم التأجيل والخيار... (والتقابض) بالبراجم لا بالتخلية (قبل الافتراق) وهو شرط بقائه صحيحا على الصحيح (إن اتحد جنسا ...(وإلا) بأن لم يتجانسا (شرط التقابض) لحرمة النساء.(قوله: لحرمة النساء) بالفتح أي التأخير فإنه يحرم بإحدى علتي الربا: أي القدر أو الجنس."(ص:٢٥٩،ج:٥،کتاب البیوع،باب الصرف،ط:ایج ایم سعید)فقط واللہ أعلم
                                                  
عنوان: کمپنی کی طرف سے ملنے والی میڈیکل انشورنس کے استعمال کا حکم
سوال: میں ایک پرائیوٹ کمپنی میں نوکری کرتا ہوں، کمپنی نے ہمیں میڈیکل کی سہولت دی ہوئی ہے۔ کمپنی نے میڈیکل کی سہولت کے لیے ایک انشورنس کمپنی  کو کونٹریکٹ دیا ہوا ہے۔ ہماری کمپنی ماہانہ یا سالانہ ایک ورکر کے حساب سے پیسے جمع کرواتی ہے۔ اب اگر کسی ورکر کو میڈیکل کی ضرورت ہوتی ہے تو وہ سال میں تین لاکھ روپے کا میڈیکل استعمال کر سکتا ہے،  جبکہ کمپنی ورکر سے کوئی ماہانہ یا سالانہ رقم نہیں لیتی۔کیا اس قسم کا انشورنس کارڈ کا استعمال جائز ہوگا؟اور میں نے اپنے بیٹے کی ولادت پر یہ انشورنس کارڈ کا استعمال کیا تھا،  جس پہ ساٹھ ہزار روپے انشورنس کمپنی نے  مجھے دئیے تھے۔اگر اس قسم کی انشورنس جائز نہیں تو مجھے کیا کرنا چاہیے؟  برائے مہربانی راہنمائی فرمائیں۔
جواب: واضح رہے کہ  اگر  کوئی کمپنی طبی سہولیات فراہم کرنے کی غرض سے  میڈیکل کارڈ اپنی جانب سے تمام ملازمین کو فراہم کرتی ہو، اور اس فراہمی کے عوض میں ملازمین کی تنخواہ سے کسی بھی قسم کی کٹوتی نہ کرتی ہو تو ایسی صورت میں ملازمین کے لیے مذکورہ کارڈ استعمال کرنے کی شرعاً  گنجائش ہوگی۔لہذا صورتِ مسئولہ میں سائل جس کمپنی میں نوکری کرتاہے  جب اس کمپنی  نےاپنی جانب سے ملازموں کو میڈیکل کی سہولت دی ہوئی ہے اور اس کے عوض میں ملازموں سے کسی قسم کی کٹوتی بھی نہیں کرتی، اس لیے مذکورہ کارڈ کا استعمال کرنا جائز ہے۔البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها."(كتاب الإجارة، ج: 7، ص: 300، ط: دار الكتاب الإسلامي)'الموسوعۃ الفقہیۃ' میں ہے:"العطية: هي ما أعطاه الإنسان من ماله لغيره، سواء كان يريد بذلك وجه الله تعالى، أو يريد به التودد، أو غير ذلك."(تحت عنوان الزکاۃ، ج: 23، ص: 227، ط: وزارة الأوقاف والشئون الإسلامية  ۔الكويت)الدر المختار میں ہے:"(هي) لغةً: التفضل على الغير ولو غير مال. وشرعًا: (تمليك العين مجانًا) أي بلا عوض لا أن عدم العوض شرط فيه... (وسببها إرادة الخير للواهب) دنيوي كعوض ومحبة وحسن ثناء، وأخروي."(شامي، كتاب الهبة، ج: 5، ص: 687، ط: سعید)'موسوعۃ القواعد الفقہیۃ' میں ہے:"التّبرّع: ‌هو ‌إعطاء ‌مجّاني دون مقابل."(ج: 8، ص: 868، ط: دار الرسالة العالمية)مفتی ولی حسن صاحبؒ دارالافتاء جامعہ بنوری ٹاؤن سے جاری شدہ اپنے ایک فتوی میں تحریر فرماتےہیں:سوالمیں ایک پاکستانی سعودی عرب میں مقیم ہوں ، سعودی عرب کے لیبر قوانین کے تحت ملازمین کے تمام طبی اخراجات کمپنی کو برداشت کرنے پڑتے ہیں،  لیکن ملازمین کے بیوی،  بچوں کے طبی اخراجات کمپنی کے ذمہ نہیں۔  ہماری کمپنی ایک نئی اسکیم رائج کر رہی ہیں جس کے تحت بیوی،  بچوں کے اخراجات بھی کمپنی ہی برداشت کرے گی بشرطے کہ ملازم ایک انشورنس (بیمہ)  کا فارم بھر کر اور دستخط کر کے دے۔ کمپنی بیوی،  بچوں کے طبی اخراجات ادا کر دے گی اور خود انشورنس کمپنی سے یہ پیسہ وصول ہو جائے گا۔  انشورنس پریمیم یعنی انشورنس کمپنی کی فیس ہماری کمپنی خود ادا کرے گی ہمیں کوئی حصہ بھی برداشت نہ کرنا ہوگا۔ میرا جو کمپنی کے ساتھ معاہدہ ہے،  اس میں کہیں یہ نہیں لکھا ہوا کہ وہ میرے بیوی،  بچوں کے طبی اخراجات اٹھائے گی،  لیکن سعودی عرب میں طبی اخراجات بےانتہاء  مہنگے ہیں  اس لیے دل چاہتا ہے کہ اس اسکیم میں شرکت کر لوں۔  آیا میرے لیے جائز ہے یا نہیں ؟جوابجب ملازم اس بیمہ اسکیم میں کوئی رقم ادا نہیں کرتا اور سب کچھ حکومت کرتی ہے تو اس قسم کا بیمہ جائز ہے ۔(فتوی نمبر: 395، بتاریخ:  30 شعبان، 1400ھ)مفتی شفیع صاحبؒ اپنی کتاب  " پراویڈنٹ فنڈ" میں تحریر فرماتے ہیں:پراویڈ نٹ فنڈ پر محکمہ کی طرف سے سود کہہ کر دی جاتی ہے اس کے سمجھنے کے لیے پہلے یہ بات سامنے رکھنا ضروری ہے کہ سود اور ربا ایک معاملہ ہے جو دو طرفہ بنیاد پر متعاقدین میں طے ہو کر وجود میں آتا ہے  پراویڈنٹ  فنڈ درحقیقت ملازم کی خدمات کے معاوضہ کا ایک حصہ ہے جو ابھی تک وصول نہیں کیا لہذا یہ محکمہ کے ذمہ ملازم کا دین ہے اور جب تک ملازم خود یا اپنے وکیل کے ذریعہ اس پر قبضہ نہ کر لے وہ اس کا مال مملوک نہیں ہے ۔لہذا جس وقت محکمہ اپنا یہ واجب الادادین ملازم کو ادا کرتا ہے اور اس میں کچھ رقم اپنی طرف سے مزید ملا کر دیتا ہے( یہ مزید رقم خواہ وہ ہو جو محکمہ ماہ بماہ ملازم کے حساب میں جمع کرتا ہے اور خواہ وہ ہو جو سالانہ سود کے نام سے اس کے حساب میں جمع کی جاتی ہے) تو یہ بھی محکمہ  کا اپنا یک طرفہ عمل ہے، کیونکہ اول تو ملازم نے اس زیادتی کے ملانے کا محکمہ کو حکم نہیں دیا تھا اور اگر حکم دیا بھی ہو تو اس کا یہ حکم شرعاً معتبر نہیں،  اس لیے کہ یہ حکم ایک ایسے مال سے متعلق ہے جو اس کا مملوک نہیں ہے ۔ بنا بریں محکمہ پراویڈنٹ فنڈ کی رقم پر جو زیادتی اپنی طرف سے دے رہا ہے اس پر شرعی اعتبار سے ربا کی تعریف صادق نہیں آتی،  خواہ محکمہ نے اس سود کا نام لے کر دیا ہو ۔اگر کوئی ملازم اپنی پراویڈنٹ فنڈ کی رقم کو درخواست دے کر کسی بیمہ کمپنی میں منتقل کرا دے یا یہ فنڈ ملازم کی رضامندی سے کسی مستقل کمیٹی کی تحویل میں دے دیا جائے جیسے کہ بعض غیر سرکاری کارخانوں میں ہوتا ہے تو وہ ایسا ہے جیسے خود وصول کر کے بیمہ کمپنی یا کمیٹی کو دے،  اس لیے اس رقم پر جو سود لگایا جائے وہ شرعاً  سود ہی کے حکم میں ہے اور قطعاً  حرام ہے، کیونکہ اس صورت میں بیمہ کمپنی یا کمیٹی اس کی وکیل ہو جاتی ہے اور وکیل کا قبضہ شرعاً  مؤکل کا قبضہ ہوتا ہے ۔(مأخوذ: پراویڈنٹ فنڈ، مرتبہ: مفتی شفیع صاحبؒ، ص: 18۔24، ط: دار الاشاعت)فقط واللہ اعلم
                                                  
عنوان: زمین متعین پیدوار کے بدلے میں دینا
سوال: ضلع نارووال کے کچھ دیہاتوں میں یہ طریقہ کار چل رہا ہے کہ زمین والا ٹھیکے پر اپنی زمین دوسرے کو دے دیتا ہے اور دونوں میں باہمی رضامندی سے ٹھیکہ یہ طے ہو جاتا ہے کہ جس نے زمین ٹھیکہ پر لینی ہے اس نے زمین کے مالک کو 12 من مونجی دینی ہے اور یہ بھی کوئی پابندی نہیں کہ کسی خاص زمین میں سے دینی ہے جہاں سے مرضی وہ طے شدہ ٹھیکہ دیا جاسکتا ہے ازراہ کرم شریعت کی رو سے مذکورہ مسئلہ کی وضاحت مطلوب ہے۔
جواب: صورتِ مسئولہ میں زمین آباد کرنے کے لیے دے کر اپنے لیے متعین پیداوار طے کرلینا شرعاً جائز نہیں، یا تو اپنی زمین اجرت پر   دے دیں اور اجرت طے کرلیں، اس کے بعد وہ شخص  اس میں محنت کرے نہ کرے اجرت اس کے ذمہ لازم ہوگی، یا پیداوار میں فیصد کے اعتبار سے اپنا حصہ مقرر کریں، مثلاً جتنی پیداوار ہو اس کا تیس یا چالیس فیصد اپنے لیے اور باقی جس نے زمین لی ہے اس   کے لیے طے کرلیں، پھر جتنی بھی پیداوار ہو کم یا زیادہ اسی حساب سے تقسیم کرلی جائے۔در مختار میں ہے :"و ) بشرط ( الشركة في الخارج )  ثم فرع على الأخير بقوله ( فتبطل إن شرط لأحدهما قفزان مسماة أو ما يخرج من موضع معين أو رفع)".(276/6 ط: سعید)فقط واللہ اعلم
                                                  
عنوان: فاریکس ٹریڈنگ کا شرعی حکم
سوال: آن لائن فاریکس ٹریڈنگ جائز ہے یا نہیں؟ اگر جائز ہے تو کن شرائط کے ساتھ؟
جواب: اس وقت فاریکس ٹریڈنگ کے  جتنے طریقے رائج ہیں وہ  شرعی اصولوں کی مکمل رعایت نہ ہونے  کی وجہ سے ناجائز  اور حرام ہیں۔ذیل میں وہ بنیادی وجوہات ذکر کی جارہی ہیں کہ جن کی بنا پر فاریکس ٹریڈنگ کا کاروبار کرنا ناجائز ہے:(1)  شرعی ضابطہ یہ  ہے کہ جب کوئی ایسی چیز خریدی جائے جس کا حقیقی وجود  ہو تو ایسی صورت میں فروختگی کے وقت جہاں مبیع کا معلوم اور متعین ہونا ضروری ہے ،وہیں  خریدار  کا آگے فروخت کرنے سے پہلے اس مبیع پر باقاعدہ قبضہ کر کے اسے اپنے ضمان اور تحویل میں لینااور اگر خریدی جانے والی  چیز مشاع (مشترک غیر منقسم) ہو تو اس میں باقاعدہ  حصص کی علیحدگی اور تعیین کرکے مبیع پر قبضہ  کرناضروری ہے ، لیکن  چوں کہ اکثر طور پر لوگ فاریکس میں خریداری صرف کرنسی ریٹ کے اتار چڑھاؤ  کے ذریعہ نفع حاصل کرنے کے لئے کرتےہیں، ان کا مقصد  کرنسی  کا حصول نہیں ہوتا ،اسی وجہ سے  اکثر خریدارکرنسی پرقبضہ کیے بغیرآگے فروخت کردیتے ہیں،اسی لیے  فاریکس ٹریڈنگ بیع قبل القبض کی قباحت سے بھی خالی نہیں  اور بیع قبل القبض (یعنی کسی چیز پر قبضہ کرنے سے پہلے اسے بیچنانیز  اس سے حاصل شدہ منافع کا استعمال) ناجائز ہے۔ البتہ غیر ملکی کرنسی کی خرید و فروخت جو بینکوں کے ذریعہ  ہوتی ہے وہ دو شرائط کے ساتھ جائز ہے:(الف)پہلی شرط یہ ہے کہ جو شخص کرنسی فروخت کرے اس کے اکاؤنٹ میں کرنسی موجود بھی ہو،جتنی کرنسی اکاؤنٹ میں موجود ہوگی اس حد تک کرنسی فروخت کرنا جائز ہوگا۔(ب)دوسری شرط یہ ہے کہ  جب کرنسی دے کر کرنسی خریدی جاۓ تو    اگر ایک ہی ملک کی کرنسی کا اسی ملک کی کرنسی  ( مثلاً پاکستانی روپے کے بدلے میں پاکستانی روپے) کے عوض معاملہ کیا جائے تو  سودا نقد  اور برابری کے ساتھ کیاجائے ،یعنی نہ ادھار جائز ہوگا اور نہ ہی کمی بیشی، ورنہ بیع فاسد ہوجاۓ گی،البتہ اگر دونوں جانب کی کرنسی آپس میں ایک ہی جنس کی نہ ہو،بلکہ مختلف ہو (مثلاً روپے کے بدلے ڈالر یا ریال وغیرہ کی خرید و فروخت کی  جاۓ) تو اس صورت میں کرنسی کی خرید و فروخت میں کمی بیشی کرنا تو جائز ہوگا،  لیکن ادھار کر کے بیچنا جائز نہیں ہوگا، بلکہ مجلسِ عقد میں دونوں طرف سے کرنسی پر قبضہ کرنا لازم ہوگا۔ لہذا ایسے تمام سودے ناجائز  ہوں گے جن میں کرنسی کی خریدوفروخت ادھار ہوتی ہے ،  یا نقد ہوتی ہے ، مگر عقد کے دونوں فریق  یا کوئی ایک فریق اپنے حصے پر قبضہ نہیں کرتا ۔الحاصل تقابض نہ پائےجانے کی وجہ سے ایسے سودے فاسد ہوں گے  اور نفع حلال نہ ہوگا۔(2) طے شدہ اصول ہے کہ بیع شرطِ فاسد  سے فاسد ہو جاتی ہے، "فاریکس ٹریڈنگ"  کے کاروبار میں  شروطِ فاسدہ بھی لگائی جاتی ہیں، مثلاً swaps( بیع بشرط الاقالہ) میں یہ شرط لگانا کہ ایک مقررہ مدت کے بعد بیع کو  ختم کیا جائے گا حالا ں  کہ بیع تام ہو جانے کےبعد  لازم ہوجاتی ہے اور جانبین کا اختیار ختم ہو جاتا ہے۔(3) اس بیع میں  بروکر کی  جانب سے یہ دھوکا بھی ہے کہ  اگر اس  سودےمیں نقصان ہو جاۓ تو  بروکر کو اسی طرح خود صارف کو     پورے سودے کو ختم کرنے کا اختیار  حاصل ہوتا ہے،جب کہ شرعاًاپنے عمل کی اجرت وصول کر لینے کے  بعد بروکر کا سودے میں کوئی اختیار باقی  نہیں رہتا ، اسی طرح خریدار کو  بھی یہ حق حاصل نہیں ہوتا کہ وہ اپنے سودے کو فریقِ مخالف کی رضا مندی کے بغیر ختم کرسکے، کیوں کہ "اقالہ" میں جانبین کی رضامندی شرط  ہوتی ہے۔ خلاصہ یہ ہے کہ اگر کسی شخص نے کوئی چیز خریدی ہے تو اب اس کانفع ونقصان اسی کے ذمہ ہے ،صرف نقصان دیکھ کر وہ سودے کو منسوخ  نہیں کرسکتا جب تک کہ دوسرے فریق کی رضامندی نہ ہو۔الغرض  فاریکس ٹریڈنگ کے ذریعہ   کیا جانے والاکاروبار بہت سے مفاسد پر مشتمل  ہونے کی وجہ سے حرام اور ناجائز ہے  اور اس میں سرمایہ  کاری شرعا جائز نہیں ہے، اس لئے مسلمانوں پر اس سے احتراز لازم ہے، ہاں اگر ان مفاسد اور خرابیوں سے اجتناب کرکے شرعی احکامات کے مطابق مذکورہ کاروبار   کیا جاۓ تو پھر یہ کاروبار بلاشبہ جائز ہوگا۔قرآن مجید میں ارشادِ باری تعالیٰ ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ."(المائده:90)مسندِ احمد میں ہے:"عن طاوس، قال: سمعت ابن عباس، قال: " أما الذي نهى عنه رسول الله صلى الله عليه وسلم: أن يباع حتى يقبض فالطعام " وقال ابن عباس برأيه: " ولا ‌أحسب ‌كل ‌شيء إلا مثله."(‌‌ومن مسند بني هاشم،‌‌مسند عبد الله بن العباس بن عبد المطلب عن النبي صلى الله عليه وسلم،404/3،ط:مؤسسة الرسالة)فتاوی شامی میں ہے:"ثم التسليم يكون بالتخلية على وجه يتمكن من القبض بلا مانع ولا حائل. وشرط في الأجناس شرطا ثالثا وهو أن يقول: خليت بينك وبين المبيع فلو لم يقله أو كان بعيدا لم يصر قابضا والناس عنه غافلون، فإنهم يشترون قرية ويقرون بالتسليم والقبض، وهو لا يصح به القبض على الصحيح."(كتاب البيوع،561،62،ط:سعيد)وفیہ ایضاً:"وشرط ‌المعقود ‌عليه ‌ستة: كونه موجودا مالا متقوما مملوكا في نفسه، وكون الملك للبائع فيما يبيعه لنفسه، وكونه مقدور التسليم فلم ينعقد بيع المعدوم وما له خطر العدم."(كتاب البيوع،505/4،ط:سعید)وفیہ ایضاً:"وحاصله أن التخلية قبض حكما لو مع القدرة عليه بلا كلفة... قوله(بلا مانع) بأن يكون مفرزا غير مشغول بحق غيره."(كتاب البيوع،مطلب فى شروط التخلية،562/4،ط:سعید)وفیہ ایضاً:"(لا) يصح اتفاقا ككتابة وإجارة و (‌بيع ‌منقول) قبل قبضه ولو من بائعه."(كتاب البيوع،‌‌باب المرابحة والتولية، ‌‌فصل في التصرف في المبيع والثمن قبل القبض والزيادة والحط فيهما وتأجيل الديون ،147/5،ط:سعيد)وفیہ ایضاً:"(هو) لغةً: الزيادة.وشرعاً: (بيع الثمن بالثمن) أي ما خلق للثمنية ومنه المصوغ (جنساً بجنس أو بغير جنس) كذهب بفضة، (ويشترط) عدم التأجيل والخيار و (التماثل) أي التساوي وزناً، (والتقابض) بالبراجم لا بالتخلية (قبل الافتراق)، وهو شرط بقائه صحيحاً على الصحيح، (إن اتحد جنساً وإن) وصلية (اختلفا جودةً وصياغةً) ؛ لما مر في الربا (وإلا) بأن لم يتجانسا (شرط التقابض) لحرمة النساء، (فلو باع) النقدين (أحدهما بالآخر جزافاً أو بفضل وتقابضا فيه) أي المجلس (صح)".(كتاب البيوع، باب الصرف، 257/5،ط:سعيد)مبسوطِ سرخسی میں ہے:"ولأن ‌هذا ‌العقد ‌مبادلة الثمن بالثمن، والثمن يثبت بالعقد دينا في الذمة، والدين بالدين حرام في الشرع لنهي النبي صلى الله عليه وسلم عن بيع الكالئ بالكالئ فما يحصل به التعيين، وهو القبض لا بد منه في هذا العقد، وكان ينبغي أن يشترط مقرونا بالعقد؛ لأن حالة المجلس تقام مقام حالة العقد شرعا للتيسير."(كتاب البيوع،كتاب الصرف، ج:14،ص:3، دارالمعرفة)درر الحکام میں ہے:"ما ‌حرم ‌أخذه حرم إعطاؤه.يعني أن إعطاء الحرام وأخذه سواء في الحرمة، كما أن المكروه أخذه وإعطاؤه مكروه."(المقالة الثانية في بيان القواعد الكلية الفقهية،المادة :34 ما ‌حرم ‌أخذه حرم إعطاؤه،43/1،دار الجيل)فقط والله أعلم
                                                  
عنوان: عدالت سے خلع لینے کے بعد صلح ہونے کی صورت میں میاں بیوی کا ساتھ رہنے کا حکم
سوال: میاں بیوی کے درمیان جھگڑا ہوا،جس کی وجہ سے شوہر نے بیوی کو چھری سے مارا ،بعد میں اس کے خلاف دفعہ 324 کا کیس ہوا،بیوی نے جاکر خلع لے لی،پھر ان کے درمیان صلح ہوگئی ،میاں بیوی اب ساتھ رہنا چاہتے ہیں ،تو شرعی لحاظ سے کیا وہ خلع تسلیم کی جائےگی؟سپریم کورٹ نے کہا ہے کہ ایسا خلع جو شوہر کی اجازت کے بغیر ہو وہ تسلیم نہیں کیا جائےگا،اور وہ بغیرنکاح اور حلالہ آپس میں رہ سکتے ہیں ،تو اس کے بارےمیں شریعت کا کیا حکم ہے؟
جواب: واضح  رہے کہ خلع دیگر عقود کی طرح ایک عقد ہے ،جس میں دونوں فریقین کی رضامندی ضروری ہے،لہذا صورتِ مسئولہ میں بیوی نے جو خلع  لیا تھا،اگر اس میں شوہر کی رضامندی شامل تھی،تو وہ خلع معتبر  ہوگا،اور اس کی وجہ سے ایک طلاق بائن واقع ہوجائے گی، اب اگر دونوں میاں بیوی صلح کے بعد ایک ساتھ رہنا چاہتے ہیں ،تو  نئےمہر اور شرعی گواہوں کی موجودگی میں نئے ایجاب وقبول کے ساتھ تجدیدِ   نکاح کرنا ضروری ہے، نکاح کے بغیر دونوں کا میاں بیوی کی طرح رہنا جائز نہیں۔اور اگر شوہر نے اس خلع پر رضامندی ظاہر نہیں کی تھی ،اور عورت نے عدالت سے جاکر خلع لے  لیاتو وہ معتبر نہیں ہوگا،فریقین بدستور میاں بیوی رہیں گے،ساتھ رہنے کے لیے نئے  نکاح کی ضرورت نہیں۔باقی سائل نے سپریم کورٹ کے جس فیصلے کا حوالہ دیا ہے وہ ہمارے  علم میں نہیں ہے،  لیکن جو شرعی حکم تھا وہ ذکر کردیا ہے۔بدائع الصنائع میں ہے:"وأما ركنه فهو الإيجاب والقبول؛ لأنه عقد على الطلاق بعوض فلا تقع الفرقة، ولا يستحق العوض بدون القبول".(كتاب الطلاق، فصل وأما الذي يرجع إلى المرأة، ج:3، ص:145، ط:دار الكتاب العربي)مجمع الانہر میں ہے:"(والواقع به) أي: بالخلع (وبالطلاق على مال) بأن يقول الزوج: طلقتك أو أنت طالق على مال كذا أو تقول المرأة: طلقني على كذا، ويقول: هو طلقتك عليه (بائن)".(كتاب الطلاق، باب الخلع، ج:1، ص:759، ط:دار إحياء التراث العربي)فتاوی ہندیہ میں ہے:"إذا كان الطلاق بائنا دون الثلاث فله أن يتزوجها في العدة".(كتاب الطلاق،ج:1، ص472، ط:رشيديه)فقط واللہ اعلم
                                                  
عنوان: یوپیسہ ایپ والوں کی طرف سے پیکج لگانے والوں کو کیش بیک دینے اور ان کے استعمال کرنے کاحکم
سوال: ایزی پیسہ ایپلیکشن(Upaisaیو پیسہ ایپلیکیشن) کی طرح ہی ایک ایپلیکشن ہے، جو یوفون کمپنی کی ایپ ہے، یو پیسہ والے اپنی ایپلیکیشن سے کسی بھی نمبر پر موبائل لوڈ کرنے یا پیکج لگانے پر10 فیصد کیش بیک دیتے ہیں، جو کہ یو پیسہ اکاؤنٹ میں رقم کی طرح منتقل نہیں کرتے ،بلکہ یو پیسہ استعمال کرنے والے کو اسی کے نمبر پر بیلنس کے طور پر دیتے ہیں ،مثلا :1000 روپے کا پیکج خریدنے پر اس نمبر پر 100 روپے کا لوڈ کیش بیک دیں گے ،جس کی میعاد 7 دن ہو گی، اس دوران آپ اس بیلنس سے کال وغیرہ یا کوئی پیکج وغیرہ بھی لگا سکتے ہیں، سوال ہے کہ آیا اس طرح کا کیش بیک جو یو پیسہ والے دیتے ہیں، استعمال کرنا شرعی حیثیت سے درست ہو گا یا یہ سود کے زمرے میں آئے گا؟
جواب: صورتِ مسئولہ میں اگرکسٹمرزکومحض خریداری کی صورت میں مذکورہ ایپ کی طرف سے کیش بیک ملتا ہے، تویہ ایپ والوں کی طرف سے ترغیبی انعام ہے، جس کا استعمال کرنا جائز ہے، البتہ اگر مذکورہ سہولت حاصل کرنے کےلیے  کسٹمر پرایپ والوں کے پاس پیسہ رکھنا شرط قرار دیا گیاہو تو ایسی صورت میں مذکورہ سہولت سے استفادہ کرنا سودکے زمرے میں آئےگا،لہٰذا ایسی صورت میں مذکورہ ایپ سے ملنے والے کیش بیک سے استفادہ کرنا جائز نہیں ہے۔البحرالرائق شرح کنز الدقائق میں ہے:''(قوله كتاب الهبة)هي لغة التفضل على الغير بما ينفعه ولو غير مال واصطلاحا ما أشار إليه المصنف (قوله هي تمليك العين بلا عوض).''(کتاب الهبۃ، ج: 7 ص: 284 ط: دارالکتاب الإسلامي)رد المحتار میں ہے:"وفي الأشباه: كل قرض جر نفعاًحرام، فكره للمرتهن سكنى المرهونة بإذن الراهن۔۔۔(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه."(کتاب البیوع،باب المرابحۃ والتولیۃ، مطلب کل قرض جر نفعا، ج: 5 ص: 166 ط: سعید)فقط واللہ اعلم
                                                  
عنوان: تجارتی گاڑی کا لائسنس کرایہ پر دینے کا حکم
سوال: کیاایک گاڑی کا تجارتی لائسنس دوسرے شخص کواجرت پردیناجائزہے یانہیں اور لائسنس مال ہے یانہیں؟
جواب: کسی بھی شعبے کا لائسنس یا ڈگری  جو کسی شخص یا کمپنی کو حکومت کی طرف سے جاری کیا جاتا ہے وہ خاص اس شخص یا کمپنی کے لیے اس شعبہ کو اختیار کرنے کا اجازت نامہ ہوتا ہے، کسی اور کے لیے اس لائسنس کو استعمال کی قانوناً اجازت نہیں ہوتی اور حکومت کی ایسی جائز پابندیاں جو مفادِ عامہ کی مصلحت میں ہوں ان کی پاس داری شرعاً بھی لازم ہوتی ہے۔لہذا صورتِ مسئولہ میں تجارتی گاڑی کا لائسنس جس کے لیے گورنمنٹ نے جاری کیا ہے، اس کے علاوہ کو استعمال کرنے کی اجازت نہیں ہوگی، نیز یہ اجازت نامہ کوئی ایسا مال نہیں ہے جس کو کرایہ پر دیا جاسکے یا فروخت کیا جاسکے، اس لیے اس کو کرایہ پر دینا اور لینا اور اس کی آمدنی دونوں ناجائز ہیں۔"صحيح مسلم" میں ہے:"عن أبي هريرة؛ أن رسول الله صلى الله عليه وسلم مر على صبرة طعام. فأدخل يده فيها. فنالت أصابعه بللا. فقال ما هذا يا صاحب الطعام؟ قال: أصابته السماء. يا رسول الله! قال أفلا جعلته فوق الطعام كي يراه الناس؟ ‌من ‌غش فليس مني."(كتاب الإيمان، ‌باب قول النبي صلى الله تعالى عليه وسلم من غشنا فليس منا، رقم الحديث:101، ج:1، ص:99، ط:دار إحياء التراث العربي)فتاویٰ شامی میں ہے:"وفي الأشباه ‌لا ‌يجوز ‌الاعتياض عن الحقوق المجردة كحق الشفعة وعلى هذا ‌لا ‌يجوز ‌الاعتياض عن الوظائف بالأوقاف، وفيها في آخر بحث تعارض العرف مع اللغة. المذهب عدم اعتبار العرف الخاص لكن أفتى كثير باعتباره .. مطلب: ‌لا ‌يجوز ‌الاعتياض عن الحقوق المجردة (قوله: ‌لا ‌يجوز ‌الاعتياض عن الحقوق المجردة عن الملك) قال: في البدائع: الحقوق المفردة لا تحتمل التمليك ولا يجوز الصلح عنها."(كتاب البيوع، مطلب لا يجوز الاعتياض عن الحقوق المجردة، ج:4، ص:518، ط:سعيد)وفیه أیضا:‌‌"[فرع] هل ينتقل الرد بالتغرير إلى الوارث استظهر المصنف لا لتصريحهم بأن ‌الحقوق ‌المجردة لا تورث. قلت: وفي حاشية الأشباه لابن المصنف وبه أفتى شيخنا العلامة علي المقدسي مفتي مصر."(كتاب البيوع، باب المرابحة و التولية، ج:5، ص:145، ط:سعيد)"فتح القدير للكمال ابن الهمام"میں ہے:"لأن البيع كما يرد على ما يبقى من الأعيان كذلك يرد على ما لا يبقى وإن أشبه المنافع، ولذا صحح الفقيه أبو الليث رواية الزيادات المانعة من جواز بيعه؛ لأن بيع ‌الحقوق ‌المجردة لا يجوز كالتسييل وحق المرور."(كتاب  البيوع، باب البيع الفاسد، ج:6، ص:430، ط:دار الفكر بيروت)"درر الحكام في شرح مجلة الأحكام" میں ہے:"إذا مات من غرر بغبن فاحش لا تنتقل دعوى التغرير لوارثه؛ لأن خيار الغبن والتغرير لا يورث سواء كان المغبون البائع وسواء كان المشتري؛ لأن خيار الغبن والتغرير هو من ‌الحقوق ‌المجردة التي تثبت للبائع وللمشتري؛ ولذلك لا تورث ولا تنتقل."(الكتاب الأول البيوع، الباب السادس في بيان الخيارات، الفصل السابع في بيان خيار الغبن والتغرير، المادة:358، ج:1، ص:370، ط:دارالجيل)"الموسوعة الفقهية الكويتية" میں ہے:"وحق التملك والحق المباح كلاهما من الحقوق المجردة الضعيفة، التي لا تترقى ولا تنتقل إلى غيرها من الحقوق بالقول الصادر من صاحبه تعبيرا عن إرادته وحده."(‌‌حق، حق التملك والحق المباح، ج:18، ص:41، ط:دارالسلاسل الكويت)"بدائع الصنائع في ترتيب الشرائع" میں ہے:" الحقوق المفردة لا تحتمل التمليك. ولا يجوز الصلح عنها."(كتاب الشرب، ج:6، ص:196، ط:دارالكتب العلمية)فقط والله أعلم
                                                  
عنوان: PLS اکاؤنٹ سے صدقہ کرنے کی نیت سے منافع حاصل کرنا
سوال: اگر ایک آدمی کو پی ایل ایس اکاؤنٹ سے منافع ملتا ہے۔ اور وہ اس منافع کو استعمال نہیں کرتا، بلکہ ضرورت مند لوگوں کو بلا نیت ثواب صدقہ کردیتا ہے، تو کیا یہ شرعاً جائز ہے یا ناجائز؟ اور کیا ایسا شخص اللہ تعالیٰ کو جوابدہ ہوگا؟
جواب: واضح رہے کہ پی ایل ایس اکاؤنٹ پر ملنے والے  منافع شرعاً سود کے حکم میں ہیں،اس لیے اس کا استعمال کرنا ناجائز ہے۔نیز اس نیت سے حرام مال کمانا کہ اس کو خود استعمال نہیں کریں گے، بلکہ غریبوں پر صدقہ کریں گے،تو یہ صورت اختیار کرنا بھی  شرعاً جائز نہیں ہے،  ایسے لوگ  حرام  کا ارتکاب کرکے خود تو گناہ گارہوتے ہیں اورغریبوں کادنیوی  فائدہ کرتے ہیں، یہ بڑی نادانی ہے کہ انسان اپنا دینی نقصان کرکے دوسروں کابھلاکرے اور دوسروں کے دنیوی فائدے کے لیے اپنی آخرت بربادکرے۔حرام  رقم اگر غلطی سے ملکیت میں آجائےتو  اسے واپس کرنا ضروری ہے اگر واپس کرنا ممکن ہو، ورنہ صدقہ کرنا لازم ہے، مگر اس کایہ مطلب نہیں کہ صدقہ کی نیت سے انسان حرام کماتا رہے،مشرکینِ مکہ سخت  قحط کے زمانے میں جواکھیلتے تھے اورجیتی ہوئی اشیاءخود استعمال میں نہیں لاتے تھے، بلکہ فقیروں پر صدقہ کردیا کرتے تھے، مگر اس کے باوجود ان کاعمل ناجائز اورحرام ہونے کی وجہ سے اس کی مذمت کی گئی۔ خلاصہ یہ ہے کہ صدقہ اور لوگوں کی فلاح وبہبود کی نیت سےحرام مال کمانے کی اجازت نہیں،  جیساکہ توبہ کی نیت سے گناہ کی اجازت نہیں  ہے اوراس وجہ سے بدپرہیزی کرنا معقول نہیں کہ دواموجود ہے؛ لہذا سوال میں ذکر کردہ طریقہ ناجائز ہے۔ اس  سے اجتناب لازم ہے۔قرآن کریم میں ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة:278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن)حدیث پاک میں ہے:"عن جابر قال: لعن رسول ﷲ صلی ﷲ علیه وسلم آکل الربا، وموکله، وکاتبه، وشاهدیه، وقال: هم سواء".(الصحيح لمسلم، با ب لعن آکل الربا، ومؤکله، ج: 3، ص: 1219، ط: دار إحياء التراث العربي)ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔(از مظاہر حق)ایک اور حدیثِ مبارک  میں ہے:’’وعن ابن مسعود رضي الله عنه قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان.‘‘(مشکاة المصابیح، باب الربوا، الفصل الثالث،ج: 2، ص:859، ط: المكتبة الإسلامي)ترجمہ: حضرت ابن مسعود رضی اللہ عنہ سے روایت ہے کہ جناب رسول اللہ صلی اللہ علیہ و سلم نے فرمایا سود سے حاصل ہونے والا مال خواہ کتنا ہی زیادہ ہو مگر اس کا انجام کمی یعنی بے برکتی ہے۔(از مظاہر حق)فتاوی شامی میں ہے:"والحاصل: أنه إن علم أرباب الأموال وجب رده عليهم، و إلا فإن علم عين الحرام فلا يحل له، وتصدق به بنية صاحبه."(5/55، كتاب البيوع، باب البيع الفاسد،مطلب فيمن ورث مالاً حراماً،ط: سعيد)  فقط واللہ اعلم
                                                  
عنوان: مروجہ اسلامی بینکوں میں نوکری کا حکم
سوال: مجھے قطر بینک سے نوکری کی آفر ہوئی ہے ، جو کہ اسلامک بینک ہےاور شرعی قوانین کی پابندی کرتا ہے،ان کا ایک شرعی مشاورتی بورڈ بھی ہے،بینک کا نام مصرف الریان ہے، میری نوکری بینک کے I.T (کمپیوٹر ) ڈپارٹمنٹ میں ہے،سوال یہ ہے کہ  جب کہ بینک اسلامی قوانین پر مبنی ہے تو اس میں نوکری کا کیا حکم ہے؟
جواب: صورت ِ مسئولہ میں سائل کے لیے مذکورہ بینک کے  I.T ڈپارٹمنٹ میں نوکری کرنا درست نہیں ہے ، او اس کی تنخواہ بھی حلال نہیں ، کیوں کہ بینک چاہے سودی ہو یا غیر سودی ان کے معاملات شرعی تقاضوں کے مطابق نہیں ، لہٰذا سائل کوئی حلال روزگار تلاش کرے اور اس سلسلے میں اللہ تعالیٰ سے دعائیں بھی مانگتا رہے۔قرآن کریم میں ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة:278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن){يَمْحَقُ اللَّهُ الرِّبَا وَيُرْبِي الصَّدَقَاتِ}[البقرة:276]ترجمہ: اللہ سود کو مٹاتے ہیں ،  اور صدقات کو بڑھاتے ہیں۔(از بیان القرآن){وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}[المائدة:2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔(از بیان القرآن)حدیثِ مبارک  میں ہے:"عن جابر رضي الله عنه، قال: لعن رسول الله صلى الله عليه وسلم آكل الربا، ومؤكله، وكاتبه، وشاهديه ، وقال: «هم سواء»."(الصحیح لمسلم،كتاب المساقات، باب لعن آكل الربا ومؤكله،رقم الحديث:106 - (1598) ،دار احیاء التراث)ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔(از مظاہر حق)ایک اور حدیثِ مبارک  میں ہے:"وعن ابن مسعود رضي الله عنه قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان."(مشکاة المصابیح، باب الربوا، ص:246، ط:قدیمی)ترجمہ: حضرت ابن مسعود رضی اللہ عنہ سے روایت ہے کہ جناب رسول اللہ صلی اللہ علیہ و سلم نے فرمایا سود سے حاصل ہونے والا مال خواہ کتنا ہی زیادہ ہو مگر اس کا انجام کمی یعنی بے برکتی ہے۔(از مظاہر حق)  فقط واللہ أعلم
                                                  
عنوان: فورسیج ارننگ پلیٹ فارم اور آن لائن ٹریڈنگ  کا حکم
سوال: فورسیج جو کہ ایک ارننگ پلیٹ فارم ہے ،یہ حلال ہے یا حرام؟ نیز آ ن لائن ٹریڈنگ حلال ہے یا حرام؟
جواب: 1۔ فورسیج کمپنی سے متعلق جو معلومات فورسیج کمپنی کی ویب سائٹ اور دیگر ذرائع سے حاصل ہوئی ہیں اس کے مطابق فورسیج کمپنی میں سرمایہ کاری درج ذیل وجوہات کی بناء پر جائز نہیں :1: اس کا طریقہ کار ملٹی لیول مارکیٹینگ کا ہے۔یعنی  فورسیج نیٹ ورک پر لوگوں کو منسلک کروانے پر فورسیج کی طرف سے ریوارڈ (کمیشن)  ملتا ہے۔ اور جس کو منسلک کروایا ہے جب وہ آگے کسی کو منسلک کرواتا ہے تو اس کے ساتھ پہلے والے ممبر کو بھی ریوارڈ (کمیشن)  ملتا ہے۔ اس میں پہلا کمیشن تو ٹھیک ہے، لیکن پھر یہ کمیشن در کمیشن شروع ہوجاتا ہے جو کہ محنت کے بغیر، عمل کے بغیر اجرت کی صورت اختیار کرجاتا ہے، اور ملٹی لیول مارکیٹینگ کا طریقہ شرعاً جائز نہیں۔2: مذکورہ کمپنی کا بنیادی مقصد تجارت نہیں، ممبر سازی ہے، اور شرعاً ممبر سازی کی حیثیت کاروبار کی نہیں بلکہ اس کا طریقہ کار جوئے کی شکل ہے۔3: ابتداء میں سرمایہ کاری کے نام سے جو رقم لی جاتی هے، چوں کہ یہ معاملہ شرعی اصولوں کے مطابق نہ شرکت ہے، نہ مضاربت وغیرہ۔ لہٰذا کمپنی میں رجسٹرڈ ہونے کے لیے ابتداء میں جو رقم لی جاتی ہے وہ بھی جائز نہیں۔4: مذکورہ کمپنی کرپٹو کرنسی کے ذریعہ کام کرتی ہے، اور  کرپٹو کرنسی یا اس جیسی دیگر ڈیجیٹل کرنسیاں، محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں۔کرپٹو کرنسی اور اس طرح کی جتنی دیجیٹل کرنسیاں ہیں ان کی کوئی حقیقت نہیں، اس لیے اس طرح کے نام نہاد کاروبار میں سرمايه كاری جائز نہیں۔حدیث شریف میں ہے:"عن وائل بن داود، عن سعيد بن عمير الأنصاري قال: سئل رسول الله - صلى الله عليه وسلم - أيُّ الكسب أطيب؟ قال: "عمل الرجل بيده، وكلّ بيعٍ مبرورٍ".ترجمہ:آپ ﷺ سے پوچھا گیا  کہ سب سے پاکیزہ کمائی کو ن سی ہے؟تو آپ ﷺنے فرمایا کہ  آدمی کا  خود  اپنے ہاتھ سے محنت کرنا اور ہر جائز اور مقبول بیع۔(شعب الايمان، ج:2، ص:434، رقم الحديث:1171، ط:مكتبة الرشد للنشر والتوزيع بالرياض)شرح المشكاة للطيبي الكاشف عن حقائق السنن میں ہے:"وعن رافع بن خديج، قال: قيل: يا رسول الله! أي الكسب أطيب؟ قال: ((عمل الرجل بيده، وكل بيع مبرور)) رواه أحمد"." قوله: ((مبرور)) أي مقبول في الشرع بأن لا يكون فاسدًا، أو عند الله بأن يكون مثابًا به".(‌‌كتاب البيوع، باب الكسب وطلب الحلال، ج:7، ص:2112، رقم الحدیث:2781، ط:مكتبة نزار مصطفى الباز - مكة المكرمة - الرياض)فتاوی شامی میں ہے:"مطلب في أجرة الدلال ، قال في التتارخانية : وفي الدلال والسمسار يجب أجر المثل ، وما تواضعوا عليه أن في كل عشرة دنانير كذا فذاك حرام عليهم .وفي الحاوي : سئل محمد بن سلمة عن أجرة السمسار ، فقال : أرجو أنه لا بأس به وإن كان في الأصل فاسداً؛ لكثرة التعامل وكثير من هذا غير جائز ، فجوزوه لحاجة الناس إليه كدخول الحمام".(كتاب الإجارة، ‌‌باب الإجارة الفاسدة، ‌مطلب ‌في ‌أجرة ‌الدلال، ج:6، ص:63، ط:سعيد)فتاوی شامی میں ہے:"لأن القمار من القمر الذي يزداد تارة وينقص أخرى وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر و الاباحة، فصل فی البیع، ج:6، ص:403، ط:سعید)2۔ آن لائن ٹریڈنگ کی مختلف صورتیں رائج ہیں، جن میں سے بعض جائز اور بعض ناجائز ہیں۔آپ جس صورت کے متعلق پوچھنا چاہتے ہیں اس کی مکمل تفصیل لکھ کر دارالافتاء سے رجوع کرلیں۔فقط والله اعلم
                                                  
عنوان: کیا کمپنی کے اشیاء کو ذاتی استعمال میں لانے کے بعد کمپنی کے ڈائریکٹرز کے چیئرمین سے اس استعمال پر معذرت کرلینا کافی ہے؟
سوال: پچھلے دنوں کمپنی کی اشیا کے استعمال کے حوالے سے آپ کا فتوی  نمبر 144411102126موصول ہوا،اس میں مزید وضاحت مقصود ہے۔معاملہ ایسا ہے: کہ ہماری کمپنی پبلک لسٹڈ کمپنی ہے ،جس کو شیئرز ہولڈر کی نمائندہ ڈائریکٹرز کی کمیٹی چلاتی ہے ،اس کمیٹی کا ایک چئیرمین ہوتا ہے،کیااپنے معاملے کی (یعنی کمپنی کے اشیا کا استعمال) چیئرمین سے معاف کرالینا کافی ہو جائےگا؟
جواب: سائل کے بیان کے مطابق مذکورہ کمپنی پبلک لسٹڈ کمپنی ہے ،جو کہ کسی ایک کی ملکیت نہیں ہوتی ،بلکہ سب کی مشترکہ ہوتی ہے ،لہذا صرف اس کمپنی کے چیئر مین سے معافی مانگ لینا کافی نہیں ہوگا،بلکہ جتنے بھی مالکان ہیں سب سے معافی مانگنی پڑے گی یا  یہ صورت اختیار کی جائے کہ جو چیزیں استعمال کی ہیں ، ان کو واپس کردیا جائے ۔فقط واللہ اعلم
                                                  
عنوان: بیوہ/ دوبیٹی/ دو بھائی/ تین بہنوں میں میراث کی تقسیم
سوال: میت کی ایک بیوی  دو بیٹیاں دوبھائی اور تین بہنیں ہیں،  ان کے حصوں کی تقسیم کیسے ہو گی؟ رہنمائی فرمائیں۔
جواب: صورتِ مسئولہ میں مرحوم  کی جائیداد تقسیم کرنے کا طریقہ یہ ہے  کہ مرحوم کی جائیداد سے حقوقِ متقدمہ  ( یعنی تجہیز وتکفین کا خرچہ نکالنے کے بعد، اور مرحوم کے ذمہ واجب الادا  قرض اور جائز وصیت کے   مابقیہ ترکے کے ایک تہائی سے نفاذ کے بعد)  کل جائیدادِ منقولہ وغیرمنقولہ کو(168) حصوں میں تقسیم کرکے اکّیس (21) حصے مرحوم کی بیوہ کو، اور چھپن (56) حصّے مرحوم کے ہر بیٹی کو، اور دس (10) حصے مرحوم کے ہر بھائی کو، اور پانچ حصے مرحوم کی ہر بہن کو ملیں گے، مزید وضاحت کے لئے نقشہِ میراث درجِ ذیل ہے:میت: 24/ 168۔۔۔۔۔۔۔۔بیوہبیٹیبیٹیبھائیبھائیبہنبہنبہن38852156561010555فیصد کے اعتبار سے سو (100) روپے میں سے 12.50 روپے مرحوم کی بیوہ کو، اور 33.33روپے ہر بیٹی کو، اور  5.95 روپے مرحوم کے ہر بھائی کو، 2.97روپے مرحوم کی ہر بہن کو ملیں گے۔فقط واللہ اعلم
                                                  
عنوان: کرکٹ ٹیم میں بعض کی طرف سے جوا لگانے کی صورت میں دیگر کھلاڑیوں کے لیے کھیلنے کا حکم
سوال: ہم کرکٹ کھیلتے ہیں۔کچھ لوگ کھیل پر جوا لگا لیتےہیں۔ لیکن ہم لوگ صرف میچ کھیلتے ہیں اور جوئے کے پیسے نہیں لیتےہیں۔ ہمارے لیے کیا حکم ہے؟
جواب: واضح رہے کہ میچ میں اگر شرط دوطرفہ ہو تو ایسی شرط لگانا جائز نہیں ہوتا اور یہ شرعاً "جوا" کہلاتاہے۔لہذا صورتِ مسئولہ میں اگر  کھیل میں دونوں ٹیموں کے  بعض کھلاڑیوں  کی طرف سے جوا لگایاجائےتو ایسی صورت میں اس میچ میں شریک ہوکر کھیلنا جائز نہیں اگرچہ جوا کے پیسے نہ لیں، کیونکہ جوا شریعت میں حرام ہے اور حرام کام میں معاونت جائز نہیں، لہذا ایسے میچ میں  نہ کھیلے۔البتہ شرط اگر ایک  طرف سے لگائی جائے یا کسی (اور) تیسرے شخص کی جانب سے لگائی گئی ہو تو ایسی شرط لگانا درست ہوتا ہے،  یہ شرعاً "جوا" کے حکم میں نہیں آئےگا۔تاہم اگر  کرکٹ (کھیل ) میں مشغول ہو کر  شرعی فرائض اور واجبات میں کوتاہی  اور غفلت برتی جاتی ہو، یا اس میں غیر شرعی امور کا ارتکاب کیا جاتا ہو، مثلاً مردوں اور عورتوں کا اختلاط ، موسیقی اور جوا وغیرہ  یا تصویر سازی ہو  یا اسے محض  لہو لعب کے لیے کھیلا جاتا ہو تو یہ جائز نہیں ہے۔         البتہ  اگر اس میں مذکورہ خرابیاں نہ پائی جائیں، بلکہ ستر پوشی کے ساتھ کھیلاجائے ، اسے بدن کی ورزش ، صحت اور تن درستی باقی رکھنے کے لیے یا کم از کم طبعیت کی تھکاوٹ دور کرنے کے لیے کھیلا جائے، اور اس میں غلو نہ کیا جائے،  اسی کو مشغلہ نہ  بنایا جائے،  اور ضروری کاموں میں اس سے حرج نہ پڑے تو پھر جسمانی ورزش کی حد تک  کرکٹ کھیلنے کی گنجائش ہوگی۔قرآنِ کریم میں اللہ رب العزت فرماتے ہیں:"وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ." (المائدة، 2)ترجمہ:" اور ایک دوسرے کی نیک کام اور پرہیزگاری میں مدد کیا کرو اور گناہ اور زیادتی پر مدد نہ کیا کرو اور اللہ سے ڈرتے رہا کرو، بیشک اللہ کا سخت عذاب ہے"اسی سورت میں دوسری جگہ اللہ رب العزت جوئے کی ممانعت سے متعلق فرماتے ہیں:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ" (المائدة، 90)ترجمہ: " اے ایمان والو! بات یہی ہے کہ شراب اور جوا اور بُت وغیرہ اور قرعہ کے تیر یہ سب گندی باتیں شیطانی کام ہیں سو اس سے بالکل الگ رہو تاکہ تم کو فلاح ہو"'احکام القرآن للجصاص' میں ہے:"ولا خلاف بين أهل العلم في تحريم القمار وأن المخاطرة من القمار; قال ابن عباس: إن المخاطرة قمار وإن أهل الجاهلية كانوا يخاطرون على المال، والزوجة، وقد كان ذلك مباحا إلى أن ورد تحريمه."(سورة البقرة،‌‌باب تحريم الميسر، ج: 1، ص: 398، ط: دار الكتب العلمية)رد المحتار میں ہے:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(شامي، كتاب الحظر والإباحة، فصل في البيع، ج: 6، ص: 403، ط: سعید)المحیط البرہانی میں ہے :"فإن شرطوا لذلك جعلاً، فإن شرطوا الجعل من الجانبين فهو حرام.وصورة ذلك: أن يقول الرجل لغيره: تعال حتى نتسابق، فإن سبق فرسك، أو قال: إبلك أو قال: سهمك أعطيك كذا، وإن سبق فرسي، أو قال: إبلي، أو قال: سهمي أعطني كذا، وهذا هو القمار بعينه؛ وهذا لأن القمار مشتق من القمر الذي يزداد وينقص، سمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويستفيد مال صاحبه، فيزداد مال كل واحد منهما مرة وينتقص أخرى، فإذا كان المال مشروطاً من الجانبين كان قماراً، والقمار حرام، ولأن فيه تعليق تمليك المال بالخطر، وإنه لا يجوز.وإن شرطوا الجعل من أحد الجانبين، وصورته: أن يقول أحدهما لصاحبه إن سبقتني أعطيك كذا، وإن سبقتك فلا شيء لي عليك، فهذا جائز استحساناً، والقياس أن لا يجوز."(‌‌كتاب الاستحسان والكراهية، ‌‌الفصل السابع في المسابقة، ج: 6، ص: 54، ط: المكتبة الغفارية)         تکملۃ فتح الملہم میں ہے:"فالضابط في هذا... أن اللهو المجرد الذي لا طائل تحته، وليس له غرض صحيح  مفيد في المعاش ولا المعاد حرام أو مكروه تحريماً، ... وما كان فيه غرض  ومصلحة دينية أو دنيوية فإن ورد النهي  عنه من الكتاب  أو السنة ... كان حراماً أو مكروهاً تحريماً، ... وأما مالم يرد فيه النهي عن الشارع وفيه فائدة ومصلحة للناس فهو بالنظر الفقهي على نوعين: الأول: ما شهدت التجربة بأن ضرره أعظم من نفعه، ومفاسده أغلب على منافعه، وأنه من اشتغل  به ألهاه عن ذكر الله  وحده  وعن الصلاة والمساجد، التحق ذلك بالمنهي عنه؛ لاشتراك العلة، فكان حراماً أو مكروهاً. والثاني: ماليس كذلك، فهو أيضاً إن اشتغل به بنية التهلي والتلاعب فهو مكروه، وإن اشتغل به لتحصيل تلك المنفعة وبنية استجلاب المصلحة فهو مباح، بل قد ير تقي إلى درجة الاستحباب أو أعظم منه ... وعلى هذا الأصل فالألعاب التي يقصد بها رياضة الأبدان أو الأذهان جائزة في نفسها مالم يشتمل على معصية أخرى، وما لم يؤد الانهماك فيها إلى الإخلال بواجب الإنسان في دينه و دنياه."(كتاب الشعر، باب تحريم اللعب بالنرد شير، قبيل كتاب الرؤيا، ج: 4، ص: 258، ط: دار القلم ۔دمشق۔)فقط والله أعلم
                                                  
عنوان: کسی کا حق کھالینے کی صورت معافی کی ممکنہ صورت
سوال: میں نے کسی کا نا جائز حق جو کہ بہت بڑی رقم تھی ، لالچ میں آکر کھا لی، جب کہ صاحبِ حق مجھ سے کمزور تھا، اب وہ بندہ اگر چہ مانگ نہیں رہا، لیکن مجھے حد درجے ندامت ہو رہی ہے، میں نے کوشش کی کہ کہیں سے پیسے جمع کرکے دے دوں، لیکن میں تاحال ناکام رہا ہوں، اور موت سے قبل ادا کرنے کا ارادہ رکھتا ہوں ،اگر میں ادا کیے بغیر مر گیا، تو   جن کا حق ہے انهوں نے معاف بھی نہ کیا ،تو کیا بچنے کی کوئی سبیل ہے؟
جواب: واضح رہے کہ کسی کا حق غصب کرکے کھالینا حقوق العباد میں کمی کوتاہی ہے،اس کی  معافی کی دو ہی صورتیں ہیں، یا تو صاحب حق کو اس کا حق لوٹادیا جاۓ، یا صاحب حق کو تمام صورت حال بتا کر اس سے  معافی مانگ لی جاۓ، اور صاحب حق اپنا حق  اپنی مرضی  اورخوشی سے معاف کردے، تبھی معافی ہوگی، اور اگر صاحب حق کو اس کا حق واپس نہیں کیا یا اس  نے معاف نہیں کیا تو قیامت کے دن پکڑ ہوگی، نیز  یہ بھی یاد رہے کہ حقوق العباد میں کمی کوتاہی صرف توبہ کرنے سے بھی معاف نہیں ہوتی، جب تک کہ صاحب حق کو  اس  کا حق  لوٹا نہ دیا جاۓ یا وہ  معاف نہ کردے۔قرآن کریم میں ہے:"وَنَضَعُ الْمَوَازِينَ الْقِسْطَ لِيَوْمِ الْقِيَامَةِ فَلَا تُظْلَمُ نَفْسٌ شَيْئًا وَإِنْ كَانَ مِثْقَالَ حَبَّةٍ مِنْ خَرْدَلٍ أَتَيْنَا بِهَا وَكَفَى بِنَا حَاسِبِينَ."(سورہ انبیاء آیت 47)ترجمہ:"اور (ہاں) قیامت کے روز ہم میزان عدل قائم کریں گے(اور سب اعمال کا وزن کریں گے) کسی پر اصلا ظلم نہ ہوگا، اور اگر( کسی کا) عمل راۓ کے دانے کے برابر بھی ہوگا تو ہم اس کو  (وہاں) حاضر کردیں گے اور ہم حساب لینے والے کافی ہیں۔"(بیان القرآن)حدیث شریف میں ہے:"عن رسول الله صلى الله عليه وسلم قال: ‌إذا ‌خلص ‌المؤمنون ‌من ‌النار ‌حبسوا ‌بقنطرة ‌بين ‌الجنة ‌والنار، فيتقاصون مظالم كانت بينهمفي الدنيا حتى إذا نقوا وهذبوا، أذن لهم بدخول الجنة، فوالذي نفس محمد صلى الله عليه وسلم بيده، لأحدهم بمسكنه في الجنة أدل بمنزله كان في الدنيا."(بخاري،كتاب المظالم،باب قصاص المظالم،861/2،دار ابن كثير، دار اليمامة)ترجمہ:"حضرت ابو سعید خدری رضی اللہ عنہ نے بیان کیا کہ رسول اللہ صلی اللہ علیہ وسلم نے فرمایا، جب مومنوں کو دوزخ سے نجات مل جائے گی تو انہیں ایک پل پر جو جنت اور دوزخ کے درمیان ہو گا روک لیا جائے گا اور وہیں ان کے مظالم کا بدلہ دے دیا جائے گا۔ جو وہ دنیا میں باہم کرتے تھے۔ پھر جب پاک صاف ہو جائیں گے تو انہیں جنت میں داخلہ کی اجازت دی جائے گی۔ اس ذات کی قسم! جس کے ہاتھ میں محمد  (ﷺ) کی جان ہے، ان میں سے ہر شخص اپنے جنت کے گھر کو اپنے دنیا کے گھر سے بھی بہتر طور پر پہچانے گا۔  "تفسیر ابن کثیر میں ہے: "حقوق الآدميين وهي لا تسقط بالتوبة، ولا فرق بين المقتول والمسروق منه، والمغصوب منه والمقذوف وسائر حقوق الآدميين، فإن الإجماع منعقدٌ على أنها لا تسقط بالتوبة، ولا بد من أدائها إليهم في صحة التوبة، فإن تعذر ذلك فلا بد من الطلابة يوم القيامة."(سورة النساء،آيت:92،ص:381،ج2،ط:دار طيبة للنشر والتوزيع)فقط واللہ اعلم
                                                  
عنوان: اسٹاک ایکسچینج میں سرمایہ کرنا
سوال: پاکستان میں زیادہ کاروبار اسٹاک ایکسچینج میں کیا جاتا ہے۔ اسلام میں اس کی کیا اجازت ہے؟ پاکستان میں اگر کوئی اس سے کاروبار کرنا چاہے تو کس طرح کا کاروبار کر سکتا ہےجس کی اسلام میں اجازت ہو؟
جواب: اسٹاک ایکسچینج میں سرمایہ کاری کرنا  نہ تو مطلقًا حرام ہے، اور  نہ  ہی مطلقًا جائز ہے، اگر حصص کی خرید و فرخت کے وقت درج ذیل  شرائط کی پاس داری کرتے ہوئے  سرمایہ کاری کی جائے تو یہ سرمایہ کاری جائز ہوگی:1-  حقیقی کمپنی کے شیئرز کی خریداری کی جائے، ورچوئل  کمپنی کے شیئرز کی خریداری نہ کی جائے۔2-   حلال  سرمایہ  والی کمپنی کے شیئرز خریدے جائیں، بینک یا حرام کاروبار کرنے والے اداروں کے شیئرز کی خریداری نہ ہو۔3-   کمپنی نے بینک سے سودی قرضہ نہ لیا ہو۔4-  کمپنی  کا کاروبار حلال ہو۔5-    اس کمپنی کے کل اثاثے نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔6-  کمپنی کا سرمایہ حلال ہو۔7-  شیئرز کی خرید و فروخت میں، خرید و فروخت کی تمام شرائط کی پابندی ہو۔8-   کمپنی حاصل شدہ منافع کل کا کل شیئرز ہولڈرز میں تقسیم کرتی ہو۔9-  شیئرز  اور اس کی قیمت کی ادائیگی  دونوں ادھار نہ ہو۔10-  شیئرز کی خرید و فروخت میں جوے کی صورت نہ ہو۔تفصیل کے  لیے دیکھیے:اسٹاک ایکسچینج میں سرمایہ کاری کرنا / شیئرز کی خرید و فروخت / ذخیرہ اندوزی کرنا
                                                  
عنوان: پاک قطر فیملی تکافل اور اس میں ملازمت کرنے کا حکم
سوال: " پاک قطر فیملی تکافل" کے بارے میں فتویٰ درکار ہے، نیز اس کمپنی میں جاب کرنا/ ملازمت کرنا کیسا ہے؟
جواب: واضح رہے کہ مروجہ تکافل کمپنیوں کا نظام شرعی اصولوں کے مطابق نہیں ہے ، اس لیے ایسی تکافل کمپنیوں کی پالیسی خرید کر اس میں شامل ہونا  اور اس میں ملازمت کرنابھی جائز نہیں ہے، انشورنس کی طرح تکافل بھی سود ، قمار (جوا) اور غرر(دھوکہ) پرمشتمل ہونے کی وجہ سے ناجائز اور حرام ہے ، خواہ پاک قطر فیملی تکافل ہو یا کوئی اور۔تکافل کے نظام کو جائز قرار دینے والے اس کی بنیاد وقف کے قواعد پر قرار دیتے ہیں ، لیکن اس میں وقف کے قواعد کی بھی رعایت نہیں کی جاتی ، ذیل میں اس نظام کی چند بنیادی خرابیوں کا ذکر کیا جاتا ہے:الف۔۔۔ مروجہ تکافل میں ابتداء وقف فنڈ قائم کرنے والے خود اپنا بھی تکافل کرواتے ہیں ، اور اپنی ہی وضع کردہ شرائط وقف کے تحت اپنے ہی موقوفہ مال سے فوائد اٹھاتے ہیں ، حالانکہ اولا نقود کا وقف بذات خود محل نظر ہے ، ثانیا اگر تعامل کی وجہ سے نقود کے وقف کو درست مان لیں تو نقود کا وقف کرنے والا خود اپنے ہی وقف کردہ منقولی شیئ سے نفع نہیں اٹھا سکتا یعنی منقولی اشیاء میں وقف علی النفس درست نہیں ہے۔ب۔۔۔ اس نظام میں ایک اور خرابی یہ ہے کہ عقد کی نسبت کمپنی (شخص قانونی ) کی طرف کی جاتی ہے جو کہ ایک فرضی اور معنوی چیز ہے حالانکہ عقد کےدرست ہونے کے لیے ضروری ہے کہ عاقدین عاقل، ممیز ہو ، اور ظاہر ہے کہ جب کمپنی عاقل نہیں ہے تو حقیقت میں تمام معاملات کمپنی کے ڈائریکٹرز ہی کرتے ہیں، لہذا جب ڈائریکٹرز ایک شخص قانونی (وقف فنڈ) کو رب المال اور دوسرے شخص قانونی (کمپنی) کو مضارب بناتے ہیں اس حال میں کہ دونوں کے متولی وہ خود ہوتے ہیں تو حقیقت میں وہ ڈائریکٹر ہی دونوں عقد کو سر انجام دے رہے ہوتے ہیں، جس سے یہ نتیجہ نکلتا ہے کہ ایک ہی شخص یعنی وہ ڈائریکٹر خود ہی رب المال ہوتا ہے اور خود ہی مضارب بھی ، جو کہ شرعا درست نہیں۔ج۔۔۔ مجوزین حضرات خود کہتے ہیں کہ چندہ کی رقم وقف کی ملکیت ہے ، لہذا شریعت کی رو سے اس رقم کو وقف کے مصالح میں خرچ کرنا ضروری ہے، واقف کو واپس دینا یا وقف کیا(مال/رقم) واپس لینا شریعت میں اس کی کوئی نظیر نہیں ہے، حالانکہ مروجہ تکافل میں چندہ کی رقم چندہ دہندگان کو مختلف ناموں سے واپس کی جاتی ہے جس کی شریعت میں کوئی نظیر نہیں ہے۔د۔۔۔انشورنس کو جن خرابیوں کی بنیاد پر حرام قرار دیا گیا ہے ان میں سے سر فہرست سود اور غرر ہے جو کہ تکافل میں بھی پائی جاتی ہے۔وہ اس طرح کہ اگر پالیسی ہولڈر مدت پوری ہونے سے پہلے فوت ہوجائے تو اسکو پالیسی کے تحت طے شدہ رقم دی جاتی ہے ،جسکا ایک حصہ اس نے ادا ہی نہیں کیا ہوتا،اور کمپنی قانونی طور پر اس کی پابندہوتی ہے۔اور غرر اس طرح کہ اس میں دونوں طرح کا احتمال ہے ،ممکن ہے کہ جس نقصان کے ازالہ کےلئے پالیسی لی گئی ہے وہ پیش ہی نہ آئے،اور ادا کی ہوئی رقم بے کار اور ضائع جائے،اور یہ بھی احتمال ہےکہ وہ پیش آجائے۔اور ربا اس طرح ہے کہ پالیسی ہولڈر اور وقف فنڈکے درمیان ہونے والا عقد،عقد معاوضہ کی حیثیت رکھتا ہے اور عقد معاوضہ میں کمی بیشی ربا ہوتا ہے،لہذا مروجہ تکافل میں بھی کمی بیشی پائی جانے کی وجہ سے یہ بھی ربا میں داخل ہے۔لہذا  کسی بھی قسم کا تکافل کرانا ،اسکا ممبر بننا اور اس میں ملازمت کرنا شرعا جائز نہیں ہے،چاہےپاک قطر  فیملی تکافل ہو یا کوئی اور۔اور اگر معاملہ کر لیا ہو تو ختم کردیاجائے،نیز تکافل کمپنی سے صرف اصل رقم وصول  کرسکتے ہیں،زائد وصول نہیں کی جاسکتی،اور اگر زائد وصول کر لی ہوتو اس کو بغیر نیت ثواب صدقہ کرنا ضروری ہے۔قرآن کریم میں ہے:"يَٰٓأَيُّهَا ٱلَّذِينَ ءَامَنُواْ ٱتَّقُواْ ٱللَّهَ وَذَرُواْ مَا بَقِيَ مِنَ ٱلرِّبَوٰٓاْ إِن كُنتُم مُّؤۡمِنِينَ" (سورۃ البقرۃ ،الایۃ:278)ترجمہ:"اے ایمان والو اللہ سے ڈرو اور جو کچھ سود کا بقایا ہے اسکو چھوڑ دواگر تم ایمان والے ہو ۔"اللہ تعالی کا ارشاد ہے:" ٱلَّذِينَ يَأۡكُلُونَ ٱلرِّبَوٰاْ لَا يَقُومُونَ إِلَّا كَمَا يَقُومُ ٱلَّذِي يَتَخَبَّطُهُ ٱلشَّيۡطَٰنُ مِنَ ٱلۡمَسِّۚ...... الآية"(سورۃ البقرۃ ،الایۃ:275)ترجمہ:"جو لوگ سود کھاتے ہیں ،نہیں کھڑے ہونگے مگر جس طرح کھڑا ہوتا ہے ایسا شخص جس کو شیطان خبطی بنا دے۔"قرآن کریم میں ہے:" يَمۡحَقُ ٱللَّهُ ٱلرِّبَوٰاْ وَيُرۡبِي ٱلصَّدَقَٰتِۗ...... الآية"(سورۃ البقرۃ ،الایۃ:276)ترجمہ:"الله تعالی سود کو مٹاتے ہیں اور صدقات کو بڑھاتے ہیں۔" مشکاۃ المصابیح میں ہے:"وعن أبي هريرة قال: قال رسول الله صلى الله عليه وسلم: الربا سبعون جزءاً أيسرها أن ینکح الرجل أمه."(باب الربا،ج:2ص:859،ط:المكتب الإسلامي  بيروت)بدائع الصنائع میں ہے: "(منها) أن يكون مما لا ينقل ولا يحول كالعقار ونحوه، فلا يجوز وقف المنقول مقصودا لما ذكرنا أن التأبيد شرط جوازه، ووقف المنقول لا يتأبد لكونه على شرف الهلاك، فلا يجوز وقفه مقصودا إلا إذا كان تبعا للعقار.... الخ."(کتاب الوقف،فصل فی الشرائط التی ترجع الی الموقوف،ج:6،ص:220،ط:سعید)فتاوی عالمگیریہ میں ہے:"وأما وقف ما لا ينتفع به إلا بالإتلاف كالذهب والفضة والمأكول والمشروب فغير جائز في قول عامة الفقهاء، والمراد بالذهب والفضة الدراهم والدناير وما ليس بحلي كذا في فتح القدير."(کتاب الوقف ،باب فیما یجوز وقفہ وما لا یجوز ،ج:2،ص:365،ط:دار الکتب العلمیۃ) فتاویتاتار خانیہ میں ہے:"یجب ان یعلم ان وقف المنقول تبعا للعقار جائز بان جعل ارضه وقفا مع العبید و الثیران یعملون فیھا……….واما وقفه مقصودا ان کان کراعا او سلاحایجوز…………وان کان سوی ذٰلک شیئا لم یجری التعارف بوقفه کالثیاب والحیوان لایجوز عندنا، وان کان متعارفا کالفاس  القدوم والجنازۃ………..قال ابو یوسف لا یجوز، وقال محمد یجوز، والیه ذھب عامة المشائخ، منھم الامام شمس الائمة الحلوانی…………..وفی الفتاوی العتابیة وقف دراھم او مکیلا او ثیابا لم یجز، وقیل فی موضع یتعارفون ذٰلک یفتی بالجواز."(کتاب الوقف ،الفصل الثالث فی وقف المنقول،ج:8،ص:28 تا 30،ط:مکتبہ زکریا،دیوبند)الفقہ الاسلامی وادلتہ میں ہے:"اتفق الجمہور غیرالحنفیة علی جواز وقف المنقول مطلقا کآلآت المسجد……..ولم یجز الحنفیة وقف المنقول ومنه عندھم البناء والغرس الا اذا کان تبعا للعقار أو ورد به النص کالسلاح والخیل أو جری به العرف کوقف الکتب والمصحف……...والدنانیر والدراھم والکیل والموزون……….لتعامل الناس به،التعامل وھو الأکثر استعمالا یترک به القیاس………ویباع المکیل والموزون ویدفع ثمنه مضاربة او مباضعة کما یفعل فی النقود،وما  خرج من الربح یتصدق به فی جھة الوقف،لکن قال ابن عابدین:وقف الدراھم متعارف فی بلاد الروم دون بلادنا………….والسبب فی عدم جواز وقف المنقول عندھم ان من شرط الوقف التابید والمنقول لایدوم."(الباب الخامس الوقف،الفصل الثانی انواع الوقف ومحلہ،ج:8،ص:163۔164،ط:دار الفکر)الدر المختار وحاشیہ ابن عابدین میں ہے:"وظاهر ما مر في مسألة البقرة اعتبار العرف الحادث، فلا يلزم كونه من عهد الصحابة، وكذا هو ظاهر ما قدمناه آنفا من زيادة بعض المشايخ أشياء جرى التعامل فيها وعلى هذا فالظاهر اعتبار العرف في الموضع، أو زمان الذي اشتهر فيه دون غيره فوقف الدراهم متعارف في بلاد الروم دون بلادنا وقف الفأس والقدوم كان متعارفا في زمن المتقدمين ولم نسمع به في زماننا فالظاهر أنه لا يصح الآن ولئن وجد نادرا لا يعتبر لما علمت من أن التعامل هو الأكثر استعمالا."(کتاب الوقف،مطلب فی وقف المشاع المقضی بہ،ج:4،ص:364،ط:سعید)فتاوی تاتارخانیہ میں ہے:"وشرطه امور منھا فی العاقد ان یکون عاقلا ممیزا."(کتاب البیوع،الفصل الاول فی بیان رکنہ…،ج:8ص:212،ط:مکتبہ زکریا)فتاوی عالمگیریہ میں ہے:"اما شرائط الانعقاد فانواع منھا فی العاقد وھو ان یکون عاقلا ممیزا."(کتاب البیوع،الباب الاول فی تعریف البیع رکنہ…،ج3،ص3 ،ط:دار الکتب العلمیۃ)بدائع الصنائع میں ہے:"(أما) شرائط الانعقاد فأنواع: بعضها يرجع إلى العاقد، وبعضها يرجع إلى نفس العقد، وبعضها يرجع إلى مكان العقد، وبعضها يرجع إلى المعقود عليه، (أما) الذي يرجع إلى العاقد فنوعان: أحدهما أن يكون عاقلا، فلا ينعقد بيع المجنون والصبي الذي لا يعقل؛ لأن أهلية المتصرف شرط انعقاد التصرف والأهلية لا تثبت بدون العقل فلا يثبت الانعقاد بدونه……..، والثاني العدد في العاقد فلا يصلح الواحد عاقدا من الجانبين في باب البيع إلا الأب فيما يبيع مال نفسه من ابنه الصغير بمثل."(کتاب البیوع،ج4،ص:135،ط: سعید)بحرالرائق شرح کنز الدقائق میں ہے:"قوله: (ولا يملك الوقف) بإجماع الفقهاء كما نقله في فتح القدير، ولقوله عليه السلام لعمر رضي الله عنه تصدق بأصلها لا تباع ولا تورث ولانه باللزوم خرج عن ملك الواقف وبلا ملك لا يتمكن من البيع أفاد بمنع تمليكه وتملكه منع رهنه فلا يجوز للمتولي رهنه."(کتاب الوقف،ج5،ص341،ط: دار الکتب العلمیۃ)الفقه الاسلامی وادلتہ میں ہے:"اذا صح الوقف لم یجز بیعه ولا تملیکه ولا قسمته."(الباب الخامس الوقف،الفصل الثالث حکم الوقف ،ج:8،ص:169،ط:دار الفکر)فتح القدير میں ہے:"(قوله وإذا صح الوقف) أي لزم، وهذا يؤيد ما قدمناه في قول القدوري وإذا صح الوقف خرج عن ملك الواقف. ثم قوله (لم يجز بيعه ولا تمليكه) هوبإجماع الفقهاء (إلا أن يكون مشاعا فيطلب شريكه القسمة عند أبي يوسف فتصح مقاسمته، أما امتناع التمليك فلما بينا) من قوله - عليه الصلاة والسلام - «تصدق بأصلها لا يباع ولا يورث ولا يوهب» ومن المعنى وهو أن الحاجة ماسة إلى آخره، ولأنه باللزوم خرج عن ملك الواقف وبلا ملك لا يتمكن من البيع."(کتاب الوقف،ج6،ص204،ط: دار الکتب العلمیۃ)الدر المختار وحاشیہ ابن عابدین میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(مطلب فیمن ورث مالا حراما،ج5،ص99،ط:سعید)فتاوی تاتار خانيہ  میں ہے:"وفی  الفتاوی العتابیة واما المعصیة نحو ان یستاجر نائحة او مغنیة او لیعلم الغناء او استاجر بربطا او نحوہ،او استاجر الذمی رجلا لیخصی عبدا لایجوز."(کتاب الاجارۃ،الفصل الخامس عشرالاستیجار علی المعاصی،ج15،ص131،ط:مکتبہ زکریا ،دیوبند)فقط واللہ اعلم
                                                  
عنوان: مضاربت میں فکس ریٹ مقرر کرنے کا حکم
سوال: انٹرنیٹ کے ذریعہ ایک تجارت کی جاتی ہے، جس کی صورت یہ ہوتی ہے کہ انویسٹر کمپنی میں  1000 روپے انویسٹ کرنا ہے ، کمپنی انویسٹر   کو 45 دنوں میں 1900 دے گی یعنی 900 کا منافع اور کمپنی منافع اس طرح دیتی ہے کہ روازنہ 120 روپے انویسٹر کے اکاؤنٹ میں ڈالتی ہے ،کیاتجارت کی یہ صورت درست ہے؟
جواب: انویسٹ کرنے والا کمپنی سے خواہ شرکت  (مثلاً  دو افراد کا مشترکہ طور پر کاروبار کرنا )  کا معاملہ کرے  یا مضاربت(ایک شخص کی محنت اور دوسرے کا سرمایہ)   کا معاملہ کرے دونوں صورتوں میں بنیادی طور پر یہ ضروری ہے کہ نفع کی تقسیم  (حاصل شدہ نفع کی) فیصد کی صورت میں ہو، رقم دے کر اس پر  ماہانہ فکس پرافٹ (مقرر منافع ) لینا سود ہونے کی وجہ سے  شرعاً ناجائز   و حرام ہے۔لہذاصورتِ مسئولہ میں کمپنی میں 1000روپے انویسٹ کرنے پر45 دنوں میں طے شدہ  900روپے منافع کا مقرر کرنا سود ہے اور سود کا دینا اور لینا جائز نہیں  ہے۔فتاوی شامی میں ہے:"‌‌كتاب المضاربة.(هي)....(عقد شركة في الربح بمال من جانب) رب المال (وعمل من جانب) المضارب........(وشرطها) أمور سبعة (كون رأس المال من الأثمان)......(وكون الربح بينهما شائعا) فلو عين قدرا فسدت(قوله: في الربح) كما إذا شرط له نصف الربح أو ثلثه بأو الترديدية س (قوله فيه) كما لو شرط لأحدهما دراهم مسماة ".(كتاب المضاربة، ج:5، ص:648، ط: سعيد)البحرالرائق    میں ہے:"قال : (ولاتصح إلا أن یکون الربح بینهما مشاعاً، فإن شرط لأحدهما دراهم مسماةً فسدت )؛ لما مر في الشرکة، وکذا کل شرط یوجب الجهالة في الربح یفسدها لاختلال المقصود".(كتاب الشركة ،ما تبطل به شركة العنان،ج:5،ص:191،ط: دارالکتب العلمیة)فقط واللہ اعلم
                                                  
عنوان: اسٹاک ایکسچینج سے شیرز لینے کا حکم
سوال: اسٹاک ایکسچینج سے شیرز لینے کاکیا حکم ہے؟
جواب: واضح رہے کہ قدیم زمانے میں بھی لوگوں میں مشترکہ کاروبار و شراکت داری کرنے کا رواج عام تھا، اور کاروبار میں شریک افراد اپنے حصے دوسروں کو فروخت بھی کیا کرتے تھے، یہی وجہ ہے کہ مشترکہ کاروبار میں شریک افراد کے حصص (شیئرز) کی خرید و فروخت کی شرائط و اَحکام کتبِ فقہ میں  ملتے ہیں، لہذا وسیع سرمایہ کاری کے اس دور میں شیئرز کی خرید و فروخت  میں ان ہی شرائط و احکام کی پابندی ضروری ہے، اس لیے کہ شیئرز کی خرید و فروخت درحقیقت شراکت داری کی ہی ایک شکل ہے۔کسی کمپنی کے شیئرز درحقیقت اس کمپنی کے اثاثوں و املاک میں شیئر ہولڈرز کی ملکیت کے ایک متناسب حصہ کی نمائندگی کرتے ہیں، یعنی جب کوئی کسی کمپنی کے شیئرز خریدتا ہے تو وہ اس کمپنی کے اثاثوں و املاک میں اپنے شیئر کے بقدر حصہ کا مالک بن جاتا ہے، اور اس کمپنی کے کاروبار میں شرعًا شریک ہوتا ہے، جس کی وجہ سے تجارتی نفع و نقصان میں اپنے شیئر کے بقدر شریک ہوتا ہے۔اسٹاک ایکسچینج میں سرمایہ کاری کرنا  نہ تو مطلقًا حرام ہے، اور  نہ  ہی مطلقًا جائز ہے، اگر حصص کی خرید و فرخت کے وقت درج ذیل  شرائط کی پاس داری کرتے ہوئے  سرمایہ کاری کی جائے تو یہ سرمایہ کاری جائز ہوگی:1-  حقیقی کمپنی کے شیئرز کی خریداری کی جائے، ورچوئل  کمپنی کے شیئرز کی خریداری نہ کی جائے۔2-   حلال  سرمایہ  والی کمپنی کے شیئرز خریدے جائیں، بینک یا حرام کاروبار کرنے والے اداروں کے شیئرز کی خریداری نہ ہو۔3-   کمپنی نے بینک سے سودی قرضہ نہ لیا ہو۔4-  کمپنی  کا کاروبار حلال ہو۔5-    اس کمپنی کے کل اثاثے نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔6-  کمپنی کا کل یا کم از کم اکثر سرمایہ حلال ہو۔7-  شیئرز کی خرید و فروخت میں، خرید و فروخت کی تمام شرائط کی پابندی ہو۔8-   کمپنی حاصل شدہ منافع کل کا کل شیئرز ہولڈرز میں تقسیم کرتی ہو۔9-  شیئرز  اور اس کی قیمت کی ادائیگی  دونوں ادھار نہ ہو۔10-  شیئرز کی خرید و فروخت میں جوے کی صورت نہ ہو۔11-جس حلال اور جائز کمپنی کے شئیرزخریدے جائیں،توقبضہ سے پہلے آگے فروخت  نہیں کئے جائیں،قبضہ کے بعد آگے کسی کو فروخت کرسکتے ہیں،موجودہ دور میں CDC اکاؤنٹ میں  شئیرزکا منتقل ہو جانا شرعاًقبضہ ہے،لہذا  CDC اکاؤنٹ میں جب تک شئیرز منتقل نہ ہو جائیں اس وقت تک آگے فروخت نہ کئے جائیں۔فتاوی ہندیہ میں ہے:"‌أما ‌شركة ‌العنان فهي أن يشترك اثنان في نوع من التجارات بر أو طعام أو يشتركان في عموم التجارات ولا يذكران الكفالة خاصة، كذا في فتح القدير، وصورتها أن يشترك اثنان في نوع خاص من التجارات أو يشتركان في عموم التجارات ولا يذكران الكفالة والمفاوضة فيها فتضمنت معنى الوكالة دون الكفالة حتى تجوز هذه الشركة بين كل من كان من أهل التجارة، كذا في محيط السرخسي."(كتاب الشركة، الباب الثالث في شركة العنان، الفصل الأول في تفسير شركة العنان وشرائطها وأحكامها، ج:2، ص:319، ط: رشیدیة)البحر الرائق میں ہے:"‌وأما ‌شرائط ‌المعقود عليه فأن يكون موجودا مالا متقوما مملوكا في نفسه وأن يكون ملك البائع فيما يبيعه لنفسه وأن يكون مقدور التسليم فلم ينعقد بيع المعدوم وما له خطر العدم..........‌وخرج ‌بقولنا وأن يكون ملكا للبائع ما ليس كذلك فلم ينعقد بيع ما ليس بمملوك له، وإن ملكه بعده."(شرائط البيع، شرائط النفاذ، ج:5، ص:280، ط: دار الكتاب الإسلامي)الفقه الإسلامي و ادلته میں ہے:"وأما الموكل فيه (محل الوكالة): فيشترط فيه ما يأتي: ....أن يكون التصرف مباحاً شرعاً: فلا يجوز التوكيل في فعل محرم شرعاً، كالغصب أو الاعتداء على الغير."(الوكالة، شروط الوكالة، الموكل فيه، ج:4،ص:2999، ط: دار الفكر)الجوہرة النيرة میں ہے:"قوله: (‌ومن ‌اشترى ‌شيئا ‌مما ‌ينقل ويحول لم يجز له بيعه حتى يقبضه)."(كتاب البيوع، باب المرابحة والتولية، ج:1،ص:210، ط: المطبعة الخيرية)فقط واللہ اعلم
                                                  
عنوان: عصر اور مغرب کے درمیان سبق پڑھنے کا حکم
سوال: کیا عصر سے مغرب تک اسکول کا سبق پڑھنا چاہیے؟
جواب: صورتِ مسئولہ میں نمازِ عصر کے بعد کوئی سبق پڑھنا یا کوئی بھی دماغی کام کرنا شرعاً کوئی ممانعت نہیں ہے، اور نہ اس وقت جسمانی ورزش یا کھیل کود لازم ہے، اس متعلق صحیح احادیثِ مبارکہ سے کوئی حکم ثابت نہیں ہے، البتہ بعض سلفِ صالحین نے طبی نقطہ نظر سے عصر کے بعد  مطالعہ وغیرہ کرنے سے منع کیا ہے، اس سے بینائی کم زور ہوتی ہے، امام شافعی اور امام احمد رحمہمااللہ کے بارے میں منقول ہے کہ یہ حضرات عصر کے بعد کتابیں پڑھنے کو پسند نہیں فرماتے تھے۔كشف الخفاء ومزيل الإلباس عما اشتهر من الأحاديث على ألسنة الناس میں ہے: "من أحب حبيبتيه - أو كريمتيه فلا يكتبن بعد العصر ...قال وقد أوصى الإمام أحمد بعض أصحابه أن لا ينظر بعد العصر إلى كتاب - أخرجه الخطيب قال وهو من كلام الطب، كما قال الشافعي : الوراق إنما يأكل من دية عينيه . وفي معناه الخياط وأرباب الصنائع ".(حرف المیم، ج:2، ص:222، ط:مکتبۃ القدسی)موسوعة الفقه الإسلامي میں ہے:"القاعدة التاسعة: الأصل في الأشياء الإباحة فكل ما خلق الله الأصل فيه الحل والإباحة ما لم يرد دليل يحرمه.وكل ما صنع الإنسان من الآلات والأجهزة فالأصل فيه الحل والإباحة ما لم يرد فيه دليل يحرمه، فالأصل الإباحة في كل شيء، والتحريم مستثنى."(القاعدة التاسعة، ج:2، ص:293، ط:بيت الافكار الدولية)فقط والله اعلم
                                                  
عنوان: کسٹمر کی جانب سے جمع کروائی جانے والی سودی رقم منتقل کرنا
سوال: ہمارے پاس دکان پرلوگ کشف فاؤنڈیشن لون پاس بک کی قسطیں جمع کروانے آتے ہیں ، جب کہ کشف فاؤنڈیشن لون پاس بک سودی قرضہ کی رقم ہوتی ہے، جو لوگ سود پر رقم لیتے ہیں تو وہی سود کی رقم واپس کرنے آتے ہیں، اب ہم ان کی قسطوں کی رقم وصول کر کے آن لائن پے کر دیتے ہیں جاز کیش ،ایزی پیسہ یا ایچ بی ایل سے ۔کیا اس طرح سود کی رقم واپس بھر کر دینا شرعاً جائز ہے یا نہیں؟
جواب: صورتِ مسئولہ میں جب مذکورہ افراد سود پر قرض لی ہوئی رقم کی واپسی کے لیے آتے ہیں اور ساتھ صراحت کرتے ہیں کہ یہ رقم قرض مع سود کی ہے اور یہ جمع کرنی ہے، تو اس صورت میں مذکورہ رقم کا جمع کرنا درست نہیں ہے، یہ سودی  معاملےکی لکھت پڑھت ہے اور سودی معاملے میں کسی بھی طرح کا تعان کرنا جائز نہیں ہے۔ قرآنِ مجید  میں سودی لین دین کو اللہ اور اس کے رسول ﷺکے ساتھ اعلان جنگ قرار دیاگیا ہے۔قرآنِ کریم میں ہے:{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ کُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}ترجمہ:…اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو، اگر تم ایمان والے ہو ، پھر اگر تم اس پر عمل نہیں کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے۔[البقرۃ:۲۷۸،۲۷۹-بیان القرآن]"عن جابر قال: لعن رسول اﷲ صلی اﷲ علیه وسلم آکل الربا، وموکله، وکاتبه، وشاهدیه، وقال: هم سواء".ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں۔(الصحيح لمسلم ، با ب لعن آکل الربا، ومؤکله،ج:2،ص:27،ط:قدیمی)فقط واللہ اعلم
                                                  
عنوان: مارکیٹ پلیس کاروبار کی شرعی حیثیت
سوال: (1) مارکیٹ پلیس کاروبار کی شرعی حیثیت کیا ہے ؟(2) میں نے کسی سے ID اس شرط پر لی تھی کہ جتنا بھی منافع ہوگا ،میں آپ کو دوں گا ، اب اس کا منافع آیا ہوا ہے مگر اس کا نمبر نہیں لگ رہا ، اور ہم نے ID چیک کرنی کی کوشش کی مگر اس کی آئی ڈی بند ہوگئی اب ہم اس منافع کا کیا کریں ؟
جواب: مارکیٹ پلیس کا تعارف: مارکیٹ پلیس  ایمازون (Amazon) کی طرز پر خرید و فروخت کا ایک آن لائن پلیٹ فارم ہے، جہاں ویب سائٹ کا مالک  فروخت کنندہ کو پلیٹ فارم پر  اپنی اشیاءفروخت کرنے اور صارفین کو براہ راست انوائس کی اجازت دیتا ہے، یعنی متعدد بیچنے والے اپنی مصنوعات صارفین کے لئےمارکیٹ میں پیش کر سکتے ہیں،مارکیٹ پلیس کا مالک انوینٹری کا مالک نہیں ہے ،در حقیقت مارکیٹ پلیس بیچنے والے اور خریدار دونوں کے لئے ایک پلیٹ فارم ہے ،جہاں مالک اپنی جگہ  فروخت کنندہ اور خریدار دونوں کو استعمال کرنے کی اجازت دیتا ہے، جس طرح ہمارے عرف میں عام بازاروں کی مثال ہے،مذکورہ فیچر کے تحت نہ صرف چھوٹے اور درمیانے درجے کی کاروباری کمپنیاں اور افراد اپنی چیزیں فروخت کر سکتے ہیں بلکہ اس کے ذریعے عام صارفین بھی خرید و فروخت کر سکتے ہیں۔ جواب:(1)چوں کہ مارکیٹ پلیس فیچر بھی آن لائن کاروباری اغراض و مقاصد کے لیے استعمال کیا جاتا ہے اس لیے مذکورہ کاروبار کے جائز ہونے کے لیے درج  ذیل بنیادی شرائط کا پایا جانا ضروری ہے:(1) سب سے پہلی اور بنیادی شرط یہ ہے کہ کاروبار  حلال اور جائز اشیاء کا ہو،حرام اور ناجائز اشیاء کا  کاروبار اور اس سے حاصل شدہ آمدنی شرعاً ناجائز ہے۔(2)  کرنسی، سونا اور چاندی کی آن لائن خرید و فروخت شرعاً درست نہیں ہے، کیوں کہ ان اشیاء کی بیع درست ہونے کے لیے ضروری ہے کہ دونوں  جانب کی  چیزوں پر  فی الفور قبضہ کیا جاۓ جو کہ آن لائن ممکن نہیں ہے۔البتہ  اس کے لیے کسی کو وکیل بنایا جاسکتا ہے جو   دوسرے فریق کے پاس جاکر معاملہ کرے اور دونوں جانب کی چیزوں پر اسی مجلس میں وکیل کے ذریعے قبضہ ہوجاۓ۔(3)فروخت کی جانےوالی چیز  سے متعلق  مکمل تفصیل ،کوالٹی  ، مقدار  اور قیمت وغیرہ بیان کردی  جاۓ  ،اسی طرح اگر قیمت کی ادائیگی ادھار ہو تو اس کو بھی  معلوم  مدت کے بیان کے ساتھ واضح کردیا جاۓ۔(4) جواز کی تمام صورتوں میں خریدار کو مطلوبہ چیز ملنے کے بعد خیارِ رؤیت حاصل ہوگا، یعنی جب مطلوبہ چیز خریدار کو مل جائے تو دیکھنے کے بعد اس کی مطلوبہ شرائط کے مطابق نہ ہونے کی صورت میں خریدار کو مذکورہ چیزواپس کرنے کا مکمل اختیار حاصل ہوگا۔(5)مارکیٹ پلیس کے ذریعہ   فروخت کی جا نے والی چیز اگرفروخت کنندہ کی ملکیت میں نہیں ہے اور وہ محض اشتہار اورتصویردکھاکر کسی کو وہ سامان فروخت کرتا ہے (یعنی سودا کرتے وقت یوں کہے کہ "فلاں چیز میں نے آپ کو اتنے میں بیچی"، وغیرہ) اور بعد میں وہ سامان کسی اور دکان،اسٹوروغیرہ سے خرید کردیتا ہو تو یہ صورت بائع کی ملکیت میں "مبیع" موجود نہ ہونے کی وجہ سے جائز نہیں ہے؛ اس لیے کہ جو چیز فروخت کرنا مقصود ہو وہ بائع کی ملکیت میں ہونا شرعاً ضروری ہوتا ہے۔عموماً آن لائن کاروبار میں پانچویں شرط کا دھیان نہیں رکھا جاتا اور اکثر و بیشتر   فروخت کی جانے والی چیز بائع یعنی فروخت کنندہ کی ملکیت نہیں ہوتی ہے،بلکہ مختلف مصنوعات کی تصاویر ویب سائٹ یا اپنے پیج پر لگادی جاتی ہے اور کسٹمر سے آرڈر موصول ہونے کے بعد  ان  مصنوعات کے اصل مالک سے مطلوبہ چیز خرید کر  کسٹمر کو   بھیج دی جاتی ہے یا اصل مالک کو کسٹمر کا پتہ دے کر اس کو چیز بھیجنے کا کہہ دیا جاتا ہے،ایسی تمام صورتیں جن میں مصنوعات کو  خود خریدنے اور قبضہ کرنے سے پہلے ہی کسٹمر کو فروخت کردیا جا تا ہے ،شرعاً جائز نہیں ہیں۔ اس کے جواز کی صورتیں درج ذیل ہوسکتی ہیں:(الف)  فروخت کنندہ  خریدارسے یہ کہہ دے کہ یہ سامان میری ملکیت میں نہیں  ہے، اگر آپ کو چاہیے تو میں اسےکسی دوسرے شخص سے خرید کرآپ کو اتنی قیمت میں فروخت کروں گا،پھر اس چیز کو خرید کر خود یا اپنے وکیل کے ذریعے اس پر قبضہ کرلے،  یوں فروخت کنندہ اس سامان کوخرید کر اپنے قبضہ میں لے کر باقاعدہ سودا کرکے مشتری کو فروخت کرے تو یہ درست ہے۔(ب) ویب سائٹ وغیرہ پر مصنوعات کی تشہیر کرنے والا فرد  ان مصنوعات کے اصل مالک کے ساتھ  بروکری کا معاہدہ کرلے،اور جب اس کے پاس آرڈر آجاۓ تو مصنوعات کے مالک کو کسٹمر کا پتہ اور دیگر تفصیلات بھیج کر فی آئٹم یا فی کسٹمر کے حساب سے اپنا کمیشن وصول کرلے۔باقی سوال کی شق نمبر (2) سے متعلق مکمل وضاحت فرمائیں کہ آپ  نے آئی ڈی کس مقصد کے تحت لی  تھی؟اور کیا معاہدہ کیا گیا تھا؟ ان شاء اللہ جواب دے دیا جاۓ گا۔مسندِ احمد میں ہے:"عن طاوس، قال: سمعت ابن عباس، قال: " أما الذي نهى عنه رسول الله صلى الله عليه وسلم: أن يباع حتى يقبض فالطعام " وقال ابن عباس برأيه: " ولا ‌أحسب ‌كل ‌شيء إلا مثله."(‌‌ومن مسند بني هاشم،‌‌مسند عبد الله بن العباس بن عبد المطلب عن النبي صلى الله عليه وسلم،404/3،ط:مؤسسة الرسالة)المحیط البرہانی میں ہے:"يجب أن يعلم أن شراء مالم يره المشتري جائز عندنا، وصورة المسألة: أن يقول الرجل لغيره: بعت منك الثوب الذي في كمي هذا، والصفة كذا، أو ‌الدرة ‌التي ‌في ‌كفي وصفته كذا، أو لم يذكر الصفة، أو يقول: بعت منك هذه الجارية المتبقية، وأما إذا قال بعت منك مافي كمي هذا، أو مافي كفي هذا من شيء، فهل يجوز هذا البيع؟ لم يذكره في «المبسوط» . قال عامة مشايخنا: إطلاق الجواب يدل على جوازه عندنا، ومنهم من قال: لا يجوز ههنا وللمشتري لما لم يره له خيار إذا رآه، الاصل في جواز هذا العقد قوله صلى الله عليه وسلّم «من اشترى شيئاً لم يره فهو بالخيار إذا رآه»."(كتاب البيع، ‌‌الفصل الثالث عشر: في خيار الرؤية،531/6، ط:دار الکتب العلمیة)فتاوی شامی میں ہے:"ثم التسليم يكون بالتخلية على وجه يتمكن من القبض بلا مانع ولا حائل. وشرط في الأجناس شرطا ثالثا وهو أن يقول: خليت بينك وبين المبيع فلو لم يقله أو كان بعيدا لم يصر قابضا والناس عنه غافلون، فإنهم يشترون قرية ويقرون بالتسليم والقبض، وهو لا يصح به القبض على الصحيح."(كتاب البيوع،561،62،ط:سعيد)وفیہ ایضاً:"وشرط ‌المعقود ‌عليه ‌ستة: كونه موجودا مالا متقوما مملوكا في نفسه، وكون الملك للبائع فيما يبيعه لنفسه، وكونه مقدور التسليم فلم ينعقد بيع المعدوم وما له خطر العدم."(كتاب البيوع،505/4،ط:سعید)وفیہ ایضاً:"(لا) يصح اتفاقا ككتابة وإجارة و (‌بيع ‌منقول) قبل قبضه ولو من بائعه."(كتاب البيوع،‌‌باب المرابحة والتولية، ‌‌فصل في التصرف في المبيع والثمن قبل القبض والزيادة والحط فيهما وتأجيل الديون ،147/5،ط:سعيد)مبسوطِ سرخسی میں ہے:"ولأن ‌هذا ‌العقد ‌مبادلة الثمن بالثمن، والثمن يثبت بالعقد دينا في الذمة، والدين بالدين حرام في الشرع لنهي النبي - صلى الله عليه وسلم - عن بيع الكالئ بالكالئ فما يحصل به التعيين، وهو القبض لا بد منه في هذا العقد، وكان ينبغي أن يشترط مقرونا بالعقد؛ لأن حالة المجلس تقام مقام حالة العقد شرعا للتيسير."(كتاب البيوع،كتاب الصرف، ج:14،ص:3، دارالمعرفة)فقط واللہ أعلم
                                                  
عنوان: پہلے خریدی ہوئی چیز کی موجودہ قیمت کا مطالبہ کرنا ناجائز ہے
سوال: میری والدہ نے میرے تایا ابو سے 1995 میں پانچ لاکھ روپے  کا ایک گھر خریدا،  ساڑھے 3 لاکھ ادا کر دیے تھے ، اور ڈیڑھ لاکھ باقی تھا،گھر  انھوں نے ہمارے قبضے میں دیدیا ، البتہ نام نہیں کیا تھا ، ہم نے اس میں رہائش اختیار کر لی ، قیمت ادا کرنے کی کوئی مدت طے نہیں تھی ، تا یا سعودیہ میں رہتے تھے  کبھی آتے تھے،ہمارے والد کا 2013 میں سعودیہ میں انتقال ہوا، میری والدہ نے تایا سے کہا میرے پاس کچھ نہیں ہے ،آپ  میرے شوہر کی سعودیہ میں جو گاڑی ہے وہ لے لیں  اور ڈیڑھ لاکھ کی بھرپائی کر لیں ، انہوں نے اس وقت منع کیا اور کہا گاڑی بیچ کر   قیمت آپ کو بھیجوں گا ، اس گاڑی کا اب تک کوئی پتہ نہیں اور نہ ہی اس کی رقم ہم کو بھیجی گئی ، اب 2023 میں وہ کہہ رہے ہیں کہ تم گھر کی موجودہ قیمت کا 40 فیصد ادا کرو، پھر میں گھر تمہارے نام کروں گا ، حالانکہ ڈیڑھ لاکھ باقی  تھا ،  پوچھنا یہ ہے کہ اب  شرعاً   ہم کو موجودہ قیمت کا  40 فیصد،  یا  ڈیڑھ لاکھ ادا کرنا ہے ؟
جواب: خرید و فروخت میں جو  قیمت  معاملہ کرتے   وقت طے ہوتی  ہے  خریدار  کے ذمہ وہی  قیمت  ادا کرنا لازم ہوتی  ہے،موجودہ قیمت کے اعتبار سے ادائیگی لازم نہیں ہوتی ،  خواہ اس پر کتنے ہی ایام اور سال گزر جائیں، اس لئے صورت مسئولہ میں  جب مکان 5 لاکھ کا خریدا اور ساڑھے 3 لاکھ ادا کر دیے تو اب  سائل کی ولدہ کے ذمہ بقیہ ڈیڑھ لاکھ روپے واجب الاداء  ہیں ، مالک مکان اس سے زیادہ کے  مطالبے کا مجاز نہیں  ہے، مالک مکان کی طرف سے اس سے زیادہ کا مطالبہ کرنا ناجائز اور حرام ہے ۔اگرتایا نے اپنے مرحوم بھائی کی گاڑی بیچی ہے تو اس کی رقم کو ڈیڑھ لاکھ میں سے منہا کیا جائے گااور اگرگاڑی ان کے پاس ہے تو مرحوم کے ورثاء کو حوالے کرنا لازم ہے۔فتاوی  شامی میں ہے:"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الشركة، مطلب في قبول قوله دفعت المال بعد موت الشريك أو الموكل،ج:4،ص:320، ط: سعید)المحیط البرھانی میں ہے:"‌الديون ‌تقضى بأمثالها، فيصير المقبوض مضموناً على القابض ديناً للدافع."( كتاب الدعوي ،  ‌‌الفصل الثاني في بيان صحة الدعاوى وبيان ما يسمع منها وما لا يسمع،  ج : 9،  ص : 8،  ط : دار الكتب العلمية)فقط واللہ اعلم
                                                  
عنوان: تقسیم سے قبل جائیداد میں سے اپنا حصہ فروخت کرنا
سوال: جائیداد کی تقسیم سے پہلے ایک بھائی نے اپناآدھا حصہ بیچ دیا جو ایک کونے میں تھا یعنی کھیت کے بائیں جانب اور اس کے عوض دوسری زمین خریدار سے لے لی۔ کیا اب یہ زمین جو اپنا حصہ بیچ کر بدلے میں لی گئی ہے کیا یہ بھی تقسیم کے وقت  ورثہ میں تقسیم ہوگی؟کچھ ورثاء کا کہنا ہے کہ چونکہ یہ تقسیم سے پہلے  اپنا حصہ بیچ کرخریدی گئی ہے تو ہمیں بھی اس میں حصہ دو، حالانکہ  ان ورثاء کا اپنا حصہ پورا ابھی بھی موجود ہے ۔ کیا تقسیم سے پہلے اپنا حصہ بیچنا جائز ہے؟
جواب: صورت مسئولہ میں اگر تقسیم سے قبل ایک وارث نے فقط اپنے حصے  کےبقدر زمین فروخت کی ہے، اور اس کے بدلے میں دوسری زمین خریدی ہے، تو مذکورہ وارث کا اپنے حصے کو فروخت کرکے اس کے بدلے زمین خریدنا جائز ہے، یہ زمین فقط اسی ایک شریک کی شمار ہوگی، تمام ورثاء میں تقسیم نہیں ہوگی۔فتاوی شامی میں ہے:"(وكل) من شركاء الملك (أجنبي) في الامتناع عن تصرف مضر (في مال صاحبه)؛ لعدم تضمنها الوكالة (فصح له بيع حصته ولو من غير شريكه بلا إذن".وفی الرد: "فبيع كل منهما نصيبه شائعا جائز من الشريك والأجنبي" .(ج:۴،ص:۳۰۰، کتاب الشرکۃ، ط؛ سعید)مجمع الأنهر في شرح ملتقى الأبحرمیں ہے :"وكل منهما أي كل واحد من الشريكين أو الشركاء شركة ملك أجنبي في نصيب الآخر حتى لايجوز له التصرف فيه إلا بإذن الآخر".(ج:۲،ص:۵۴۳،ط:دارالکتب العلمیۃ بیروت)فقط واللہ اعلم
                                                  
عنوان: مورث کی زندگی میں انتقال کرجانے والوں کا میراث میں حصہ نہیں ہے
سوال: میری ایک بہن کا انتقال ہوا ہے ،اس کے شوہر ،والدین اور ایک بہن کا انتقال اس(میری مرحومہ بہن) کی زندگی میں ہوچکا ہے،اور اس کی کوئی اولاد نہیں ،فی الحال اس  کے ورثاء میں دو بھائی اور دو بہنیں ہیں؛ اب بات یہ ہے کہ جب ہم مرحومہ کا ذاتی فلیٹ اس کے ورثاء کے نام  ٹرانسفر  کرنے کے لیے سوسائٹی کے آفس میں گئے تھے ،تو انہوں نے کہا کہ وراثت میں اس بہن کا حصہ بھی ہے جس کا پہلے (مرحومہ کی زندگی میں) انتقال ہوچکا تھا، اور اب اس کا حصہ اس کے ورثاء کو ملے گا،لہذا  شریعت کی روشنی میں اصل ورثاء کی نشاندہی فرمائیں۔
جواب: واضح رہے کہ وارث بننے کے لیے مورث (انتقال کرنے والے) کی موت کے وقت زندہ ہونا شرط ہے،لہذا صورتِ مسئولہ میں اگر واقعۃً سائل کی (مذکورہ مرحومہ ) بہن کے شوہر ، والدین اور ایک بہن کا انتقال اس کی زندگی میں ہوچکا تھا، تو وہ   شرعاً مرحومہ کے وارث شمار نہیں ہوں گے،اسی طرح مرحومہ کی زندگی میں انتقال کرجانے والی بہن کی اولاد وغیرہ بھی شرعاً وارث شمار نہیں ہوں گے،  البتہ مرحومہ کے موجودہ ورثاء مذکورہ دو بھائی اور دو بہنیں ہی شمار ہوں گے۔تبیین الحقائق میں ہے:"قال - رحمه الله - (ثم الأخ لأب وأم ثم الأخ لأب ثم ابن الأخ لأب وأم ثم ابن الأخ لأب)."(كتا ب الفرائض، العصبات في الميراث، ج:7، ص:486، ط: دار الكتب العلمية بيروت)فتاوی شامی میں ہے:"(‌ويقدم الأقرب فالأقرب منهم)."(كتاب الفرائض،فصل في العصبات، ج:6، ص:774، ط:سعيد)وفيه ايضاً:"بيانه أن شرط الإرث وجود الوارث حيا عند موت المورث."(كتاب الفرائض، فصل في العصبات، ج:6، ص:769، ط:سعيد)وفيه ايضاً:"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(كتاب الفرائض، ج:6، ص:758، ط:سعيد)فقط والله اعلم
                                                  
عنوان: طالبِ علم سے لی جانے والی فیس کی رقم کو ادارے کے مختلف اخراجات میں خرچ کرنے کا حکم
سوال: 1۔ ایک دینی ادارے کے تحت درس نظامی،حفظ،مکتب اوراسکول کے شعبہ جات ہیں،ان تمام شعبوں کے مختلف اخراجات ہیں ،ادارے کی طرف سے تمام شعبوں کے لیے الگ الگ فیس بھی مقرر ہے ،البتہ جن بچوں کے سرپرست فیس اداکرنے کی استطاعت نہیں رکھتےتو ادارہ ایسے بچوں کو فیس میں رعایت دے دیتاہے یا بعض اوقات مکمل فیس معاف کردی جاتی ہے، ان مستحق بچوں کے لیے ادارہ اسپانسر کا انتظام کرتاہے،اس سلسلے میں ادارے کی طرف سے لوگوں کی اطلاع کے لیے مختلف مواقع پر اعلانات وغیرہ لگوانے کی ترتیب ہوتی ہے، ادارے کی انتظامیہ یہ چاہتا ہے کہ ادارے کے تمام شعبہ جات کے اخراجات کو تمام بچوں پر تقسیم کرے اوراوسطاً ایک بچے پرآنے والے ماہانہ اورسالانہ اخراجات اپنے اعلان پر درج کردے( مثلاً یہ عبارت لکھ دی جائے:"ایک بچہ/بچی کی تعلیم کا ماہانہ خرچ تقریباً2000روپےاورسالانہ خرچ24000روپے ہے)اورپھر جو رقم آئے اسے انتظامیہ اپنی صواب دید پر جس شعبے میں ضرورت ہووہاں خرچ کرے،آپ سے اس معاملے میں راہ نمائی کی درخواست ہے۔2۔ دوسراسوال یہ ہے کہ اگر کوئی شخص ادارے کے ساتھ ایک بچے کی ماہانہ فیس کی رقم کا تعاون کرے یا ایک بچے کی سالانہ فیس کی رقم کا ادارے کے ساتھ تعاون کرے تو کیا انتظامیہ اس رقم کو ایک سے زائد بچوں کے لیے استعمال کرسکتا ہے؟واضح رہے کہ ادارے نے اپنے اعلانات پریہ عبارت لکھوارکھی ہے:" بسااوقات ایک طالب علم کے والد/سرپرست مکمل خرچہ نہیں دے سکتے تو آپ کادیاہوا ایک اسپانسر2یا 3 بچوں کا بھی سہارابن سکتاہے"۔
جواب: صورتِ مسئولہ میں مذکورہ بالاادارہ اپنے اعلانات پر جوعبارت لکھواتا ہے کہ:" بسااوقات ایک طالب علم کے والد/سرپرست مکمل خرچہ نہیں دے سکتے تو آپ کادیاہوا ایک اسپانسر2یا 3 بچوں کا بھی سہارابن سکتاہے"اس کی بنیاد پر ادارے کی انتظامیہ کو یہ رقم کو ادارے کے دیگر شعبہ جات کی مد میں خرچ کرنے شرعاً حق حاصل نہیں ہے،کیوں کہ مذکورہ عبارت سے یہ واضح ہے کہ رقم دہندہ کی رقم تعلیمی  فیس ادانہ کرنے والے بچوں  کی فیس کی مد میں خرچ کی جائیگی،لہذا مذکورہ رقم بچوں کی تعلیمی فیس کے علاوہ  کسی اور مد میں  خرچ کرنا درست نہیں ہوگا۔فتاوی شامی میں ہے :"على أنهم صرحوا بأن مراعاة غرض الواقفين واجبة."(ج:۴،ص:۴۴۵،ط:سعید)فتاوٰی شامی میں ہے:"وهنا ‌الوكيل ‌إنما ‌يستفيد ‌التصرف من الموكل وقد أمره بالدفع إلى فلان فلا يملك الدفع إلى غيره كما لو أوصى لزيد بكذا ليس للوصي الدفع إلى غيره."(كتاب الزكاة، 269/2، ط: سعيد)فتاوٰی تاتارخانیہ میں ہے:"سئل عمر الحافظ: رجل دفع إلی الآخر مالاً، فقال له: هٰذا زکاة مالي فادفعها إلی فلان، فدفعها الوکیل إلی الآخر، هل یضمن؟ فقال: نعم، وله التعیین."(كتاب الزكاة، الفصل التاسع في المسائل المتعلقة، بمعطي الزكاة، 228/3، ط: رشيديه)فقط واللہ أعلم
                                                  
