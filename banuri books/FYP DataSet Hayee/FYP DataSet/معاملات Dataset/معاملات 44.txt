عنوان: تکافل کا شرعی حکم
سوال: تکافل کا شرعی حکم کیا ہے؟
جواب: جمہور علماءِ کرام کے نزدیک  کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  ”تکافل“ کے نام سے جو نظام  چلارہے ہیں،  وہ بھی شرعی تقاضے پورے نہ ہونے کی وجہ سے ناجائز  ہے۔مروجہ    تکافل کے نظام کو جائز قرار دینے والے  اس  کی بنیاد  ’’وقف‘‘ کے قواعد  پر قرار دیتے ہیں ، لیکن  اس نظام میں وقف کے  قواعد کی مکمل رعایت نہیں کی جاتی؛  لہذا کسی بھی مروجہ تکافل کمپنی  کے ساتھ   کسی  قسم کا معاہدہ کرنا اور اس کا ممبر بننا شرعاً جائز نہیں ہے۔مزید تفصیل کے لیے  ملاحظہ فرمائیں:تکافل ماڈل اور اس کی شرعی خرابیاں | جامعہ علوم اسلامیہ علامہ محمد یوسف بنوری ٹاؤن (banuri.edu.pk)مروجہ تکافل کاشرعی حکم | جامعہ علوم اسلامیہ علامہ محمد یوسف بنوری ٹاؤن (banuri.edu.pk)فقط واللہ اعلم
                                                  
عنوان: زانی مرد اور عورت اقرار کرتے ہوں تو حد کا اختیار کس کوہے؟
سوال: زانی شادی شدہ،  زانیہ باکرہ   یہ دونوں اقرار بھی کرتے ہیں،  حمل بھی ٹھہرگیا، دونوں نکاح پر بھی راضی ہیں توان دونوں پر  حد شرعی کیاہے؟
جواب: ’’زنا‘‘ کبیرہ گناہوں میں سے سخت ترین گناہ ہے،اور اس عمل کے مرتکب افراد شرعی اعتبار سے فاسق و فاجر ہیں،اور قاضی کے سامنے شرعاً جرم کا ثبوت  (اقرار یا گواہوں کے ذریعے ) ہوجائے تو ایسے افراد پر حد زنا کا نفاذ لازم ہے ،زانی شادی شدہ ہوتو اس کی سزا سنگ ساری ہے، اور عورت غیرشادی شادی شدہ ہے تو ا س کی سزا سو کوڑے ہیں، لیکن اس کے نفاذ (اور تعزیرات کے نفاذ) کا اختیار اسلامی حکومت اور عدلیہ کو ہے، عام افراد کو  مقدمے کی سماعت، تحقیق، گواہیوں کی طلب اور سزا کے نفاذ کا اختیار نہیں ہے۔بصورتِ مسئولہ دونوں کو اپنے فعل ندامت کے ساتھ صدقِ دل سے توبہ کرنی چاہیے، اگر ان کا یہ جرم مسلمان قاضی کی عدالت میں ثابت ہوجائے تو شرعی سزا (جو ذکر کی گئی) جاری کی جائے گی۔بدائع الصنائع في ترتيب الشرائع (7/ 57):’’وأما شرائط جواز إقامتها: فمنها ما يعم الحدود كلها، ومنها ما يخص البعض دون البعض، أما الذي يعم الحدود كلها فهو الإمامة: وهو أن يكون المقيم للحد هو الإمام أو من ولاه الإمام، وهذا عندنا‘‘. فقط واللہ اعلم
                                                  
عنوان: سودی معاملہ کرنے والے سے دوکان کرایہ پر لینے کا حکم
سوال: کیا سودی معاملہ  کرنے  والے   سے دوکان کرایہ پر  لینا جائز   ہے؟
جواب: بصورتِ مسئولہ سودی کمائی کرنے والے سے دوکان  کسی اور  شخص کے لیے کرایہ  پر لینا جائز ہے، اور کرایہ پر لینے والے شخص کے لیے اس دوکان کو بطور کرایہ چلاکر اس سے آمدنی حاصل کرنا بھی جائز ہے،   البتہ اگر اس کے بجائے  کوئی اور دوکان کرایہ پر لے لے تو  زیادہ بہتر ہے۔فتاوی عالمگیری (الفتاوى الهندية )  میں ہے:"إذا تصرف في المغصوب و ربح فهو على وجوه: إما أن يكون يتعين بالتعيين كالعروض أو لايتعين كالنقدين فإن كان مما يتعين لايحل له التناول منه قبل ضمان القيمة وبعده يحل إلا فيما زاد على قدر القيمة و هو الربح فإنه لايطيب له و لايتصدق به وإن كان مما لايتعين فقد قال الكرخي: إنه على أربعة أوجه إما إن أشار إليه ونقد منه أو أشار إليه ونقد من غيره أو أطلق إطلاقًا ونقد منه أو أشار إلى غيره ونقد منه وفي كل ذلك يطيب له إلا في الوجه الأول وهو ما أشار إليه ونقد منه قال مشايخنا لا يطيب له بكل حال أن يتناول منه قبل أن يضمنه وبعد الضمان لا يطيب الربح بكل حال وهو المختار والجواب في الجامعين والمضاربة يدل على ذلك واختار بعضهم الفتوى على قول الكرخي في زماننا لكثرة الحرام." (كتاب الغصب، الباب الثامن فى تملك الغاصب والانتفاع به، ج:5، ص:141، ط:مكتبه رشيديه) فقط والله  اعلم
                                                  
عنوان: اسٹاک مارکیٹ میں سرمایہ کاری
سوال: کیا اسٹاک مارکیٹ میں سرمایہ کاری حرام ہے؟
جواب: شیئرزکی خریدوفروخت میں اگر مندرجہ ذیل شرائط کا لحاظ رکھاجاتاہوتوجائزہے، ورنہ نہیں:1۔ جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود ہو، صرف کاغذی طور پر رجسٹرڈ نہ ہو۔2۔  اس کمپنی کے کل اثاثے صرف نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔3۔ کمپنی کا کل یا کم از کم اکثر سرمایہ حلال ہو۔4۔ کمپنی کا کاروبار جائز ہو، حرام اشیاء کے کاروبار پر مشتمل نہ ہو۔5۔ شیئرز کی خرید و فروخت میں، خرید و فروخت کی تمام شرائط کی پابندی ہو۔ (مثلاً: شیئرز خریدنے کے بعد وہ مکمل طورپرخریدار کی ملکیت میں  آجائیں، اس کے بعد انہیں آگے فروخت کیا جائے، خریدار کی ملکیت مکمل ہونے اور قبضے سے پہلے شیئرز آگے فروخت کرنا جائز نہیں ہوگا، اسی طرح فرضی خریدوفروخت نہ کی جائے۔)6۔ حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو۔7۔ شیئرز کی خرید و فروخت کے دوران بالواسطہ یا بلاواسطہ سود اور جوے کے کسی معاہدے کا حصہ بننے سے احتراز کیا جاتا ہو۔مذکورہ بالا شرائط کی رعایت کرتے ہوئے اگر شیئرز کا کاروبار کیا جائے تو جائز ہوگا، اور شرائط کا لحاظ نہ رکھنے کی صورت میں یہ کاروبار جائز نہیں ہوگا۔ بہرصورت بہتر یہی ہے کہ اس کاروبار سے اجتناب کیا جائے، اس لیے کہ مارکیٹ میں ان تمام شرائط کے ساتھ شیئرز کا کاروبار بہت مشکل ہے، اس لیے اجتناب کا مشورہ دیا جاتا ہے۔ فقط واللہ اعلم
                                                  
عنوان: مروجہ اسلامی بینک کے سیونگ اکاؤنٹ
سوال: میزان بینک اور  کچھ  دوسرے بینکوں میں سیونگ اکاؤنٹس  پر  ملنے والی رقم سود نہیں ہے، بلکہ یہ جائز ہے اور اس بارے میں مفتی تقی عثمانی صاحب کا فتویٰ بھی موجود ہے ۔ مہربانی فرما کر اس بارے میں تفصیل بتا دیں !
جواب: مروجہ غیر سودی بینکوں  کا اگرچہ یہ دعویٰ ہے کہ وہ علماءِ کرام کی نگرانی میں  شرعی اصولوں کے مطابق کام کرتے ہیں،  لیکن   درحقیقت ان  بینکوں کا طریقہ کار  شرعی اصولوں کے مطابق نہیں ہے،  اور مروجہ غیر سودی بینک اور  روایتی بینک  کے  بہت  سے  معاملات  تقریباً ایک  جیسے  ہیں، لہذا روایتی بینکوں کی طرح ان میں بھی سرمایہ کاری کرنا جائز نہیں ہے  ،اور اس سے حاصل ہونے والا نفع  حلال نہیں ہے۔ہمارے علم کے مطابق تاحال  پاکستان میں کوئی بھی بینک یا مالیاتی ادارہ صحیح شرعی اصولوں کے مطابق تمویل نہیں کررہاہے، انویسمنٹ کے لیے دیگر جائز ذرائع اختیار کرنے چاہیے۔(تفصیل کے لیے  ” مروجہ اسلامی بینکاری“  نامی کتاب کا مطالعہ کرلینا چاہیے)فقط واللہ اعلم
                                                  
عنوان: میزان بینک کے کفالہ اسکیم میں پیسہ لگانے کا حکم
سوال: میزان بینک میں  "کفالہ"  میں روپے جمع کرنا اور  5 سال کےبعد منافع کے ساتھ واپس لینا جائز ہے یا نہیں؟
جواب: میزان بینک  کی کفالہ اسکیم میں پیسہ لگانا اور اس پر نفع حاصل کرنا درست نہیں۔تفصیل کے  لیے  درج ذیل لنک پر فتویٰ ملاحظہ کیجیے:پاک قطر تکافل کی پالیسی خریدنا اور اس ادارے میں ملازمت کرنے کا حکمفقط واللہ اعلم
                                                  
عنوان: پے آڈر زائد قیمت پر فروخت کرنا
سوال: ایکسائز ڈیپارٹمنٹ  میں پے آڈر سیل ہوتے ہیں، یعنی رجسڑیشن کے دوران جس کی اماؤنٹ کم پڑتی ہے، وہ وہاں سے ہی تیار پے آڈر خرید لیتا ہے، جیسے 500 والا 700 میں، اور 1000 والا 1500 میں، سوال یہ ہے کہ کیا میں اپنی رقم سے تیار پے آڈر ایکسائز ڈیپارٹمنٹ میں  زائد قیمت پر فروخت کر سکتا ہوں؟
جواب: پے آڈر اصل قیمت سے زائد قیمت پر فروخت کرنا، سود ہونے کی وجہ سے جائز نہیں، اس لیے کہ شرعاً  "سود" اس اضافے کو کہا جاتا ہے  جو ہم جنس مال (نقدی، مکیلی یا موزونی چیز )  کے تبادلے میں بغیر عوض آئے اور عقد کے وقت مشروط ہو، لہذا صورتِ مسئولہ میں اصل قیمت سے زائد قیمت پر  پے آڈر کی خرید و فروخت  ناجائز و حرام ہوگی۔النهر الفائق شرح كنز الدقائق میں ہے:"هو فضل مال بلا عوض في معاوضة مال بمال.(هو فضل مال) ولو حكما فدخل ربا النسيئة والبيوع الفاسدة كالبيع بشرط فإنهم جعلوها من الربا وهذا أولى من قول بعضهم المقصر تعريف الربا المتبادر عند الإطلاق وذلك إنما هو رد الفضل (بلا عوض) خرج به ما سيأتي في الصرف من أنه لو باعه كر بر وشعير بضعفهما جاز بصرف الجنس إلى خلاف جنسه فضل قفيزي شعير على قفيز بر فإنه بعوض (في معاوضة مال) خرج به الهبة.زاد في (الوقاية) مشروط لأحد المتعاقدين، لأنه لو شرط لغيرهما لا يكون من باب الربا، والأولى أن يقال في أحد البدلين لأن العاقد قد يكون وكيلًا وفضوليًّا والمعتبر كون الفضل للبائع أو المشتري."( كتاب البيوع، باب الربا، ٣ / ٤٦٩،ط : دار الكتب العلمية)فقط واللہ اعلم
                                                  
عنوان: قسطوں پر کاروبار کرنا
سوال: قسطوں پر کاروبار کرنا جائز ہے ؟ کیوں کہ قسطوں پر تو ریٹ مارکیٹ سے زیادہ لگاتے ہیں!
جواب: ہر شخص کے لیے اپنی مملوکہ چیز کو اصل قیمت میں کمی زیادتی کے ساتھ نقد  اور  ادھار دنوں طرح فروخت کرنے کا اختیار ہوتا ہے، اور جس طرح ادھار پر سامان فروخت کرنے والا اپنے سامان کی قیمت یک مشت وصول کرسکتا ہے، اسی طرح اس کو یہ بھی اختیار ہوتا ہے کہ وہ اس رقم کو قسط وار وصول کرے، اسے اصطلاح میں ”بیع بالتقسیط“یعنی قسطوں پر خریدوفروخت کہتے ہیں،  البتہ عقد کے وقت یہ طے کرنا ضروری ہے کہ سودا نقد ہے یا ادھار، اگر شروع سے ہی معاملہ متردد ہوا، تو بیع درست نہیں ہوگی، نیز ادھار  کی صورت طے کرنے کے بعد  بھی اس بیع کے صحیح  ہونے کے لیے درج ذیل شرائط کا لحاظ اور رعایت کرنا ضروری ہے:1- مجموعی قیمت متعین کردی جائے۔2- قسط کی رقم متعین ہو۔3- قسط کی مدت متعین ہو۔4-   کسی قسط کی ادائیگی میں تاخیر کی صورت میں کسی بھی عنوان سے اس میں اضافہ وصول نہ کیا جائے ، اور وقت سے پہلے قسط کی ادائیگی کی صورت میں قیمت میں کمی نہ کی جائے۔اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔شرح المجلہ میں ہے:"البیع مع تأجیل الثمن و تقسیطه صحیح، یلزم أن یکون المدة معلومةً في البیع بالتأجیل و التقسیط."(شرح المجله لسلیم رستم باز،ص:125،رقم الماده:245)البحر الرائق شرح كنز الدقائق میں ہے:"ويزاد في الثمن لأجله إذا ذكر الأجل بمقابلة زيادة الثمن قصدًا."(البحرالرائق،ج:6،ص:115،ط:مکتبة رشیدیة)فقط واللہ اعلم
                                                  
عنوان: EOBI کی پینشن لینے کا حکم
سوال: کیا   EOBI) کی پینشن لینا جائز ہے؟
جواب: EOBI حکومتِ پاکستان کی طرف سے پنشن اور بڑھاپے  کی انشورنس کی سہولت کے لیے قائم فنڈ کا ادارہ ہے جو ملازمین اور ان کے ورثاء کو ان کی سروس کی مدت کے مطابق پنشن و دیگر منفعت دیتا ہے۔کمپنیاں ملازمین کی تنخواہ میں سے کچھ پیسے کاٹ کر ڈالتی ہیں اور اپنی طرف سے بھی اتنا ہی اس میں دیتی ہیں۔اس رقم کی  انویسٹ منٹ  سودی  سرمایہ کاری  کے اداروں میں بھی کی جاتی ہے۔اس کا فقہی حکم بھی یہ ہے کہ سرمایہ  کاری کا مذکورہ طریقہ کار تو ناجائز ہے، لیکن اگر یہ کٹوتی جبری ہو ، ملازم کو اس میں اختیار نہ ہو تو  اس صورت میں جو منافع ملازمین کو  ملتے ہیں، ان کا لینا  جائز ہے، اور اگر کٹوتی اختیاری ہوتی ہے تو جتنی رقم ملازم کی تنخواہ سے کٹتی ہے اور جو رقم ابتدا میں کمپنی شامل کرتی ہے، وہ رقم ملازم کے لیے لینا جائز ہوگا، اس پر ملنے والا انٹرسٹ جائز نہیں ہوگا۔  فقط واللہ اعلم
                                                  
عنوان: بٹ کوائن کے متعلق
سوال: بٹ کوئن کے بارے میں شریعت کا کیا حکم ہے؟
جواب: ’’بٹ کوائن‘‘ محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں " کوئن" یا "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے  " بٹ کوائن" یا کسی بھی   " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔( تجارت کے مسائل کا انسائیکلوپیڈیا: 2/ 92) فقط واللہ اعلم
                                                  
عنوان: بیوہ اور بیٹے اور بیٹیوں کا والد کے ترکہ میں کتنا حق ہے؟
سوال: والد مرحوم کے ترکہ میں بیوہ اور بیٹے  بیٹیوں کا کیا حصہ ہوتا ہے؟
جواب: صورتِ  مسئولہ میں مرحوم کے ترکہ منقولہ و غیر منقولہ کے آٹھویں حصہ کی حق دار اس کی بیوہ ہوگی، جب کہ بقیہ ترکہ ایک اور آدھے کے تناسب سے بیٹے اور بیٹیوں میں تقسیم کیا جائے گا۔مکمل شرعی تقسیم معلوم کرنا اگر مطلوب ہو تو بیٹے اور بیٹیوں کی مکمل تفصیل لکھ کر سوال دوبارہ ارسال کردیا جائے، نیز اگر مرحوم کے والدین حیات ہیں تو سوال میں اس کی وضاحت بھی کردیجیے۔ فقط واللہ اعلم
                                                  
عنوان: جی پی فنڈ میں بھائیوں کا حصہ
سوال: کیا سرکاری ملازم کے جی۔ پی۔ فنڈ میں اس کے برادران کا حصہ بھی ہوتا ہے یا نہیں؟
جواب: جی پی فنڈ کی مد میں چوں کہ ملازم کی تنخواہ سے کٹوتی کی جاتی ہے، اس  لیے ملازم اپنی زندگی میں جی پی فنڈ کی مد میں ملنے والی رقم کا تنہا مالک ہوتا ہے، اس میں کوئی بھی شخص اس کے ساتھ شریک نہیں ہوتا ہے،اس کے انتقال کے بعد جی پی فنڈ کی مد میں ملنے والی رقم اس کے شرعی ورثاء میں تقسیم ہوگی۔ درر الحكام في شرح مجلة الأحكام میں ہے:"المادة (1192) - (كل يتصرف في ملكه كيفما شاء۔۔۔ الخ)كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."( الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك، 3 / 201، ط: دار الجيل)فقط واللہ اعلم
                                                  
عنوان: پوتا پوتی کی موجودگی میں دادا کے بھائیوں کا وراثت میں کیا حق ہے؟
سوال: ایک شخص ہے جس کی کوئی اولاد نہیں، صرف ایک پوتا اور ایک پوتی ہے، اور چار بھائی ہیں، معلوم یہ کرنا ہے کہ پوتا پوتی کی موجودگی میں ترکہ میں کیا چچا  ( دادا کے بھائیوں )  کا کوئی حصہ ہوگا ؟
جواب: صورتِ  مسئولہ میں دادا جب تک حیات  ہیں وہ اپنے مال میں جس طرح چاہیں تصرف کر سکتے ہیں، لہذا اگر وہ اپنے مرحوم بیٹے کی اولاد پوتا پوتی کو اپنی زندگی میں اپنی جائیداد میں سے کچھ دینا چاہیں تو دے سکتے ہیں،  زندگی میں وہ جو کچھ دیں گے وہ ان کی طرف سے تحفہ ہوگا، اسی طرح سے اپنے بھائیوں کو بھی جو کچھ دینا چاہیں اپنی حیات میں دے سکتے ہیں۔وراثت  کی تقسیم کا تعلق چوں کہ موت کے بعد سے ہے، لہذا دادا کی زندگی میں ان کی جائیداد میں کسی اور کا کوئی حصہ نہ ہوگا، البتہ ان کی موت کے وقت  اگر ان کا پوتا اور پوتی حیات ہوں گے تو  وہ بطورِ  عصبہ اپنے دادا کی  کل وراثت  (یعنی قرض اور وصیت وغیرہ کی ادائیگی کے بعد، کل وراثت) کے حق دار ہوں گے،پوتے کو پوتی کی بنسبت دوہراحصہ ملے گا، یعنی کل جائیداد کو تین حصوں میں تقسیم کرکے دو حصے پوتے کو اور ایک حصہ پوتی کو دیا جائے گا، جب کہ دادا کے بھائی محروم رہیں گے۔ فقط واللہ اعلم
                                                  
عنوان: جاز کیش اکاؤنٹ پر ملنے والے فری منٹس اور ایم بیز کا حکم
سوال: اگر بندہ اپنے جاز کیش اکاؤنٹ سے کسی کو لوڈ بھیجتا ہے مثلًا پچاس بیان بھیجنے پر کمپنی والے دو ہزار ایم بی یا ایس ایم ایس یا بغیر کچھ بھی دیتے ہیں تو ان کو استعمال کرنا کیسا ہے؟
جواب: صورتِ  مسئولہ میں ملنے والے فری منٹس اور ایم بیز استعمال کرنا جائز نہیں۔تفصیل کے لیے دیکھیے:جاز کیش اکاؤنٹ پر ملنے والے فری منٹ کا حکم فقط واللہ اعلم
                                                  
عنوان: احساس پروگروم کے تحت ملنے والی رقم لینا
سوال: حکومت کی جانب سے "احساس پروگرام "کے  تحت دیے جانے والے پیسے   ہر کوئی لے سکتا ہے یا صرف غریب طبقے کے لوگ؟
جواب: احساس پروگرام کے تحت حکومت کی جانب سے دی جانےوالی رقم کے حصول کا مدار حکومتی شرائط و ضوابط پر ہے۔اگر کوئی شخص حکومت کی طرف سے طے کردہ شرائط کے مطابق احساس پروگرام کی رقم کا شرعی طور پر مستحق ہے تو اس کے  لیے مذکورہ رقم لینا جائز ہے، تاہم اگر کوئی شخص مستحق نہیں ہے تو اس کے  لیے مذکورہ رقم لینا جائز نہیں ہوگا۔ فقط واللہ اعلممزید تفصیل کے لیے درج ذیل لنک ملاحظہ کیجیے: احساس پروگرام کے تحت 12000 رقم لینا
                                                  
عنوان: بوقتِ ضرورت امانت کی رقم استعمال کرنا
سوال: زید نے بکر کے پاس 10 لاکھ امانت کے طور پر رکھوائے تھے اور  کہا تھا کہ میں تم سے یہ  رقم 2  سال بعد واپس لوں گا،  بکر کی بیٹی کا آپریشن ہے اور  زید ایسے مقام پر ہے کہ اس سے رابطہ ممکن نہیں اور  بکر کے پاس  زید کی امانت کے علاوہ کوئی رقم بھی نہیں، امانت رکھوائے تین سال ہو گئے ہیں۔ کیا بکر، زید  کی رقم میں سے بطورِ  ضرورت پیسہ استعمال کر سکتا ہے؟ ایسی حالت میں امانت کی رقم ضمان کے لزوم کے ساتھ گنجائش کی کوئی صورت ہوسکتی ہے یا نہیں؟
جواب: امانت کی رقم کا  مالک کی اجازت کے بغیر  ذاتی استعمال میں لانا امانت میں خیانت اور ناجائز ہے، البتہ مالک کی اجازت سے اس کو استعمال کیا جاسکتا ہے، اور امانت کی رقم اگر استعمال کرلی تو یہ امانت کے حکم سے نکل جائے گی، اور  مضمون ہوجائے گی، یعنی اگر ہلاک ہوگئی تو  پھر اس کا ضمان لازم آئے گا۔لہذا صورتِ  مسئولہ میں  بکر کے لیے  زید کی رکھوائی گئی امانت کی رقم کا استعمال کرنا جائز نہیں ہے، اگر اس رقم کے علاوہ کوئی رقم نہیں ہے تو بکر کو چاہیے کہ وہ قرض لے لے، اور اگر قرض بھی نہیں ملتا اور وہ مستحقِ زکات ہے تو وہ زکات و غیرہ سے تعاون لے سکتا ہے، لیکن امانت میں خیانت کی اجازت نہیں ہوگی، البتہ اگر  بکر نے اس رقم کے استعمال کی پیشگی اجازت لی ہو ،یا زید نے از خود اس رقم کے استعمال کرنے کی اجازت دی ہو تو اس صورت  میں اس رقم کا استعمال درست ہوگا۔الفتاوى الهندية - (4/338):"وأما حكمها فوجوب الحفظ على المودع وصيرورة المال أمانة في يده ووجوب أدائه عند طلب مالكه ، كذا في الشمني .الوديعة لا تودع ولا تعار ولا تؤاجر ولا ترهن ، وإن فعل شيئا منها ضمن ، كذا في البحر الرائق ".فقط واللہ اعلم
                                                  
عنوان: شروطِ فاسدہ کے ساتھ اجارہ کا حکم
سوال: شروطِ  فاسدہ کے ساتھ اجارہ ہوا تو اس سے جو فصل حاصل ہوگی، اس کا کیا بنے گا ؟حرام ہوگی  یا حلال؟
جواب: آپ نے اجارہ فاسدہ کی تفصیل نہیں لکھی کہ اس کی صورتِ  واقعہ کیا ہے؟اور کیا شرائط رکھی گئی ہیں، تاہم اصولی طور پر اجارہ فاسدہ کی صورت میں اگر جس کام کا عقد کیا ہے وہ شروع نہیں کیا گیا تو اس عقد کو ختم کردینا چاہیے اور اگر کام پورا کردیا گیا ہے تو مالک پر اجیر (مزدور)کے لیے اجرتِ  مثل  (یعنی اس کام کی عرف میں جو اجرت ہوتی ہے، وہ) لازم ہے، اور نفع میں خبث ہوگا۔الاختيار لتعليل المختار - (2 / 60):"( وإذا فسدت الإجارة يجب أجرالمثل ) لأن التسمية إنما تجب بالعقود الصحيحة. أما الفاسدة فتجب فيها قيمة المعقود عليه كما في البيع. وقال عليه الصلاة والسلام في النكاح بغير مهر: 'فإن دخل بها فلها مهرمثلها لا وكس ولا شطط' فدل على وجوب القيمة في العقد الفاسد."الدر المختار شرح تنوير الأبصار في فقه مذهب الإمام أبي حنيفة - (6 / 45):"باب الإجارة الفاسدة(الفاسد ) من العقود (ما كان مشروعًا بأصله دون وصفه والباطل ما ليس مشروعًا أصلًا) لا بأصله ولا بوصفه (وحكم الأول) وهو الفاسد (وجوب أجر المثل بالاستعمال) لو المسى معلومًا،  ابن كمال (بخلاف الثاني) وهو الباطل فإنه لا أجر فيه الاستعمال."فقط واللہ اعلم
                                                  
عنوان: چار ماہ کے ادھار پر سونا خریدنا
سوال: مجھے سونا لینا ہے،  لیکن میرے پاس پیسے نہیں، میں تین چار ماہ کے ادھار پر سونا لے سکتا ہوں، یعنی سونا ابھی لوں اور پیسے چار ماہ بعد دوں، کیا ایسا کرنا جائز ہے؟
جواب: سونے کی خرید و فروخت میں سودا نقد کرنا شرعًا  ضروری ہوتا ہے، لہذا صورتِ  مسئولہ میں سونا ادھار خریدنا جائز نہ ہوگا،  البتہ اس کی  ایک جائز صورت  یہ اختیار  کی جاسکتی ہے کہ آپ دوکاندار سے قرضہ لے کر سونے کی قیمت خریداری کے وقت ادا کردیں، اور چار ماہ بعد دوکاندار کو قرضہ چکا دیں۔مزید تفصیل کے لیے دیکھیے:اُدھار پر سونا چاندی کی خرید وفروخت!فقط واللہ اعلم
                                                  
عنوان: تقسیم ترکہ شوہر والد والدہ ایک بیٹا 4 بیٹیاں
سوال: فتوی نمبر144211200135 کے متعلق سوال ہے کہ مرحومہ کا  ترکہ تقسیم ہونے سے قبل مرحومہ کا ایک بیٹا فوت ہو گیا جو کہ ایک مہینہ کا تھا، اب ترکہ کی تقسیم کس طرح ہوگی، جب کہ ورثاء کی تفصیل یہ ہے:ماں اور  باپ، شوہر،  2بیٹے   ( جن میں سے ایک بیٹا فوت  ہوگیا ہے) 4بیٹیاں اور ایک بھائی  اور  ایک بہن ہے۔
جواب: صورتِ  مسئولہ  میں مرحومہ  کے کل ترکہ کو  96 حصوں میں تقسیم کرکے  34 حصے شوہر کو، 16 حصے والد کو، 16 حصے والدہ کو، 10 حصے مرحومہ کےایک  زندہ   بیٹے کو، اور 5 حصے ہر ایک بیٹی کو ملیں گے۔یعنی  100 روپے میں سے 35 روپے 42 پیسے مرحومہ   کے شوہر کو، 16 روپے 66 پیسے والد کو، 16 روپے 66 پیسے والدہ  کو، 10 روپے 42 پیسے  ایک  زندہ بیٹے کو، اور 5 روپے 21 پیسے ہر ایک بیٹی کو ملیں گے، جب کہ مرحومہ کے بھائی بہن، والد کے حیات ہونے کے سبب محروم رہیں گے۔ فقط واللہ اعلم
                                                  
عنوان: میزان بینک میں سیونگ اکاؤنٹ کھلوانا کیوں ناجائز ہے؟
سوال: میزان بینک کا  یہ دعوی  ہے کہ وہ اپنے ڈیپازٹرز کی رقوم کو مضاربت و مشارکت کے طور پر لیتا ہے اور ان کے ہاں یہ اس بات کا خیال کیا جاتا ہے، تو وہاں پر اکاؤنٹ کھلوانا خاص طور پر سیونگ اکاؤنٹ کھلوانا جائز کیوں نہیں ہے؟
جواب: مروجہ اسلامی بینکاری کوسودی نظام کاحصہ قراردینے اورعدمِ جوازکی بنیادی طورپردووجوہات ہیں:1- مروجہ اسلامی بینکاری کے لیے جوفقہی بنیادیں جن شرائط کے ساتھ فراہم کی گئی تھیں عملی طورپرمروجہ اسلامی بینکاری کانظام ان فراہم کردہ بنیادوں پرنہیں چل رہا، جس کی وجہ سے روایتی بینکاری اورمروجہ اسلامی بینکاری میں کوئی فرق اورخاص امتیاز نہیں رہا۔2- دوسری بنیادی وجہ یہ ہے کہ جن فقہی بنیادوں پر مذکورہ نظام کوقائم کیاگیا وہ بنیادیں اوراصطلاحات بھی سقم سے خالی نہیں ہیں،کئی فقہی اصطلاحات میں قطع و بریدکی گئی ضعیف اور مرجوح اقوال پر اعتماد و انحصار کیا گیا بغیر ضرورت  مذہبِ  غیرکی جانب جانے کومباح سمجھاگیاوغیرہ۔اس لیے  مروجہ اسلامی بینکوں کے جتنے بھی تمویلی طریقے ہیں وہ سب ناجائز ہیں،  یعنی بینک جو عقود کر کے پیسہ کماتا ہے اور  پھر اس پیسے میں سے اپنے صارف ( سیونگ اکاؤنٹ والے) کو نفع دیتا ہے وہ تمام عقود شرعی مفاسد پر مشتمل ہونے کی وجہ سے ناجائز ہیں، لہٰذا جب مروجہ اسلامی بینکوں  کی کمائی ناجائز ہے تو  ان بینکوں میں سیونگ اکاؤنٹ کھول کر اس ناجائز کمائی میں بینک کا شریک بننا بھی ناجائز ہوگا۔نیز خود صارف  (سیونگ اکاؤنٹ کھولنے والے) اور مروجہ اسلامی بینکوں کے درمیان ہونے والے مضاربت کے عقد پر بھی بہت سے اشکالات ہیں، مثلاً بینک کا عملی طور پر رب المال کو نقصان نہ ہونے کی ضمانت دینا، اورنقصان ہونے کی صورت میں بجائے نفع یا رب المال کے سرمائے (رأس المال) سے کٹوتی کرنے کے  ہدیہ کے نام سے رب المال کے سرمائے کو محفوظ بنانا، جیسا کہ سودی بینکوں میں سیونگ اکاؤنٹ والوں کا سرمایا محفوظ ہوتا ہے، حال آں کہ مضاربت میں نقصان کی صورت میں نقصان اولاً نفع سے اور پھر رأس المال سے پورا کیا جاتا ہے، مضارب اپنی جیب سے نقصان پورا نہیں کرتا۔مزید تفصیل کے لیے اس موضوع پر لکھی گئی ہمارے ادارے کی کتاب ’’مروجہ اسلامی بینکاری‘‘ کا مطالعہ فرمائیں۔فقط واللہ اعلم
                                                  
عنوان: گائے میں شرکت کی صورت
سوال: ايك صاحب مجھے كہتے ہيں كہ ميں اس كو دو جانور خريد كردوں، وہ ان كو ايك سال تك پالے گا، اپنے باڑے ميں ركھے گا، ان كو كھلائے، پلائے گا اور اس كے بدلے ميں ايك جانور ان كا ہو جائے گا اور دوسرا جانور ميرا ہوگا، پھر جب سال بعد ان جانوروں كو بيچا جائے گا تو وہ صرف اسى جانور كے مجھے پيسے دے گا جو ميرا ہوگا، اور دوسرے جانور كے پيسے اُسى كے ہوجائيں گے۔ كيا اس كا معاملہ كرنا شرعاً جائز ہے يا نہيں؟
جواب: مذکورہ صورت جائز نہیں ہے،  بلکہ ایسی صورت میں جانور اور اس کے منافع  دونوں مالک کے ہوں گے، اور پالنے  والے کو اجرتِ مثل  دی جائے گی، یعنی عام طور پر جانور کے چارہ وغیرہ کے علاوہ جانور پالنے اور رکھنے کی جو اجرت بنتی ہے پالنے والااس اجرت کا مستحق ہوگا، مذکورہ صورت میں ایک گائے کو مجہول ہونے کی وجہ سے اجرت نہیں بنایا جاسکتا۔ اس کے متبادل جواز کی ممکنہ صورتیں درج ذیل ہیں:1-   ایک صورت تو  یہ ہے کہ کرایہ پر پالنے کے لیے دے دے، اور پالنے والے کی اجرت طے کرلے، اس صورت میں جانور اور اس کے منافع وغیرہ سب مالک کے ہوں گے۔2-  زید (مثلاً)   اپنے پیسوں سے جانور خریدے اور پھر عمرو (مثلاً) کے ہاتھ اس کا آدھا حصہ  آدھی قیمت پر بیچ دے، پھر زید عمرو کو وہ پیسے معاف کردے،تو  دونوں کے درمیان  وہ جانور مشترک ہو جائے گا،  اس جانور سے  جو بچے   پیدا ہوجائیں، ہر ہر بچے میں زیداور عمرو برابر شریک ہوں گےاور اس طرح اس جانورکے دودھ میں بھی دونوں برابر شریک ہوں گے۔3-  زید اور عمرو   دونوں پیسے ملا کر جانور خریدیں، اس میں ہر ایک اپنی مالیت کے بقدر شریک ہوگا، اور اسی طرح  مالیت کے تناسب سے دونوں اس کے دودھ، اور ہر ہر بچے میں بھی  شریک ہوں گے۔ فتاوی عالمگیری میں ہے:"دفع بقرةً إلى رجل على أن يعلفها وما يكون من اللبن والسمن بينهما أنصافاً فالإجارة فاسدة".(4/۵۰4، کتاب الإجارة، الفصل الثالث في قفيز الطحان وما هو في معناه، ط: رشیديه)خلاصۃ الفتاوی ہے:"رجل دفع بقرةً إلى رجل بالعلف مناصفةً وهي التي تسمى بالفارسية "كاونيم سوو" بأن دفع على أن ما يحصل من اللبن والسمن بينهما نصفان، فهذا فاسد، والحادث كله لصاحب البقرة والإجارة فاسدة".(خلاصة الفتاوی، ۳/۱۱4، کتاب الإجارة، الجنس الثالث في الدواب ومایتصل بها، ط/قدیمی)بدائع الصنائع میں ہے:"وَلَا خِلَافَ في شَرِكَةِ الْمِلْكِ أَنَّ الزِّيَادَةَ فيها تَكُونُ على قَدْرِ الْمَالِ حتى لو شَرَطَ الشَّرِيكَانِ في مِلْكِ مَاشِيَةٍ لِأَحَدِهِمَا فَضْلًا من أَوْلَادِهَا وَأَلْبَانِهَا لم تَجُزْ بِالْإِجْمَاعِ".(6/6۲، کتاب الشرکة، فَصْلٌ وَأَمَّا بَيَانُ شَرَائِطِ جَوَازِ هذه الْأَنْوَاعِ، ط:سعید)فتاوی عالمگیریہ میں ہے:"دفع بقرةً إلى رجل على أن يعلفها وما يكون من اللبن والسمن بينهما أنصافاً فالإجارة فاسدة .... والحيلة في جوازه أن يبيع نصف البقرة منه بثمن ويبرئه عنه ثم يأمر باتخاذ اللبن والمصل فيكون بينهما".(4/۵۰4، کتاب الإجارة، الفصل الثالث في قفيز الطحان وما هو في معناه، ط: رشیديه)المبسوط للسرخسی میں ہے:"بِخِلَافِ الزَّوَائِدِ فَإِنَّهَا تَتَوَلَّدُ مِنْ الْمِلْكِ فَإِنَّمَا تَتَوَلَّدُ بِقَدْرِ الْمِلْكِ".(المبسوط للسرخسی، ۱۵/6، کتاب القسمة، ط: دار المعرفة – بيروت، تاريخ النشر: 1414هـ = 1993م)  فقط واللہ اعلم
                                                  
عنوان: اون منی پہ گاڑی لینے کا حکم
سوال: گاڑی اون پر لینا جائز ہے؟ یعنی گاڑی  جلدی لینے کے لیے گاڑی  کی قیمت سے اوپر پیسے دینا۔
جواب: گاڑی اون پر لینے میں  چند صورتیں ہو سکتی ہیں:1)  گاڑی لینے والے نے  گاڑی کمپنی سے بک کرالی ہو،گاڑی کی قیمت بھی طے ہوچکی  ہو، اور کمپنی نے گاڑی کی ڈیلیوری  بکنگ کے کچھ مہینے بعد دینی ہو، اب گاہگ کمپنی سے کہے کہ میں مدت مقررہ سے پہلے گاڑی حاصل کرنا چاہتا ہوں، اور کمپنی گاہگ سے اضافی رقم (اون  منی)لے کر اسے گاڑی جلدی دے دے، تو یہ صورت ناجائز ہے، اور کمپنی کو یہ اضافی رقم  لینے کا شرعًا حق نہیں، ہاں اگر  اضافی رقم (اون منی)  وصول کیے بغیر  کمپنی گاڑی مقررہ مدت سے پہلے حوالے کردے، تو یہ جائز ہے۔2)  اگر بکنگ کے وقت ہی  گاہگ  کو بتا دیا جائے کہ تاخیر سے گاڑی ملنے کی صورت میں اتنی قیمت ہوگی، اور اگر گاڑی جلدی چاہیے تو اتنی ہوگی (اون منی کے اضافے کے ساتھ) اور پھر گاہگ بھی کسی ایک صورت پر رضامند ہوجائے اور اس پر معاملہ طے پاجائے تو یہ درست ہے،  لیکن جو بھی صورت طے کرلی جائے، اسی کے مطابق قیمت طے ہوجائے گی، اس میں کمی بیشی درست نہیں ہوگی، ا س صورت میں گاڑی جلدی دینے  کے لیے  (اون منی وصول کرتے ہوئے) مہنگی قیمت لینا جائز ہوگا(جب کہ ابتداءً عقد کرتے ہوئےاس ہی کو طے کر لیا گیا ہو)۔البتہ اگر یہ طے کر لیا گیا کہ گاڑی اون منی لیے  بغیر گاڑی تاخیر سے دی جائے گی، تو پھر اس صورت میں یہ جائز نہیں ہوگا کہ بعد میں گاڑی جلد دینے  کے لیے اضافی پیسے(اون منی کی مد میں) دیے یا لیے جائیں، بلکہ اس کے بعد اگر گاہگ گاڑی جلد وصول کرنا چاہتا ہو، تو  کمپنی اس کو اسی قیمت پہ (جو پہلے سے طے ہوچکی ہے) دے دے، یا پھر اس معاملہ کو ختم کر کے از سرِ نو نیا معاملہ کیا جائے۔اسی طرح اگر عقد کے شروع میں دونوں صورتوں (تاخیروالی بلا زیادتی کے اور جلدی والی(اون منی کی) زیادتی  کے ساتھ) میں سے کسی ایک صورت کو متعین نہیں کیا گیا تو بھی یہ معاملہ جائز نہ ہوگا۔اگر سائل کو مذکورہ بالا صورتوں  کے علاوہ کسی اور صورت کا حکم مطلوب ہے، تو اس کی صراحت کے ساتھ دوبارہ سوال ارسال کرسکتے ہیں۔فتح  القدیر میں ہے:البيع لغة: مبادلة المال بالمال، وكذا في الشرع، لكن زيد فيه قيد التراضي اهـ.(كتاب البيوع، جلد 6/ صفحہ 247/ ط: دار الفكر- بیروت) تحفة الأحوذي شرح جامع الترمذی میں ہے:"(قوله: نهى رسول الله صلى الله عليه وسلم عن بيعتين في بيعة) أي صفقة واحدة و عقد واحد ويأتي تفسير هذا عن المصنف.(قوله: و قد فسر بعض أهل العلم قالوا: بيعتين في بيعة أن يقول: أبيعك هذا الثوب بنقد بعشرة وبنسيئة بعشرين و لايفارقه على أحد البيعين) قال في شرح السنة بعد ذكر هذا التفسير: هو فاسد عند أكثر أهل العلم؛ لأنه لايدرى أيهما جعل الثمن، انتهى. وقال في النيل: و العلة في تحريم بيعتين في بيعة عدم استقرار الثمن في صورة بيع الشيء الواحد بثمنين انتهى.  (فإذا فارقه على أحدهما فلا بأس إذا كانت العقدة على واحد منهما) بأن قال البائع: أبيعك هذا الثوب بنقد بعشرة وبنسيئة بعشرين، فقال المشتري: اشتريته بنقد بعشرة ثم نقد عشرة دراهم فقد صح هذا البيع وكذلك إذا قال المشتري اشتريته بنسيئة بعشرين وفارق البائع على هذا صح البيع لأنه لم يفارقه على إيهام وعدم استقرار الثمن بل فارقه على واحد معين منهما وهذا التفسير قد رواه الإمام أحمد في روايته عن سماك ففي المنتقى عن سماك عن عبد الرحمن بن عبد الله بن مسعود عن أبيه قال: نهى النبي صلى الله عليه وسلم عن صفقتين في صفقة، قال سماك: هو الرجل يبيع البيع فيقول هو بنسأ بكذا وهو بنقد بكذا وكذا قال الشوكاني في النيل، قوله: من باع بيعتين في بيعة فسره سماك بما رواه المصنف يعني صاحب المنتقى عن أحمد عنه وقد وافقه على مثل ذلك الشافعي فقال بأن يقول: بعتك بألف نقدًا أو ألفين إلى سنة فخذ أيهما شئت أنت وشئت أنا ونقل بن الرفعة عن القاضي أن المسألة مفروضة على أنه قبل على الإبهام أما لو قال قبلت بألف نقد أو بألفين بالنسيئة صح ذلك انتهى.واعلم أنه قد فسر البيعتان في بيعة بتفسير آخر وهو أن يسلفه دينارًا في قفيز حنطة إلى شهر فلما حلّ الأجل و طالبه بالحنطة قال: بعني القفيز الذي لك علي إلى شهرين بقفيزين فصار ذلك بيعتين في بيعة؛ لأنّ البيع الثاني قد دخل على الأول فيرد إليه أو كسهما و هو الأول كذا في شرح السنن لابن رسلان فقد فسر حديث أبي هريرة المذكور بلفظ نهى رسول الله صلى الله عليه وسلم عن بيعتين في بيعة بثلاثة تفاسير فاحفظها."(باب ما جاء في النهي عن بيعتين في بيعة، ج:4، ص:357، ط:دارالكتب العلمية)امام ابو جعفر طحاوی ؒ فرماتے ہیں:«حَطِيطَةُ الْبَعْضِ مِنَ الدَّيْنِ الْمُؤَجَّلِ، لِيَكُونَ سَبَبًا لِتَعْجِيلِ بَقِيَّتِهِ، فَكَرِهَ ذَلِكَ مَنْ كَرِهَهُ مِمَّنْ ذَكَرْنَا، وَأَطْلَقَهُ مَنْ سِوَاهُ مِمَّنْ وَصَفْنَا، وَكَانَ الْأَصْلُ فِي ذَلِكَ أَنَّ الْأَمْرَ لَوْ جَرَى فِي ذَلِكَ بَيْنَ مَنْ هُوَ لَهُ، وَبَيْنَ مَنْ هُوَ عَلَيْهِ بِالْوَضْعِ وَالتَّعْجِيلِ عَلَى أَنَّ كُلَّ وَاحِدٍ مِنْهُمَا مَشْرُوطٌ فِي صَاحِبِهِ، كَانَ وَاضِحًا أَنَّ ذَلِكَ لَا يَجُوزُ، وَأَنَّهُ كَالرِّبَا الَّذِي جَاءَ الْقُرْآنُ بِتَحْرِيمِهِ، وَبِوَعِيدِ اللهِ عَزَّ وَجَلَّ عَلَيْهِ، وَهُوَ أَنَّ الْجَاهِلِيَّةَ كَانُوا يَدْفَعُونَ إِلَى مَنْ لَهُمْ عَلَيْهِمُ الدَّيْنُ الْعَاجِلُ مَا يَدْفَعُونَهُ إِلَيْهِمْ مِنْ أَمْوَالِهِمْ حَتَّى يُؤَخِّرُوا عَنْهُمْ ذَلِكَ الدَّيْنَ الْعَاجِلَ إِلَى أَجَلٍ يَذْكُرُونَهُ فِي ذَلِكَ التَّأْخِيرِ، فَيَكُونُونَ بِذَلِكَ مُشْتَرِينَ أَجَلًا بِمَالٍ، فَحَرَّمَ اللهُ ذَلِكَ، وَأَوْعَدَ عَلَيْهِ الْوَعِيدَ الَّذِي جَاءَ بِهِ الْقُرْآنُ، فَكَانَ مِثْلُ ذَلِكَ وَضْعُ بَعْضِ الدَّيْنِ الْمُؤَجَّلِ لِتَعْجِيلِ بَقِيَّتِهِ فِي أَنْ لَا يَجُوزَ ذَلِكَ؛ لِأَنَّهُ ابْتِيَاعُ التَّعْجِيلِ بِمَا يُتَعَجَّلُ مِنْهُ بِإِسْقَاطِ بَقِيَّةِ الدَّيْنِ الَّذِي سَقَطَ مِنْهُ، فَهَذَا وَاضِحٌ أَنَّهُ لَا يَجُوزُ، وَمِمَّنْ كَانَ يَذْهَبُ إِلَى ذَلِكَ مِنْ أَهْلِ الْعِلْمِ أَبُو حَنِيفَةَ، وَمَالِكٌ، وَأَبُو يُوسُفَ، وَمُحَمَّدٌ»(«شرح مشكل الآثار» (11/ 63)، ‌‌بَابُ بَيَانِ مُشْكِلِ مَا رُوِيَ عَنْ رَسُولِ اللهِ صَلَّى اللَّهُ عَلَيْهِ وَسَلَّمَ مِنْ قَوْلِهِ لِبَنِي النَّضِيرِ لَمَّا أَمَرَ بِإِجْلَائِهِمْ مِنَ الْمَدِينَةِ عِنْدَ قَوْلِهِمْ لَهُ: إِنَّ لَنَا دُيُونًا لَمْ تَحِلَّ: " ضَعُوا وَتَعَجَّلُوا "، الناشر: مؤسسة الرسالة)فقط واللہ اعلم
                                                  
عنوان: کمیشن ایجنٹ کا بائع و مشتری دونوں سے کمیشن لینا
سوال: کیا سمسار ایجنٹ بائع مشتری دونوں سے کمیشن لے سکتا ہے؟
جواب: واضح رہے کہ دلال/ کمیشن ایجنٹ کی دو حیثیتیں ہیں، ایک تو یہ ہے  وہ ایسا کمیشن ایجنٹ ہو  جو صرف  خریدنے والے یا  صرف بیچنے والے کسی ایک کی ترجمانی کرتے ہوئے اس کا وکیل بنتا ہے اور خود اس کی طرف سے عقد کرتا ہے، اس صورت میں وہ صرف اسی سے کمیشن لے سکتا ہے  جس کا وہ وکیل ہو، دوسرے سے نہیں لے سکتا،  کیوں کہ جب اس نے دوسرے فریق کی ترجمانی نہیں کی تو وہ اس کی طرف سے کمیشن لینے کا حق دار بھی نہیں ہوگا۔اور  اس کی دوسری  حیثیت یہ ہے کہ وہ کسی کا وکیل نہ بنے، بلکہ دونوں جانب یعنی  بیچنے والے اور خریدنے والے دونوں کی خدمات انجام دے اور دونوں کے  درمیان  رابطہ کرانے کے عمل کی اجرت لے اس صورت میں دونوں طرف سے کمیشن لینا جائز ہوگا۔مجمع الضمانات (1 / 54):"الدلال لو باع العين بنفسه بإذن مالكه ليس له أخذ الدلالة من المشتري إذ هو العاقد حقيقة وتجب الدلالة على البائع إذا قبل بأمر البائع ولو سعى الدلال بينهما وباع المالك بنفسه يعتبر العرف فتجب الدلالة على البائع أو على المشتري أو عليهما بحسب العرف."الدر المختار وحاشية ابن عابدين (رد المحتار) (4 / 560):"وأما الدلال فإن باع العين بنفسه بإذن ربها فأجرته على البائع وإن سعى بينهما وباع المالك بنفسه يعتبر العرف وتمامه في شرح الوهبانية.(قوله: فأجرته على البائع) وليس له أخذ شيء من المشتري؛ لأنه هو العاقد حقيقة شرح الوهبانية وظاهره أنه لا يعتبر العرف هنا؛ لأنه لا وجه له. (قوله: يعتبر العرف) فتجب الدلالة على البائع أو المشتري أو عليهما بحسب العرف جامع الفصولين."العقود الدرية في تنقيح الفتاوى الحامدية (1 / 247):"(سئل) في دلال سعى بين البائع والمشتري وباع المالك المبيع بنفسه والعرف أن الدلالة على البائع فهل تكون على البائع؟(الجواب) : نعم وفي فوائد صاحب المحيط الدلال إذا باع العين بنفسه ثم أراد أن يأخذ من المشتري الدلالة ليس له ذلك؛ لأنه هو العاقد حقيقة وتجب على البائع الدلالة؛ لأنه فعل بأمر البائع هكذا أجاب ثم قال ولو سعى الدلال بينهما وباع المالك بنفسه يضاف إلى العرف إن كانت الدلالة على البائع فعليه وإن كانت على المشتري فعليه وإن كانت عليهما فعليهما عمادية من أحكام الدلال وما يتعلق به ومثله في الفصولين وشرح التنوير للعلائي من البيع."فقط واللہ اعلم
                                                  
عنوان: جی پی فنڈ میں بھائیوں کا حق ہے یا نہیں؟َ
سوال: ہم  پانچ  بھائی  باپ  کے مرنے کے بعد اکٹھا رہ رہے  ہیں، پانچ بھائیوں میں سے تین ملازمت پیشہ ہیں اور دو زمین داری سے  منسلک ہیں، پیشے  کے لحاظ  سے  میں  پاکستان آرمی میں بطور  سپاہی  بھرتی ہوا اور  2008  میں ریٹائرڈ  ہوا، فوجی ادارہ  کی طرف  سے  ریٹائرمنٹ پر    مجھے  یک مشت کچھ رقم ملی ہے جس کو جی پی فنڈ یا سی  پی فنڈ کہتے ہیں ۔ اب میرے بھائی جو کہ زمینداری سے  وابستہ ہیں،  مجھ سے اس رقم میں حصہ مانگ رہے ہیں۔ کیا ان بھائیوں  کی میرے ساتھ اس فنڈ میں شراکت ہے  یا  کہ یہ میرا اپنا اختیار ہوگا؟
جواب: صورتِ  مسئولہ  میں سائل کو  جو ریٹائرمنٹ پر رقم آرمی کی طرف سے ملی ہے  وہ  سائل کی ذاتی ملیکیت ہے اس میں بھائیوں کا حصہ نہیں ہے؛  لہذا مذکورہ بھائی کا مطالبہ درست نہیں ہے،  البتہ  جی پی فنڈ  کی مکمل رقم  سائل کے لیے حلال ہے یا نہیں، اس میں کچھ تفصیل ہے جو مندرجہ ذیل ہے:سرکاری اور  نجی اداروں کی طرف سے ملازمین  کے لیے پراویڈنٹ فنڈ  کی سہولت فراہم کی جاتی ہے، اور اس فنڈ میں شمولیت کے لیے  ملازمین کی تنخواہ میں سے کچھ فیصد کٹوتی کرکے ہر ماہ اس فنڈ میں جمع کرلی جاتی ہے اور ریٹائرمنٹ کے وقت کمپنی جمع شدہ رقم اضافہ کے ساتھ ملازم کو دے دیتی ہے، اس کی چند صورتیں ہیں:پراویڈنٹ فنڈ کی رائج صورتیں:1-  بعض ادارے اپنے ہر ملازم کو جبراً اس فنڈ کا حصہ بناتے ہیں اور ملازم کو عدمِ شمولیت کا اختیار نہیں دیتے، ہر ماہ تنخواہ دینے سے پہلے ہی طے شدہ شرح کے مطابق جبری کٹوتی کرلی جاتی ہے اور بقیہ تنخواہ ملازم کو دے دی جاتی ہے۔2-  بعض اداروں کی طرف سے ہر ملازم کے لیے اس فنڈ کا حصہ بننا لازمی نہیں ہوتا ، بلکہ ملازمین کو اختیار ہوتاہے کہ اپنی مرضی سے جو ملازم اس فنڈ سے فائدہ اٹھانا چاہتا ہے وہ اس فنڈ کا حصہ بن سکتا ہے اور ملازمین کی اجازت سے ہر ماہ طے شدہ شرح کے مطابق ان کی تنخواہوں سے کٹوتی کرکے مذکورہ فنڈ میں جمع کی جاتی رہتی ہے۔3-  بعض ادارے ہر ملازم کو جبراً اس فنڈ کا حصہ بنانے کے ساتھ ساتھ ملازمین کو اختیار دیتے ہیں کہ اگر کوئی ملازم اس فنڈ میں مقررہ شرح سے زیادہ رقم جمع کرانا چاہے تو کرا سکتا ہے؛ اس قسم کی کٹوتی کو جبری و اختیاری کٹوتی کہا جاتا ہے ۔مذکورہ صورتوں میں ملنے والے اضافے کا حکم:1-  پہلی صورت ( جبری کٹوتی)  کا حکم یہ  ہے کہ یہ فنڈ کمپنی کی طرف سے ملازمین کے لیے تبرع و انعام ہوتا ہے اور ملازمین کے لیے یہ لینا شرعاً جائز ہوتا ہے،  اس لیے ملازم نے اپنی رضامندی سے رقم جمع نہیں کروائی، ادارہ اس سے جس طرح بھی نفع کمائے ملازم اس کا ذمہ دار نہیں ہوتا، اور قانوناً وشرعاً ابھی تک مذکورہ رقم اس کی ملکیت میں بھی نہیں ہوتی ؛ لہٰذا اس کے لیے اضافی رقم لینا جائز ہوگا۔ البتہ اگر کوئی احتیاطاً یہ رقم استعمال نہ کرے تو یہ تقوے کی بات ہے۔2-  دوسری  قسم (اختیاری کٹوتی)  کا حکم یہ ہے کہ ملازمین نے اپنی تنخواہوں سے جتنی کٹوتی کرائی ہے اور جتنی رقم ادارے نے اپنی طرف سے شروع میں اس کے ساتھ جمع کی ہے وہ  جمع  شدہ رقم وہ  لے  سکتے ہیں، اس سے زائد رقم (جو انٹرسٹ کے نام سے بعد میں حاصل ہوتی ہے، وہ) لینا شرعاً جائز نہیں ہوتا ؛ کیوں کہ اس صورت میں ملازم اپنے اختیار سے کٹوتی کرواتاہے، گویا وہ اپنی جمع شدہ رقم کو سودی انویسٹمنٹ میں صرف کرنے پر راضی ہوتاہے، لہٰذا یہ اضافہ  لینا جائز نہیں  ہوگا؛ کیوں کہ سودی معاملے پر رضامندی بھی ناجائز  ہے۔3-  تیسری صورت ( جبری واختیاری کٹوتی) کا حکم یہ ہے کہ جتنی کٹوتی جبراً ہوئی ہے اس پر ملنے والی زائد رقم ملازم کے لیے لینا شرعاً جائز ہوتا ہے اور جتنی رقم ملازم نے اپنے اختیار سے کٹوائی ہے اس پر ملنے والی زائد رقم لینا جائز نہیں ہوتا ۔ فقط واللہ اعلم
                                                  
عنوان: کلالہ کے ورثہ میں بھتیجی اور چچا زاد بھائی ہو تو تقسیم کیسے ہوگی؟
سوال: کلالہ کی وفات کے بعد بھتیجی اور چچا زاد بھائی کا حصہ کیا ہوگا؟
جواب: صورتِ  مسئولہ میں  بھتیجی کو اس صورت میں حصہ ملے گا جب کہ اس کا والد کلالہ کی وفات کے وقت حیات ہو، بصورتِ  دیگر کلالہ  کے مکمل ترکہ کا حق دار چچازاد بھائی ہوگا۔لہٰذا اگر کلالہ کی وفات کے وقت مذکورہ بھتیجی کے والد حیات تھے تو ان کے ورثہ کی تفصیل بتاکر حصے معلوم کیے جاسکتے ہیں۔فقط واللہ اعلم
                                                  
عنوان: Bitcmade کمپنی کا حکم
سوال: Bitcmade کمپنی کے ساتھ کام کرنا کیسا ہے؟
جواب: مذکورہ کمپنی کی تجارت کا مدار چوں کہ کرپٹو کرنسی پر ہے، (جیسا کہ مذکورہ کمپنی کی ویب سائٹ پر فراہم کردہ معلومات سے معلوم ہوتا ہے،) اور کرپٹو کرنسی میں سرمایہ کاری جیسے خود کرنا جائز نہیں، ( دیکھیے: کرپٹو کرنسی منافع کی غرض سے خریدنا )اسی طرح  کسی ایسی کمپنی میں سرمایہ کاری کرنا بھی جائز نہیں ہوگا  جس کی تجارت  کا  مدار کرپٹو کرنسی پر ہو، لہذا صورتِ  مسئولہ میں  bitcmade نامی کمپنی میں  سرمایہ کاری کرنا سائل کے لیے جائز نہ ہوگا۔Bitcmade.net invites investors to mutually beneficial cooperation to obtain consistently high revenues from International market of crypto-currency, Stock Exchange, Forex industries. The world financial system has shown its inconsistency. Due to the mass of shortcomings in it, the world and individual countries in particular the last decades are experiencing serious economic shocks. The financial crisis has long outgrown the chronic form and its waves are repeated more and more often. Against this background for many serious businessmen crypto-currencies and Stock market for mutual settlements look much more attractive than dollars, euros and, much less. As a result of this preference, stable growth of the rate of the Crypto- currency and Stock market has become successful markets in the world.فقه المعاملات میں ہے:"يشترط في الموكل به -لصحة الوكالة - ثلاثة شروط:(أحدها) أن يكون إتيانه سائغًا شرعًا.وعلى ذلك فلايصح التوكيل بالعقود المحرمة والفاسدة والتصرفات المحظورة شرعًا؛ لأنّ الموكل لايملكه، فلايصحّ أن يفوضه إلى غيره، و لأن التوكيل نوع من التعاون، و التعاون إنما يجوز على البر والتقوى لا على الإثم والعدوان."( الوكالة، المؤكل به، ١ / ١٠٦٧)الفقه الإسلامي و ادلته میں ہے:"وأما الموكل فيه (محل الوكالة): فيشترط فيه ما يأتي: .... أن يكون التصرف مباحاً شرعاً: فلا يجوز التوكيل في فعل محرم شرعاً، كالغصب أو الاعتداء على الغير."(الوكالة، شروط الوكالة، الموكل فيه، ٤ / ٢٩٩٩، ط: دار الفكر)فقط واللہ اعلم
                                                  
عنوان: میزان بینک سے نیا پاکستان اسکیم کے ذریعہ لون لینا
سوال: میزان بینک سے نیا پاکستان اسکیم کے ذریعہ آفس، فلیٹ، گاڑی یا گھر وغیرہ کے لیے لون لینا کیسا ہے؟
جواب: میزان بینک کی ویب سائٹ پر موجود معلومات کے مطابق میزان بینک  "میرا پاکستان میرا گھر " نامی اسکیم میں شرکتِ متناقصہ (diminishing musharka) کے ذریعہ فائنینسنگ کرتا ہے۔ یہ طریقہ شرعی تقاضوں کو پورا نہ کرنے کی وجہ سے ناجائز  ہے  اور   اس میں بیک وقت تین عقد (بیع، شرکت اور اجارہ) ایک ساتھ کرنا لازم آتاہے؛ لہٰذا یہ  سودی  معاملہ کے مشابہ ہے ، اور اس سکیم کے تحت گھر لینا جائز نہیں ہے۔اسی طرح گاڑی کی خریدوفروخت کے لیے "اجارہ "  کے ذریعہ کی جاتی ہے جو کئی شرعی خرابیوں کا مجموعہ ہے،لہذا ان معاملات سے مکمل اجتناب کرنا ضروری ہے۔  تفصیل کے لیے دیکھیے:"مروجہ اسلامی بینکاری" از رفقائے دارالافتاء جامعہ علوم اسلامیہ بنوری ٹاؤن ، مطبوعہ مکتبہ بینات۔  فقط واللہ اعلم
                                                  
عنوان: اسٹاک مارکیٹ میں کاروبار
سوال: اسٹاک مارکیٹ (Stock Market) میں کاروبارکرنا جائز ہے یا نا جائز؟
جواب: اسٹاک ایکسچینج   کی سرمایہ کاری میں اگر مندرجہ ذیل شرائط کا لحاظ رکھاجاتاہوتوجائزہے، ورنہ نہیں:1۔ جس کمپنی کے شیئرز کی خرید و فروخت کی جارہی ہو، خارج میں اس کمپنی کا وجود ہو، صرف کاغذی طور پر رجسٹرڈ نہ ہو۔2۔  اس کمپنی کے کل اثاثے صرف نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔3۔ کمپنی کا کل یا کم از کم اکثر سرمایہ حلال ہو۔4۔ کمپنی کا کاروبار جائز ہو، حرام اشیاء کے کاروبار پر مشتمل نہ ہو۔5۔ شیئرز کی خرید و فروخت میں، خرید و فروخت کی تمام شرائط کی پابندی ہو۔ (مثلاً: شیئرز خریدنے کے بعد وہ مکمل طورپرخریدار کی ملکیت میں  آجائیں، اس کے بعد انہیں آگے فروخت کیا جائے، خریدار کی ملکیت مکمل ہونے اور قبضے سے پہلے شیئرز آگے فروخت کرنا جائز نہیں ہوگا، اسی طرح فرضی خرید و فروخت نہ کی جائے۔)6۔ حاصل شدہ منافع کل کا کل شیئرز ہولڈرز میں تقسیم کیا جاتا ہو، (احتیاطی) ریزرو کے طور پر نفع کا کچھ حصہ محفوظ نہ کیا جاتا ہو۔7۔ شیئرز کی خرید و فروخت کے دوران بالواسطہ یا بلاواسطہ سود اور جوے کے کسی معاہدے کا حصہ بننے سے احتراز کیا جاتا ہو۔8۔ مذکورہ بالا شرائط کا لحاظ رکھ کر اگر کوئی کمپنی سونا، چاندی یا نقدی کی خرید و فروخت کرتی ہے تو اس کے صحیح ہونے کے لیے ایک شرط مزید یہ بھی ہے کہ عوضین پر قبضہ مجلسِ عقد میں ہو، اگر کسی ایک عوض پر قبضہ ادھار ہو تو یہ جائز نہیں ہے۔مذکورہ بالا شرائط کی رعایت کرتے ہوئے اگر شیئرز کا کاروبار کیا جائے تو جائز ہوگا، اور شرائط کا لحاظ نہ رکھنے کی صورت میں یہ کاروبار جائز نہیں ہوگا۔بہرصورت بہتر یہی ہے کہ اس کاروبار سے اجتناب کیا جائے، اس لیے کہ مارکیٹ میں ان تمام شرائط کے ساتھ شیئرز کا کاروبار بہت مشکل ہے، خصوصاً سونا چاندی وغیرہ کی بیع میں مجلسِ عقد میں قبضہ بہت ہی مشکل ہے؛ اس لیے اجتناب کا مشورہ دیا جاتا ہے۔ فقط  واللہ اعلم
                                                  
عنوان: میزان بینک ڈیجیٹل اکاؤنٹ میں سرمایہ کاری کا حکم
سوال: میزان بینک  ڈیجیٹل اکاؤنٹ نیا پاکستان میں جو  انویسٹمنٹ ہے اور اس پر جو نفع ہے، اس کا اسلامی طور پر کیا حکم ہے؟
جواب: میزان بینک سمیت تمام مروجہ اسلامی بینک  کے  معاملات مکمل اسلامی نہیں ہیں؛ لہذا سوال میں مذکور اسکیم سمیت روایتی بینک کے جو معاملات ناجائز ہیں، (مثلاً:  قرض لینا) مروجہ اسلامی بینک  کے بھی وہ معاملات ناجائز ہیں اور  جو   حیلے ان معاملات کو جواز کے دائرے میں لانے کے لیے اختیار کیے گئے ہیں، فقہی و اصولی طور پر وہ قابلِ اشکال بھی ہیں؛  لہذا ایسے معاملات سے اجتناب لازم ہے۔تفصیل کے لیے دیکھیے: "مروجہ اسلامی بینکاری" از رفقائے دارالافتاء جامعہ علوم اسلامیہ بنوری ٹاؤن ، مطبوعہ مکتبہ بینات۔  فقط واللہ اعلم
                                                  
عنوان: بٹ کوائن کی خرید و فروخت کا حکم
سوال: بٹ کوائن کی خرید و فروخت حلال ہے؟
جواب: ’’بٹ کوائن‘‘ محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط بالکل موجود نہیں ہیں، لہذا موجودہ  زمانے میں  " کوائن" یا  "ڈیجیٹل کرنسی" کی خرید و فروخت کے نام سے انٹرنیٹ پر اور الیکٹرونک مارکیٹ میں جو کاروبار چل رہا ہے وہ حلال اور جائز نہیں ہے، وہ محض دھوکا ہے، اس میں حقیقت میں کوئی مادی چیز نہیں ہوتی، اور اس میں قبضہ بھی نہیں ہوتا صرف اکاؤنٹ میں کچھ عدد آجاتے ہیں، اور یہ فاریکس ٹریڈنگ کی طرح سود اور جوے کی ایک شکل ہے، اس لیے  " بٹ کوائن" یا کسی بھی  " ڈیجیٹل کرنسی" کے نام نہاد کاروبار میں پیسے لگانا اور خرید و فروخت میں شامل ہونا جائز نہیں ہے۔(  تجارت کے مسائل کا انسائیکلوپیڈیا، 2/ 92)فقط واللہ اعلم
                                                  
عنوان: گورنمنٹ سکیم میں گھر خریدنے کے لیےقرض لینا
سوال: آج کل ایک گورنمنٹ سکیم چل رہی ہے، جس میں مکان کے لیے قرض دیا جارہا ہے جس کی قسطیں  بیس سال تک  کی ہیں اور اس میں پانچ فیصد انسینٹو (incentive) لیا جارہا ہے جو کہ  بیس سال میں مکان کی قیمت بڑھنے کے حساب سے بتایا جارہا ہے تو اس حساب سے وہ بتا رہے ہیں پانچ فیصد انسینٹو صحیح ہے ۔میری رہنمائی فرمائیں۔
جواب: صورتِ  مسئولہ میں انسینٹو (incentive ) سے مراد اگر قرض کی رقم پر اضافہ ہے یعنی گورنمنٹ پانچ فیصد زائد رقم وصول کرتی ہے تو پھر یہ سودی معاملہ ہونے کی وجہ سے حرام ہے۔فتاوی شامی میں ہے:"وفي الأشباه كل قرض جر نفعا حرام فكره للمرتهن سكنى المرهونة بإذن الراهن.(قوله: كل قرض جرّ نفعًا حرام) أي إذا كان مشروطًا كما علم مما نقله عن البحر، وعن الخلاصة وفي الذخيرة وإن لم يكن النفع مشروطًا في القرض، فعلى قول الكرخي: لا بأس به ويأتي تمامه."(کتاب البیوع باب المرابحہ فصل فی القرض ج نمبر ۵ ص نمبر ۱۶۶،ایچ ایم سعید)فقط واللہ اعلم
                                                  
عنوان: سکیورٹی ڈپوزٹ کی شرعی حیثیت
سوال: کرایہ دار کو دکان دینے سے پہلے سیکیورٹی کی مد میں ہم نے فی دکان پانچ لاکھ روپے وصول کیے،  چھ سال کا ایگریمنٹ کیا ہے  اور انہی پیسوں سے اپنی زمین پر مارکیٹ آباد  کی ہے،  چھ سال بعد یا تو ہم یہ رقم واپس کریں گے یا پھر اگلے چھ سال کے  لیے ایگریمنٹ کریں گے۔ اس کی شرعی حیثیت کیا ہے؟
جواب: کرایہ دار سے سیکیورٹی ڈپازٹ کے عنوان سے  جو رقم  وصول کی جاتی ہے، اِس کی حیثیت ابتداءً امانت کی ہے اور انتہاءً قرض کی، لہذا جس طرح کسی  سے قرض وصول کر کے اُس کا استعمال کرنا جائز ہے، اسی طرح  (ضرورت اور تعامل الناس کی وجہ سے) سیکیورٹی ڈپازٹ  کی مد میں رقم وصول کرنا اور اُس کا استعمال کرنا جائز ہے۔پھر ایگریمنٹ کی مدت مکمل ہونے کے بعد اگر کرایہ دار یا مالکِ دکان معاہدہ کی تجدید نہ چاہیں تو یہ رقم کرایہ دار کو واپس کرنا ضروری ہوگا، ہاں اگر اس نے کچھ کرایہ ادا نہیں کیا تو اس کے بقدر اس رقم میں سے کٹوتی کی اجازت ہوگی، اور اگر کرایہ دار اور مالکِ دکان دونوں معاہدے کی تجدید پر راضی ہوں تو اس رقم کو اگلی مدت کے لیے بطورِ سیکیورٹی ڈپازٹ یا کرائے کی مد میںاستعمال کرنا بھی  درست ہو گا۔  فقط واللہ اعلم
                                                  
عنوان: اسٹاک ایکسچینج کا حکم
سوال: کیا اسٹاک ایکسچینج کا کام کرنا جائز ہے، جس میں ہم سرمایہ کاری کرتے ہیں، اور نفع حاصل کرتے ہیں؟
جواب: اسٹاک ایکسچینج میں سرمایہ کاری کرنا  نہ تو مطلقًا حرام ہے، اور  نہ  ہی مطلقًا جائز ہے، اگر حصص کی خرید و فرخت کے وقت درج ذیل  شرائط کی پاس داری کرتے ہوئے  سرمایہ کاری کی جائے تو یہ سرمایہ کاری جائز ہوگی:1-  حقیقی کمپنی کے شیئرز کی خریداری کی جائے، ورچوئل  کمپنی کے شیئرز کی خریداری نہ کی جائے۔2-   حلال  سرمایہ  والی کمپنی کے شیئرز خریدے جائیں، بینک یا حرام کاروبار کرنے والے اداروں کے شیئرز کی خریداری نہ ہو۔3-   کمپنی نے بینک سے سودی قرضہ نہ لیا ہو۔4-  کمپنی  کا کاروبار حلال ہو۔5-    اس کمپنی کے کل اثاثے نقد کی شکل میں نہ ہوں، بلکہ اس کمپنی کی ملکیت میں جامد اثاثے بھی موجود ہوں۔6-  کمپنی کا کل یا کم از کم اکثر سرمایہ حلال ہو۔7-  شیئرز کی خرید و فروخت میں، خرید و فروخت کی تمام شرائط کی پابندی ہو۔8-   کمپنی حاصل شدہ منافع کل کا کل شیئرز ہولڈرز میں تقسیم کرتی ہو۔9-  شیئرز  اور اس کی قیمت کی ادائیگی  دونوں ادھار نہ ہو۔10-  شیئرز کی خرید و فروخت میں جوے کی صورت نہ ہو۔تفصیل کے  لیے دیکھیے:اسٹاک ایکسچینج میں سرمایہ کاری کرنا / شیئرز کی خرید و فروخت / ذخیرہ اندوزی کرنا فقط واللہ اعلم
                                                  
عنوان: ایک بیٹے کے نام کردہ زمین کیا مرحوم والد کے ترکہ میں شامل ہوگی؟
سوال: والد صاحب نے اپنےحیات میں 2مرلہ زمین  کاایک بیٹے کے نام پر انتقال کردیا بوجہ حکومتی ٹیکس کے ،اب تقسیم وراثت کے دوران  ہم بھائیوں سے  وہ بھائی کہتا ہے کہ اس 2مرلہ زمین پر میرا حق ہے۔ سوال یہ ہے کہ اس 2مرلہ زمین پر صرف اس بھائی کا حق ہے یا یہ زمین تمام بھائیوں میں برابر تقسیم کی جائے گی؟
جواب: صورتِ  مسئولہ میں  سائل کے والد نے  اگر  مذکورہ دو مرلہ زمین اپنے ایک  بیٹے کے نام پر منتقل کرکےاپنا تصرف و قبضہ ختم کرکے  مذکورہ بیٹے کو اس  زمین پر مالکانہ تصرف و قبضہ  دے دیا تھا،  تو اس صورت میں وہ زمین اس بیٹے کی ملکیت شمار ہوگی، مرحوم والد کے ترکہ میں شامل نہ ہوگی، البتہ اگر والد نے ٹیکس سے بچنے کی خاطر مذکورہ زمین محض بیٹے کے نام پر کی تھی، اور  اپنا قبضہ و تصرف بالکلیہ ختم کرکے مذکورہ بیٹے کو اس کا مکمل طور پر مالکانہ قبضہ نہیں دیا تھا، تو اس صورت میں مذکورہ زمین والد کی ہی شمار ہوگی، اور ان کی وفات کے بعد  ترکہ میں شامل کی جائے گی، اور حصصِ شرعیہ کے تناسب سے مرحوم کے تمام شرعی وارثوں میں تقسیم ہوگی۔ مجلة الأحكام العدلية میں ہے:"(المادة 850) إذا وهب أحد لابنه الكبير العاقل البالغ شيئا يلزم التسليم والقبض."(الباب الأول: بيان المسائل المتعلقة بعقد الهبة، الفصل الأول: في بيان المسائل المتعلقة بركن الهبة وقبضها، 1 / 164، ط: نور محمد، كارخانه تجارتِ كتب، آرام باغ، كراتشي)فقط واللہ اعلم
                                                  
عنوان: اخوت فاؤنڈیشن میں کام کرنے اور تنخواہ لینے کا حکم
سوال: ایک صاحب جو کہ اس اخوت فاؤنڈیشن میں کام کرتے ہیں انہوں نے بتایا کہ کنسٹرکشن کے لیے 500,000 (پانچ لاکھ) قرضہ دینے پر 112,000 روپے مختلف پروسس کی مد میں اضافی وصول کیے جاتے ہیں، مثلا پیپر فائل کی مد میں، ڈیتھ انشورنس کی مد میں وغیرہ وغیرہ۔ وہ صاحب یہ پوچھنا چاہتے ہیں کہ اگر یہ سود یا قمار وغیرہ ہے(کیوں کہ جامعہ کے فتوی کے مطابق یہ ادارہ بھی سودی معاملات پر مشتمل ہے) تو کیا میرا وہاں کام کرنااور تنخواہ لینا جائز ہو گا ؟
جواب: آپ نے مذکورہ ادارے سے قرض کے معاہدے کی تفصیل نہیں لکھی، تاہم ہمارے پاس اس ضمن میں اب تک جو سوالات آئے ہیں، ان کے مطابق ایک سائل نے یہ بتایا کہ اخوت ایک ویلفئیر ادارہ ہے، جو تیس ہزار قرضہ دیتا ہے، جس کی واپسی تیس ہزار ہی کرنا ہوتی ہے، لیکن 500 روپے ایڈوانس بھی لیتا ہے،  جس میں سے 150 روپے کاغذات کی فیس کے لیے اور باقی ڈیتھ انشورنس ہے کہ اگر کوئی مرجائے تو اس کا قرضہ معاف ہوگا، یہی ڈیتھ انشورنس والی رقم وہ قرضہ قسط ختم ہونے کے بعد بھی واپس نہیں دیتے۔ اسی طرح آپ نے بھی سوال میں یہ بات ذکر کی ہے کہ پانچ لاکھ قرضہ دینے کی صورت میں بھی کچھ رقم ڈیتھ انشورنس کی مد میں کاٹتے ہیں،اس تفصیل  کے مطابق مذکورہ ادارہ سے قرضہ لینا شرعاً جائز نہیں ہو گا؛ کیوں کہ انشورنس کی مد میں جو رقم کاٹی جاتی ہے شرعاً یہ سود اور جوئے کا مجموعہ ہے جو حرام اور ناجائز ہے  اور ناجائز شروط سے مشروط ہونے کی وجہ سے یہ قرضہ لینا بھی ناجائز ہو گا۔  مذکورہ ادارے کے قرضہ دینے کا طریقہ کار انشورنس کی شرط کے ساتھ مقید ہونے کی وجہ سے گویا سود اور جوئے کا مجموعہ ہے ، اس لیے اس ادارے میں کام کرنا  اور تنخواہ  لینا  جائز نہیں ہوگا۔الدر المختار وحاشية ابن عابدين (رد المحتار) (6/ 403):"لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه، وهو حرام بالنص".فقط واللہ اعلم
                                                  
عنوان: بی فار یو میں سرمایہ کاری
سوال: B4U کمپنی میں تجارت کرنا جائز ہے کہ نہیں؟
جواب: مذکورہ کمپنی میں سرمایہ کاری کرنا جائز نہیں۔تفصیل کے  لیے دیکھیے:بی فار یو کمپنی میں سرمایہ کاری کرنافقط واللہ اعلم
                                                  
عنوان: بیٹیوں کو روپے کے عوض بیچنا
سوال: بیٹیوں کو روپے  کے عوض بیچنا جائز ہے یا نہیں ؟
جواب: واضح رہے کہ خریدو فروخت   اور تجارت کے صحیح ہونے کے لیے بنیادی شرط یہ ہے کہ ایک طرف مال اور دوسری طرف ایسی چیز ہو جو ثمن بننے کے صلاحیت رکھتی ہو، اس بنیادی شرط کے پاۓ جانے کے بعد  ہی بیع و شرا (خرید و فروخت)صحیح ہوسکتی ہے۔ آزاد  انسان  مال بھی نہیں ہے اور انسان اپنی اولاد کی جان کا مالک  بھی نہیں ہوتا، بلکہ انسان کی اپنی جان اور اپنا جسم بھی  اس کے پاس اللہ تبارک و تعالی کی امانت  ہے، جس  سے  وہ حدود میں رہ کر نفع تو حاصل کرسکتا ہے لیکن اُسے  اپنی ہی جان پر  ایسی ملکیت حاصل نہیں کہ وہ اپنی جان یا اپنے کسی عضو  کو ہبہ یا فروخت کرسکے؛ لہٰذا  اپنی بیٹی کو پیسوں کے عوض بیچنا  بھی جائز نہیں ہے ۔چنانچہ فتاوٰی شامی میں ہے :" هو مبادلة شيء مرغوب فيه بمثله على وجه مخصوص...ومحله المال."( الدر المختار: كتاب البيوع ، (١/٥٠١) ط: سعيد)اسی طرح "فتاوی عا لمگیری" میں ہے:"وَأَمَّا مَا يَرْجِعُ إلَى الْوَاهِبِ، فَهُوَ أَنْ يَكُونَ الْوَاهِبُ مِنْ أَهْلِ الْهِبَةِ، وَكَوْنُهُ مِنْ أَهْلِهَا أَنْ يَكُونَ حُرًّا عَاقِلًا بَالِغًا مَالِكًا لِلْمَوْهُوبِ حَتَّى لَوْ كَانَ عَبْدًا أَوْ مُكَاتَبًا أَوْ مُدَبَّرًا أَوْ أُمَّ وَلَدٍ أَوْ مَنْ فِي رَقَبَتِهِ شَيْءٌ مِنْ الرِّقِّ أَوْ كَانَ صَغِيرًا أَوْ مَجْنُونًا أَوْ لَا يَكُونُ مَالِكًا لِلْمَوْهُوبِ لَا يَصِحُّ، هَكَذَا فِي النِّهَايَةِ. وَأَمَّا مَا يَرْجِعُ إلَى الْمَوْهُوبِ فَأَنْوَاعٌ، مِنْهَا: أَنْ يَكُونَ مَوْجُودًا وَقْتَ الْهِبَةِ فَلَا يَجُوزُ هِبَةُ مَا لَيْسَ بِمَوْجُودٍ وَقْتَ الْعَقْدِ ... ومِنْهَا: أَنْ يَكُونَ مَالًا مُتَقَوِّمًا فَلَا تَجُوزُ هِبَةُ مَا لَيْسَ بِمَالٍ أَصْلًا كَالْحُرِّ وَالْمَيْتَةِ وَالدَّمِ وَصَيْدِ الْحَرَمِ وَالْخِنْزِيرِ وَغَيْرِ ذَلِكَ، وَلَا هِبَةُ مَا لَيْسَ بِمَالٍ مُطْلَقٍ كَأُمِّ الْوَلَدِ وَالْمُدَبَّرِ الْمُطْلَقِ وَالْمُكَاتَبِ، وَلَا هِبَةُ مَا لَيْسَ بِمَالٍ مُتَقَوِّمٍ كَالْخَمْرِ، كَذَا فِي الْبَدَائع."(4 / 374، کتاب الھبة، ط؛رشیدیة)نیز فتاوی عالمگیری میں ہے:"وَأَمَّا حُكْمُهَا فَوُجُوبُ الْحِفْظِ عَلَى الْمُودَعِ وَصَيْرُورَةُ الْمَالِ أَمَانَةً فِي يَدِهِ وَوُجُوبُ أَدَائِهِ عِنْدَ طَلَبِ مَالِكِهِ، كَذَا فِي الشُّمُنِّيِّ". (4/338، کتاب الودیعہ، ط؛رشیدیة)فقط واللہ اعلم
                                                  
عنوان: بی فور یو کا حکم
سوال: B4u کمپنی میں کاروبار کرسکتے ہیں؟
جواب: مذکورہ ادارہ میں سرمایہ کاری جائز نہیں۔ فقط واللہ اعلمتفصیل کے لیے درج ذیل لنک دیکھیے:’’بی فور یو‘‘ (B4U) کمپنی میں منافع فکس (متعین) نہ ہونے کی صورت میں سرمایہ کاری کرنے کا حکمبی فار یو کمپنی میں سرمایہ کاری کرنا
                                                  
عنوان: بی فار یو کمپنی میں سرمایہ کاری کرنا
سوال: بی 4 یو کمپنی میں سرمایہ کاری کرنے کا حکم یہ ہے کہ جو معلومات آپ کے پاس ہیں وہ غلط ہے ، یہ ایک ایسی کمپنی ہے جو کریپٹو کرنسیوں میں کام نہیں کرتی ہے ، یہ ایک ایسی کمپنی ہے جس کے پاس کھیت اور فیکٹریاں ہیں ، اور اس کمپنی کی ویب سائٹ پر فتوے کے بارے میں آپ کا کیا جواب ہے ، اور اس سے کمپنی اور سرمایہ کاروں کے درمیان منافع تقسیم ہوتا ہے۔ براہ کرم اپنے الفاظ کو متحد کریں اور اگر آپ کے پاس کوئی ردعمل ہے تو آپ کو سائٹ پر فتویٰ کا جواب نہیں دینا چاہئے۔
جواب: B4u Trading نامی کمپنی کی آفیشل ویب سائٹ ( b4utrading.pk )  پر کمپنی کے حوالے سے  فراہم کردہ  معلومات  کے مطابق مذکورہ کمپنی کی تجارت کا 60 فیصد مدار کرپٹو کرنسی میں سرمایہ کاری کرنے پر ہے،  لہذا سائل کا یہ دعوی کہ : " یہ ایک ایسی کمپنی ہے جو  کرپٹو کرنسی میں کام نہیں کرتی" خلاف حقیقت ہے، لہذا سائل اپنی معلومات درست کرلے۔کرپٹو کرنسی میں سرمایہ کاری جیسے خود کرنا جائز نہیں اسی طرح سے  کسی ایسی کمپنی میں سرمایہ کاری کرنا بھی جائز نہیں جس کی تجارت زیادہ مدار کرپٹو کرنسی پر ہو۔ B4U a Secure Cryptocurrency Trading Company its Infrastructure Facilitates Investment in the Cryptocurrencies industry with Daily Profit Growth on Investment.B4U is group of people who have large experience of trading, investment tricks and market scope. By using their skills and expertise we trade your investment in the market and earn profit. our major investment domains are as following: Investment in property deals Investment in Crypto Exchange Investment in Information Technologies Investment in Transport Services Investment in TradingProfit MethodB4U Global allocates 60% of its investors' deposits to cryptocurrency trading and the remaining 40% is invested in other business areas such as transport, technology, real estate and other divisions that will be added to their portfolio.In this way investors receive from 7% to 20% monthly returns on their deposits.دیکھئے: کرپٹو کرنسی منافع کی غرض سے خریدنافقه المعاملات میں ہے:"يشترط في الموكل به - لصحة الوكالة - ثلاثة شروط:(أحدها) أن يكون إتيانه سائغًا شرعًا.وعلى ذلك فلايصح التوكيل بالعقود المحرمة والفاسدة والتصرفات المحظورة شرعًا؛ لأنّ الموكل لايملكه، فلايصحّ أن يفوضه إلى غيره، و لأن التوكيل نوع من التعاون، و التعاون إنما يجوز على البر والتقوى لا على الإثم والعدوان."( الوكالة، المؤكل به، ١ / ١٠٦٧)الفقه الإسلامي و ادلته میں ہے:"وأما الموكل فيه (محل الوكالة): فيشترط فيه ما يأتي: ....أن يكون التصرف مباحاً شرعاً: فلا يجوز التوكيل في فعل محرم شرعاً، كالغصب أو الاعتداء على الغير."(الوكالة، شروط الوكالة، الموكل فيه، ٤ / ٢٩٩٩، ط: دار الفكر)۔ فقط واللہ اعلم
                                                  
عنوان: چوری کی بجلی استعمال کرنا
سوال: چوری کی بجلی استعمال کرنا کیسا ہے؟
جواب: کنڈے اور چوری کی بجلی کا استعمال ناجائز  ہے،اور چوں کہ  یہ  بجلی پوری قوم کی امانت ہے؛  اس  لیے اس چوری کی قباحت اور  بھی زیادہ ہے، پھر شخصی معاملات کی معافی تلافی ممکن ہے، لیکن بجلی کی چوری میں یہ بھی ممکن نہیں  ؛ اس لیے کہ    اس چوری کی معافی کی صورت یہی ہوسکتی ہے کہ پوری قوم سے اس چوری کو معاف کرایا جائے جو کہ عملاً ممکن نہیں ہے؛ لہذا چوری کی بجلی استعمال کرنا شرعا ناجائز اور حرام ہے،اس سے اجتناب لازم ہے۔آپ کے مسائل اور ان کا حل میں مذکور ہے:"سرکاری ادارے پوری قوم کی ملکیت ہیں، اور ان کی چوری بھی اسی طرح جرم ہے جس طرح کہ کسی ایک فرد کی چوری حرام ہے، بلکہ سرکاری اداروں کی چوری کسی خاص فرد کی چوری سے بھی زیادہ سنگین ہے؛ کیوں کہ ایک فرد سے تو آدمی معاف بھی کراسکتا ہے، لیکن آٹھ کروڑ افراد میں سے کس کس آدمی سے معاف کراتا پھرے گا؟ (186/7)مفتی محمد شفیع صاحب رحمہ اللہ سورۂ آلِ عمران کی آیت نمبر 161 کی تفسیر میں تحریر فرماتے ہیں:"لفظِ ’’غلول‘‘  مطلق خیانت کے معنی میں بھی استعمال ہوتا ہے اور خاص کر مال غنیمت کی خیانت کے لیے بھی اور مالِ غنیمت میں چوری اور خیانت کا جرم عام چوریوں اور خیانتوں سے زیادہ اشد ہے؛ کیوں کہ مالِ غنیمت میں پورے لشکرِ اسلام کا حق ہوتا ہے، تو جس نے اس میں چوری کی اس نے سینکڑوں ہزاروں آدمیوں کی چوری کی، اگر کسی وقت اس کو تلافی کا خیال بھی آوے تو بہت مشکل ہے کہ سب کو ان کا حق پہنچائے یا معاف کرائے۔ بخلاف دوسری چوریوں کے کہ مال کا مالک معلوم و متعین ہے، کسی وقت اللہ نے توبہ کی توفیق دی تو اس کا حق ادا کر کے یا معاف کرا کر بری ہوسکتا ہے"۔فقط واللہ اعلم
                                                  
عنوان: سگریٹ نوشی اور سگریٹ کے کاروبار کا حکم
سوال: سگریٹ پینے کا حکم کیا ہے؟اور اس کا کاروبار کرنا کیسا ہے؟
جواب: سگریٹ  نوشی فی نفسہ مباح ہے،  تاہم اس سے منہ میں بد بو ہوجانے کے سبب مکروہ تنزیہی ہے۔سگریٹ کی خریدو فروخت جائز ہے، تاہم اس سے بہتر کوئی اور حلال کاروبار میسر ہو تو وہ اختیار کرنا چاہیے۔فتاوی رشیدیہ میں ہے:’’سوال: حقہ پینا، تمباکو کا کھانا یا سونگھنا کیسا ہے؟ حرام ہے یا مکروہ تحریمہ یا مکروہ تنزیہہ ہے؟ اور تمباکو فروش اور نیچے بند کے گھر کا کھانا کیسا ہے؟جواب: حقہ پینا، تمباکو کھانا مکروہِ تنزیہی ہے اگر بو آوے، ورنہ کچھ حرج نہیں اور تمباکو فروش کا مال حلال ہے، ضیافت بھی اس کے گھر کھانا درست ہے‘‘۔( کتاب جواز اور حرمت کے مسائل، ص: 552، ط: ادراہ صدائے دیوبند) تفصیل کے لئے دیکھئے:نسوار، پان، بیڑی، سیگریٹ اور گٹکا کھانا فقط واللہ اعلم
                                                  
عنوان: موٹر سائیکل کمیٹی حلال کاروبار ہے؟
سوال: موٹر  سائیکل  کمیٹی  حلال کاروبار  ہے ؟
جواب: آپ نے سوال میں مذکورہ کاروبار کا طریقہ ذکر نہیں کیا،تاہم اگر آپ کی مراد یہ ہو کہ ایک کمیٹی ڈالی جائے جس   میں تمام شرکاء برابر رقم جمع کرائیں، اور انہیں برابر رقم پر ہی موٹر سائیکل بذریعہ قرعہ اندازی  فراہم کی جائے ،نیز تمام شرکاء اخیرتک شریک رہیں  (ایسانہ ہوکہ جس کی کمیٹی نکلتی جائے وہ موٹر سائیکل وصول کرکے بقیہ اقساط سے بری الذمہ ہوتاجائے)  اسی طرح ہر شریک کو  ہر وقت بطورِ قرض  جمع کرائی گئی اپنی رقم واپس لینے کے مطالبہ کا پورا حق ہو، اس پر جبر نہ ہو،  تو اس صورت میں اس طرح کی بی سی (کمیٹی) ڈالنا اور بذریعہ قرعہ اندازی موٹر سائیکل دینا جائزہوگا۔اور اگر  یہ صورت ہو کہ   جس  جس ممبر کا پہلے نام نکل رہا ہے، اس کی بقایا اقساط معاف ہوجاتی ہیں تو اس صورت میں اس کمیٹی میں شامل ہونا درست نہ ہوگا، کیوں کہ کمیٹی ممبر کو یہ فائدہ قرض کی وجہ سے ہو رہا ہے، اور وہ قرض پر مشروط نفع اٹھارہا ہے اور قرض پر مشروط نفع سود ہے جو کہ ناجائز ہے۔مزید  تفصیل کے لیے مندرجہ ذیل لنک ملاحظہ کریں:کمیٹی جمع کرکے بذریعہ قرعہ اندازی موٹر سائیکل تقسیم کرناموٹر سائیکل کی قرعہ اندازی کی ایک صورتلکی کمیٹی سے موٹر سائیکل حاصل کرنے کا حکماور اگر آپ کی مراد کچھ اور ہو تو اس کو وضاحت کے ساتھ لکھ کر سوال دوبارہ بھیج دیں۔ فقط واللہ اعلم
                                                  
عنوان: بینک ملازم کے بچے کو پڑھا کر فیس وصول کرنا
سوال: ایک آدمی  بینک ملازم کے بچے کو پڑھانے  جاتا ہے اور فیس بھی اس سے لیتا ہے،  اس میں کوئی  حرج تو نہیں ہے؟  اگر ہےتوکیاہے؟
جواب: اگر کوئی شخص کسی بینک کے ملازم کے گھر اُس کے بچے کو ٹیوشن پڑھانے جاتا ہو اور اُس سے فیس وصول کرتا ہو تو ٹیوشن پڑھانے والا چوں کہ  اپنے پڑھانے کی فیس وصول کرتا ہے اور پڑھانا ایک جائز کام ہے ؛ اور مذکورہ صورت میں فیس میں دی گئی رقم (یعنی نوٹ کا سودی ہونا مصرح و ) متعین نہیں؛  اس لیے ٹیوٹر   کا بینک ملازم سے فیس وصول کرنا جائز ہو گا، تاہم اس میں کراہت ہوگی ۔الدر المختار وحاشية ابن عابدين (رد المحتار) (6/ 189):وإن كانا مما لا يتعين فعلى أربعة أوجه فإن أشار إليها ونقدها فكذلك يتصدق (وإن أشار إليها ونقد غيرها أو) أشار (إلى غيرها) ونقدها (أو أطلق) ولم يشر (ونقدها لا) يتصدق في الصور الثلاث عند الكرخي قيل (وبه يفتى) والمختار أنه لا يحل مطلقا كذا في الملتقى ولو بعد الضمان هو الصحيح كما في فتاوى النوازل واختار بعضهم الفتوى على قول الكرخي في زماننا لكثرة الحرام وهذا كله على قولهما۔فقط واللہ اعلم
                                                  
عنوان: سود کی رقم سے سڑک کی تعمیر
سوال: ایک شخص کے گھر کے سامنے سڑک بہت خراب ہے، سرکار صحیح نہیں کراتی ہے تو کیا سود کے پیسے سے اس سڑک کو صحیح کراسکتے ہیں یا نہیں؟
جواب: اگر کسی شخص کو بینک کے ذریعہ سود کی رقم  ملی ہو تو اس رقم  سے متعلق اصل حکم یہ ہے کہ وہ بینک سے سودی رقم وصول ہی نہ کرے اور اگر بینک سے وصول کر چکا ہو تو اس کا حکم یہ ہے کہ وہ ثواب کی نیت کے بغیر غرباء کو دے دے، از خود اس رقم میں کوئی تصرف کرنا یا اس کو کسی مصرف میں استعمال کرنا جائز نہیں؛ لہٰذا اس رقم سے خود سڑک کی تعمیر کرنا بھی درست نہیں ہے۔ فقط واللہ اعلم
                                                  
عنوان: قسط جلدی ادا کرنے پر رقم میں رعایت کرنا
سوال: زید اقساط پر اشیاء بیچنے کا کاروبار کرتا ہے۔ بوقت بیع گاہک کے ساتھ یہ بھی طے کرتا ہے کہ اگر آپ نے وقت سے پہلے اپنی اقساط پورے ادا کردیے تو میں اتنی رقم کم لے لوں گا۔ یعنی بوجہ قبل از وقت وصولی کسٹمر کو قرضہ میں ریلیف دیا جاتا ہے۔ کیا یہ طریقہ شرعی لحاظ سے ٹھیک ہے؟
جواب: واضح رہے کہ کسی بھی چیز کی خرید و فروخت چاہے نقد کی صورت میں ہو یا قسطوں کی شکل میں اس میں اس بات کا لحاظ رکھنا ضروری ہے کہ جو رقم معاملہ کرتے وقت  متعین ہوجائے وہی رقم وصول کی جائے گی۔قسط کی ادائیگی میں تاخیر پر اس متعین کردہ رقم سے زائد وصول کرنے کی شرط لگانا یا قسط جلدی ادا کرنے پر اس سے کم رقم وصول کرنے کی شرط لگانا،دونوں ناجائز ہیں۔لہذا صورتِ مسئولہ میں معاملہ کرتے وقت یہ شرط لگانا کہ اگر آپ  قسط جلدی ادا کر دوگے تو میں اتنی رقم کی رعایت کر دوں گا،یہ شرط جائز نہیں ہے۔  ہاں  اگر معاملہ کرتے وقت ایسی کوئی شرط نہیں لگائی  گئی اور بعد میں بیچنے والا خود بغیر کسی شرط کے اس رقم میں رعایت کر نا چاہے یا مکمل رقم معاف کرنا چاہے تو کر سکتا ہے۔فقط واللہ اعلم
                                                  
عنوان: اسٹیٹ لائف انشورنس کروانا
سوال: اسٹیٹ لائف انشورنس کروانا کیسا ہے؟
جواب: ’’اسٹیٹ لائف انشورنس‘‘ سمیت انشورنس /بیمہ کے جتنے مروجہ طریقے ہیں  وہ  سود  اور  قمار  (جوا)  کا  مرکب  ہیں ، اور  سود  اور  قمار کا لین دین  شریعت  مطہرہ  میں  بنصِ  قرآنی حرام ہے، لہٰذا کسی بھی شخص کے لیے کسی بھی انشورنس کمپنی کے ساتھ کسی بھی قسم کی انشورنس/بیمہ کا کوئی معاہدہ کرنا جائز نہیں ہے۔قرآن کریم میں ہے:﴿الَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ذٰلِكَ بِأَنَّهُمْ قَالُوآ اِنَّمَا الْبَيْعُ مِثْلُ الرِّبَا وَأَحَلَّ اللّٰهُ الْبَيْعَ وَحَرَّمَ الرِّبَا فَمَنْ جَآءَهُ مَوْعِظَةٌ مِنْ رَبِّهِ فَانْتَهَى فَلَهُ مَا سَلَفَ وَأَمْرُهُ إِلَى اللّٰهُ وَمَنْ عَادَ فَأُولَئِكَ أَصْحٰبُ النَّارِ هُمْ فِيهَا خٰلِدُونَ﴾[البقرة:۲۷۵ ]﴿يَآأَيُّهَا الَّذِينَ اٰمَنُوآ إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ﴾[المائدة: ۹۰ ]حدیث شریف میں ہے:"عن جابر قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»."(صحیح مسلم، باب لعن آکل الربوٰ و موکله، ج:۳ ؍ ۱۲۱۹ ، ط:داراحیاءالتراث العربی)         مصنف ابن ابی شیبہ میں ہے:"عن ابن سیرین قال: کل شيءٍ فیه قمار فهو من المیسر".(کتاب البیوع و الأقضیة ، البیض الذی یقامر فیه، ج:۴ ؍۴۸۳ ،مکتبة الرشد الریاض)فتاویٰ شامی میں ہے:"لأن القمار من القمر الذي يزداد تارةً وينقص أخرى، وسمي القمار قماراً ؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر و الإباحة، فصل في البیع، ج:۶ ؍۴۰۳ ،ط:سعید )الفقہ الاسلامی و ادلتہ میں ہے:"أنواع التأمين:التأمين من حيث الشكل نوعان: ۱  - تأمين تعاوني ...۲  - تأمين تجاري أو التأمين ذو القسط الثابت، وهو المراد عادة عند إطلاق كلمة التأمين، وفيه يلتزم المستأمن بدفع قسط معين إلى شركة التأمين القائمة على المساهمة، على أن يتحمل المؤمن (الشركة) تعويض الضرر الذي يصيب المؤمن له أو المستأمن. فإن لم يقع الحادث فقد المستأمن حقه في الأقساط، وصارت حقاً للمؤمن. وهذا النوع ينقسم من حيث موضوعه إلى: ۱  - تأمين الأضرار: وهو... ۲  - وتأمين الأشخاص: وهو يشمل:التأمين على الحياة: وهو أن يلتزم المؤمن بدفع مبلغ لشخص المستأمن أو للورثة عند الوفاة، أو الشيخوخة، أو المرض أو العاهة، بحسب مقدار الإصابة.والتأمين من الحوادث الجسمانية: وهو أن يلتزم المؤمن بدفع مبلغ معين إلى المؤمن له في حالة إصابته أثناء المدة المؤمن فيها بحادث جسماني، أو إلى مستفيد آخر إذا مات المستأمن. ... أما التأمين التجاري أو التأمين ذو القسط الثابت: فهو غير جائز شرعاً، وهو رأي أكثر فقهاء العصر ... وسبب عدم الجواز يكاد ينحصر في أمرين: هما الغرر والربا. أما الربا: فلا يستطيع أحد إنكاره؛ لأن عوض التأمين ناشئ من مصدر مشبوه قطعاً؛ لأن كل شركات التأمين تستثمر أموالها في الربا، وقد تعطي المستأمن (المؤمن له) في التأمين على الحياة جزءاً من الفائدة، والربا حرام قطعاً في الإسلام ... والربا واضح بين العاقدين: المؤمن والمستأمن ؛ لأنه لا تعادل ولا مساواة بين أقساط التأمين وعوض التأمين، فما تدفعه الشركة قد يكون أقل أو أكثر، أو مساوياً للأقساط، وهذا نادر. والدفع متأخر في المستقبل. فإن كان التعويض أكثر من الأقساط، كان فيه ربا فضل وربا نسيئة، وإن كان مساوياً ففيه ربا نسيئة، وكلاهما حرام ... أما الغرر: فواضح في التأمين؛ لأنه من عقود الغرر: وهي العقود الاحتمالية المترددة بين وجود المعقود عليه وعدمه، وقد ثبت في السنة حديث صحيح، رواه الثقات عن جمع من الصحابة: «أن رسول الله صلى الله عليه وسلم نهى عن بيع الغرر». ويقاس على البيع عقود المعاوضات المالية، فيؤثر الغرر فيها، كما يؤثر في عقد البيع. وعقد التأمين مع الشركات من عقود المعاوضات المالية، لا التبرعات، فيؤثر فيه الغرر، كما يؤثر في سائر عقود المعاوضات المالية، وقد وضعه رجال القانون تحت عنوان (عقود الغرر) ؛ لأن التأمين لا يكون إلا من حادث مستقبل غير محقق الوقوع، أو غير معروف وقوعه، فالغرر عنصر لازم لعقد التأمين. والغرر في التأمين في الواقع كثير، لا يسير، ولا متوسط؛ لأن من أركان التأمين: الخطر، والخطر حادث محتمل لا يتوقف على إرادة العاقدين. والمؤمن له لا يستطيع أن يعرف وقت العقد مقدار ما يعطي، أو يأخذ، فقد يدفع قسطاً واحداً، ويقع الخطر، فيستحق جميع ما التزم به المؤمن، وقد يدفع جميع الأقساط، ولا يقع الخطر، فلا يأخذ شيئاً وكذلك حال المؤمن، لا يعرف عند العقد مقدار ما يأخذ، أو ما يعطي ".                                       (القسم الثالث:العقوداو التصرفات المدنیة، أنواع التامین،ج:۵ ؍۳۴۲۱۔۔۳۴۲۵،ط:دارالفکر) فقط واللہ اعلم
                                                  
عنوان: سرکاری نوکری کے لیے بطوررشوت تنخواہ دینا
سوال: کیا سرکاری نوکری کرنا جائز ہے؟ اگر نوکری والے کہیں کہ ہمیں پہلی دو تنخواہیں دو تو کیا یہ جائز ہے؟
جواب: واضح رہے کہ نفسِ سرکاری نوکری جو ایمان داری سے کی جائے  اس میں کوئی مضائقہ نہیں،  ليكن اس  كے  حصول کے ليے رشوت دينا ناجائز هے۔الدر المختار وحاشية ابن عابدين (رد المحتار) (6/ 423):"دفع المال للسلطان الجائر لدفع الظلم عن نفسه وماله ولاستخراج حق له ليس برشوة يعني في حق الدافع."فقط واللہ اعلم
                                                  
عنوان: میزان بینک میں پیسے جمع کرکے نفع لینا
سوال: میزان بینک میں پیسے جمع کر کے نفع لینا کیسا ہے؟
جواب: ’’میزان بینک‘‘ سمیت مروجہ  اسلامی بینکوں میں سے کسی بھی بینک میں سیونگ اکاؤ نٹ کھلوانا اور اس سے منافع حاصل کرنا جائز نہیں؛  کیوں کہ مروجہ اسلامی بینکوں کے معاملات پوری طرح شریعت کے موافق نہیں ہیں۔فقط واللہ اعلم
                                                  
عنوان: بینک کی کمائی سے شروع کیے گئے کاروبار کا حکم
سوال: کیا بینک کی کمائی سے کاروبار کر سکتے ہیں، اور جو پیسے لگائے ہیں وہ بعد میں بغیر ثواب کی نیت سے نکال دیں؟
جواب: حرام مال اگر کسی کی ملکیت میں ہو تو اسے اپنے استعمال میں لانے کی شرعًا اجازت نہیں، بلکہ ایسے شخص پر لازم ہے کہ وہ مال اصل مالک کو لوٹا دے، اور  اگر لوٹانا ممکن نہ ہو تو ثواب کی نیت کے بغیر صدقہ کردے، لہذا صورتِ  مسئولہ  میں   مذکورہ مال سے تجارت کرنے کی شرعًا اجازت نہ ہوگی،  البتہ اگر کسی نے  غفلت یا لاعلمی میں ایسے  مال سے تجارت کرلی تو اس صورت میں نفع حرام نہ ہوگا، تاہم جتنی حرام رقم تھی   وہ ثواب کی نیت  کے بغیر صدقہ کرنا ضروری ہوگا۔المبسوط للسرخسي میں ہے:"والسبيل في الكسب الخبيث التصدق". ( ١٢ / ١٧٢) الدر المختار وحاشية ابن عابدين (رد المحتار) میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه".(٥ / ٩٩)فتاوی شامی میں ہے:"لِأَنَّ سَبِيلَ الْكَسْبِ الْخَبِيثِ التَّصَدُّقُ إذَا تَعَذَّرَ الرَّدُّ عَلَى صَاحِبِهِ اهـ."( كتاب الحضر و الاباحة، فصل في البيع، ٦ / ٣٨٥، ط: دار الفكر)منحة الخالق لابن العابدين میں ہے:"وَيَجِبُ عَلَيْهِ تَفْرِيغُ ذِمَّتِهِ بِرَدِّهِ إلَى أَرْبَابِهِ إنْ عُلِمُوا وَإِلَّا إلَى الْفُقَرَاءِ."(منحة علي البحر، كتاب الزكوة، شروط وجوب الزكوة، ٢ / ٢١١، ط: دار الكتاب الإسلامي )فتاوی شامی میں ہے:"(قوله: اكتسب حراما إلخ) توضيح المسألة ما في التتارخانية حيث قال: رجل اكتسب مالًا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ وعلى هذا مشى المصنف في كتاب الغصب تبعا للدرر وغيرها."( كتاب البيوع، باب المتفرقات من ابوابها، مطلب إذا اكتسب حراما ثم اشترى فهو على خمسة أوجه، ٥ / ٢٣٥، ط: دار الفكر) فقط واللہ اعلم
                                                  
عنوان: این جی اوز میں ملازمت کرنے اور ان سے امداد لینے کا حکم
سوال: جتنی  بھی  این جی اوز  پاکستان میں ہیں، ان میں ملازمت کرنا اور ان کی  مدد حاصل کرنا جائز ہے یا نہیں ؟
جواب: واضح رہے کہ کسی بھی ’’این جی او‘‘  میں ملازمت کرنے  کے  جائز یا ناجائز ہونے کا مدار اس بات پر ہے کہ وہ این جی او اپنے ملازم سے کیا کام لیتی ہے؟ اور اس این جی او کے اغراض و مقاصد کیا ہیں؟  لہذا:(1) جس ’’این جی او‘‘  میں ملازم سے  خلافِ شریعت کام نہیں لیا جاتا ہو اور اس این جی او کے پسِ پردہ مقاصد، اسلام کے خلاف نہ ہوں تو اس میں نوکری کرنا جائز ہے، لیکن جس این جی او میں ملازم سے خلافِ شرع (ناجائز)  کام لیا جاتا ہو یا اس این جی او کے مقاصد خلافِ شریعت ہوں تو اس این جی او میں ملازمت کرنا جائز نہیں ہوگا۔(2) اگر این جی اوز   والے صحیح  العقیدہ  مسلمان ہوں، تو  ان سے امداد  لینے میں کوئی قباحت نہیں ہے، لیکن اگر  این جی اوز  والے گمراہ کن عقائد رکھتے ہوں  یا  سرے  سے مسلمان ہی نہ ہوں،بلکہ کافر ہوں تو  اس صورت  میں حکم یہ ہے کہ اگر ان سے امداد لینا موجودہ  وقت میں یا آئندہ  زمانے  میں اسلام اور مسلمانوں  کی مصلحت کے خلاف ہو  اور  اس امداد  لینے  سے اسلام اور مسلمانوں کو نقصان پہنچنے کا اندیشہ ہو    تو  ان سے امداد لینا جائز نہیں اور اگر کسی بھی صورت میں دینی اعتبار سے نقصان کا غالب اندیشہ نہیں ہو    اور ان سے امداد لینے میں مسلمانوں کی مصلحت ہو  تو پھر  ان سے امداد لینا جائز ہوگا۔الموسوعة الفقهية  میں ہے:"وَلاَيَجُوزُ اسْتِئْجَارُ كَاتِبٍ لِيَكْتُبَ لَهُ غِنَاءً وَنَوْحًا؛ لأَِنَّهُ انْتِفَاعٌ بِمُحَرَّمٍ."(الإِْجَارَةُ عَلَى الْمَعَاصِي وَالطَّاعَاتِ، ج:1، ص:290، ط:اميرحمزه كتب خانه)الفقہ الاسلامی میں ہے:"ولایجوز الاستئجار علی المعاصي کاستئجار الإنسان للعب و اللهو المحرم ... لأنه استئجار علی المعصیة والمعصیة لاتستحق بالعقد."(شروط صحة الإجارة، ج:5، ص:3817، ط:دارالفكر)"أحکام القرآن"  للجصاص   میں ہے:"و في هذه الآیة دلالة علی أنه لاتجوز الاستعانة بأهل الذمة في أمور المسلمین من العمالات و الکتبة."(أحکام القرآن، للجصّاص، آل عمران، باب الاستعانة بأهل الذمة، (2/74) ط: دار الکتب العلمیة، بیروت) تکملہ فتح الملہم میں  ہے:”والذي یتخلص من مجموع الروایات أنّ الأمر في الاستعانة بالمشرکین موکول إلی مصلحة الإسلام والمسلمین، فإن کان یؤمن علیهم من الفساد، وکان في الاستعانة بهم مصلحة فلا بأس بذلك إن شاء اللہ إذا کان حکم الإسلام هو الظاهر، و یکون الکفار تبعًا للمسلمین، و إن کان للمسلمین عنهم غنی أو کانوا هم القاد ة و المسلمون تبعًا لهم أو یخاف منهم الفساد فلایجوز الاستعانة بهم.“ (ج:۳‘ ص:۲۶۹)فقط والله  اعلم
                                                  
