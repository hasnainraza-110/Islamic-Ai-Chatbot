عنوان: سودی رقم مقروض کو دینا
سوال: میرا سیونگ اکاؤنٹ ہے جب کہ یہ اکاؤنٹ بنوانا میری مجبوری ہے،  اب اس اکاؤنٹ سے نفع کے طور پر  جو رقم آتی ہے  اس کا کیا حکم  ہے ، کیا  یہ رقم  میں ایسے شخص کو دے سکتا ہوں   جس کے اوپر دس لاکھ روپے  کاقرضہ ہے،  لیکن  اس کے پاس ایک تولہ سونا اور ایک اسپیر پارٹس کی دوکان ہے، اس دو کان میں تقریبًا ڈھائی لاکھ کامال ہے ۔
جواب: واضح رہے کہ کسی بھی بینک میں سیونگ اکاؤنٹ کھلوانا اور اس کا نفع لینا ناجائز اور حرام ہے۔ صورتِ  مسئولہ میں سیونگ اکا ؤنٹ سے اصل رقم کے علاوہ جتنی رقم نفع ( سود) کے طور پر ملتی ہے  سائل کو چاہیے کہ وہ  وصول ہی نہ کرے۔  اور  اگر وصول کرلی ہے تو  پھر اس سودی نجاست سے نجات حاصل کرنے کا طریقہ یہ ہے کہ ثواب کی نیت کے بغیر  اسے مستحقِ زکاۃ کو صدقہ کرے، لہذا سائل نے اگر سودی رقم وصول کرلی ہو تو  سائل مذکورہ مقروض شخص کو  بھی سود کی رقم   دے  سکتا ہے ۔فتاوی شامی میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له، ويتصدق به بنية صاحبه".(5/99، مَطْلَبٌ فِيمَنْ وَرِثَ مَالًا حَرَامًا، ط: سعید)فقط واللہ اعلم
                                                  
عنوان: حج و عمرے کا کاروبار فروخت کرنے کا حکم
سوال: میں 13 سال سے حج عمرہ کا کاروبار کر رہا ہوں،  سال 2019 کے اختتام پر میں نے دو لاکھ درہم سالانہ کمائے، تین اشخاص (زید عمرو بکر) میرے پاس آئے اور درخواست کی کہ میں ان کو اپنے کاروبار میں شریک کر لوں،  میں نے ان کی درخواست منظور کرلی اور اپنے کاروبار کی قیمت پانچ لاکھ درہم لگائی جن میں سے 125000 میرا حصہ ہوا  اور باقی شرکاء سے کہا کہ ہر شخص 125000 درہم لاکر مجھے دے تاکہ   تینوں میں سے ہر ایک  کاروبار میں برابر 25 فیصد کا شریک ہوجائے، اس طرح میں نے اپنے کاروبار کا کل 75 فیصد حصہ 375000 کے عوض ان تین اشخاص کو فروخت کردیا، یہ 375000 درہم ادا کرکے کے وہ تینوں اشخاص میرے اس چلتے ہوئے کاروبار میں میرے ساتھ نفع اور نقصان میں بھی شریک ہوگئے، کاروبار کی ملکیت میں بھی شریک ہوگئے، اور اگر کبھی اس کاروبار کو بیچنے کی نوبت آئی تو جو بھی اس وقت اس کی قیمت ہوگی اس میں بھی شریک ہوں گے،  اب میرا موقف یہ ہے کہ یہ 375000 درہم میرا ذاتی مال ہے؛ کیوں کہ فرض کریں اگر آئندہ سال بھی کاروبار کو دو لاکھ درہم نفع ہوا تو اب اس میں سے صرف 50 ہزار درہم مجھے ملیں گے جبکہ بقیہ ڈیڑھ لاکھ ان تین شرکاء میں تقسیم ہوگا ،لہذا یہ ساڑھے سات لاکھ درہم میرے ذاتی ہوئے ورنہ مجھے کیا پڑی تھی کہ میں خواہ مخواہ اپنے 2 لاکھ کا نفع کسی کے ساتھ شریک کرتا، ہاں! اس کے بعد کاروبار کو مزید آگے بڑھانے کے لیے اگر ان شرکاء نے پیسہ دیا تو بلا شبہ وہ پیسہ میرے پاس ان کی امانت ہوگا جس کو میں صرف کاروبار اور اس کے تقاضوں ہی میں لگا سکوں گا، لیکن جو پیسہ انہوں نے مجھے کاروبار میں 25 فیصد کا شریک ہونے کے لیے دیا تھا وہ میرا ذاتی پیسہ ہے، ان شریکوں میں سے کوئی بھی مجھ سے ان کا حساب مانگنے  کا حق نہیں رکھتا اور نہ ہی یہ مطالبہ کرسکتا کہ میں وہ 375000 درہم کاروبار میں اور اس کے تقاضوں میں لگاؤں اب ان میں سے ایک شریک یہ کہتا ہے ہے کہ میں تو یہ سمجھ رہا تھا کہ آپ میرے دئیے ہوئے سوا لاکھ درہم کاروبار میں صرف کریں گے۔ اب سوال میرا یہ ہے کہ کیا میں نے جو معاملہ کیا ہے وہ اور میرا موقف درست ہے یا نہیں؟ یا پھر اس شریک کا موقف صحیح ہے؟ جب کہ باقی دونوں شریک بھی میرے موقف کی تائید کرتے ہیں۔
جواب: صورتِ مسئولہ میں  سائل نے مذکورہ کاروبار کے لائسنس سمیت دوسرے اثاثوں (دکان، دفتر وغیرہ) کی  مجموعی قیمت پانچ لاکھ درہم لگائی اور پھر اس میں سے تین حصے 375000 روپے کے عوض ان  تین اشخاص کو فروخت کیے تو اس صورت میں سائل کا یہ معاملہ کرنا درست ہوا، اور اس سے جو رقم (375000) حاصل ہوئی ہے سائل اس کا مالک ہے،  اسے کاروبار میں لگانا سائل پر لازم نہیں ہے،اور نہ ہی باقی شرکاء سائل سے اس رقم میں کسی قسم کا مطالبہ کرنے کا حق رکھتے ہیں، وہ  تین شرکاء  اپنی رقم کے عوض کاروبار میں سےاپنے اپنے 25 فیصد حصے کے مالک ہیں۔الدر مع الرد میں ہے:"و في التتارخانية عن التتمة: سئل والدي عن أحد شريكي عنان اشترى بما في يده من المال عروضا ثم قال لأجنبي: أشركتك في نصيبي مما اشتريت قال: يصير شريكًا له شركة ملك."(کتاب الشرکۃ، فصل فی الشرکۃ الفاسدۃ،ج4،ص329،ط: سعید)ہندیہ میں ہے:" و شركة الملك نوعان: شركة جبر، و شركة اختيار فشركة الجبر أن يختلط المالان لرجلين بغير اختيار المالكين خلطًا لايمكن التمييز بينهما حقيقة بأن كان الجنس واحدًا أو يمكن التمييز بضرب كلفة و مشقة نحو أن تختلط الحنطة بالشعير أو يرثا مالًا و شركة الاختيار أن يوهب لهما مال أو يملكا مالا باستيلاء أو يخلطا مالهما، كذا في الذخيرة أو يملكا مالا بالشراء أو بالصدقة، كذا في فتاوى قاضي خان أو يوصى لهما فيقبلان، كذا في الاختيار شرح المختار."(کتاب الشرکۃ،ج2،ص301،ط: ماجدیہ)فقط واللہ اعلم
                                                  
عنوان: بکنگ کے لیے دی گئی رقم پر نفع لینا
سوال: ایک کمپنی   موٹر  سائیکل  بک کرتی  ہے 21600  روپے  میں اور  40 دن کا وقت دیتی ہے ۔ پھر 40  دن کے بعد جاؤ تو  کہتے ہیں کہ  اگر موٹر سائیکل لینی ہے تو مزید رقم دے کر لے جا سکتے ہو اور اگر نہیں تو مذکورہ رقم پروہ 2 سے 3 ہزار منافع دیتے ہیں،  کیا یہ درست ہے؟
جواب: بکنگ کے لیے ابتداءً جو رقم دی ہے،  اس کی حیثیت وعدہ  کی ہے ، اب 30دن بعد موٹر سائیکل کی کل قیمت باہمی رضامندی سے طے کرکے بقیہ رقم اداکرکے موٹرسائیکل کا خریدنا درست ہے۔ البتہ  موٹرسائیکل نہ خریدنے کی صورت میں بکنگ کے لیے دی گئی رقم پر  2 یا 3  ہزار نفع لیناسود ہونے کی بنا  پر ناجائز وحرام ہے ۔اس طرح کی اسکیم سے متعلق ہمارے ہاں سے ایک تفصیلی فتوی شائع ہوچکاہے،درج ذیل لنک سے آپ حاصل کرسکتے ہیں :موٹر سائیکل فروخت کرنے کی ایک اسکیمفقط واللہ اعلم
                                                  
عنوان: بینک سے منافع حاصل کرنا
سوال: میرے پاس چار لاکھ روپے ہیں ، مجھے پچھلے تین سالوں سے کوئی نوکری نہیں مل رہی ہے۔ مجھے کوئی کاروبار شروع کرنے کا کوئی خیال نہیں ہے۔ مجھے دن میں دو بار کھانا کھانا پڑتا ہے۔ مجھے اپنے تمام اخراجات برداشت کرنا پڑتے ہیں۔ میں نے اس رقم سے کاروبار کھولنے کے  لیے بہت سوچا،  لیکن مجھے کوئی کاروبار نہیں مل سکا کہ کیا کھولنا ہے۔ مذکورہ بالا تمام مشکلات کے بعد   میں نے بینک میں بچت کھاتہ کھولنے کا فیصلہ کیا ہے جو ماہانہ بنیاد پر مجھے منافع بخشے گا۔ اسلامی نقطہ نظر کے مطابق ، کیا مجھے یہ اکاؤنٹ کھولنے كى  کوئی گنجائش ہے ؟
جواب: کسی بھی بینک کے سیونگ اکاؤنٹ (بچت کھاتہ)میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے،بینکوں میں چوں کہ حقیقی تجارت نہیں ہوتی،  بلکہ قرضوں کا لین دین ہوتا ہےاور اسی سے حاصل ہونے والا سود کسٹمرز کو فراہم کیا جاتا ہے؛  اس لیے جب تک حقیقی تجارت  شرعی شرائط کا لحاظ رکھ کر نہ ہو،  اس کے حلال ہونے کی کوئی صورت کسی بینک میں ممکن نہیں ؛ لہذا آپ کے لیے بینک میں بچت کھاتہ کھلواکر اس سے منافع حاصل کرنا ہرگز جائز نہیں ۔باقی حالات سے مایوس نہ ہوں ، پنج وقتہ نمازوں کو ان کے اوقات میں باجماعت ادا کرنے کا اہتمام کریں،  استغفار کی کثرت کریں، فجر اور مغرب کے بعد ایک ایک مرتبہ سورہ واقعہ اور سورہ طارق پڑھیں۔اور  فجر کی نماز کے بعد اشراق سے پہلے ستر مرتبہ پابندی سے یہ آیت پڑھا کریں، ان شاءاللہ رزق کی تنگی سے محفوظ رہیں  گے:{ اَللَّهُ لَطِيفٌ بِعِبَادِهِ يَرْزُقُ مَن يَشَاء وَهُوَ الْقَوِيُّ العَزِيزُ} ( الشوری: ۱۹)2۔ نیز   ہر نماز کے بعد سات مرتبہ اور چلتے پھرتے درج ذیل دعا کا اہتمام کریں:"أَللّهمَّ اكْفِنِيْ بِحَلاَلِكَ عَنْ حَرَامِكَ وَ أَغْنِنِيْ بِفَضْلِكَ عَنْ مَنْ سِوَاكَ".اور جب بھی وضو کیا کریں دورانِ وضو درج ذیل دعا کا اہتمام کیا کریں:"أللهُمَّ اغْفِرْلِيْ ذَنْبِيْ وَ وَسِّعْ لِيْ فِيْ دَارِيْ وَ بَارِكْ لِيْ فِيْ رِزْقِيْ" ۔اللہ تبارک وتعالیٰ نے آپ  کی روزی جہاں اور جتنی مقدر کی ہے وہاں اور اتنی آپ کو ضرور ملے گی۔فقط واللہ اعلم
                                                  
عنوان: جاز کیش اکاؤنٹ استعمال کرنے کا حکم
سوال: اگر ایک شخص جاز کیش(JAZZ CASH) اکاؤنٹ استعمال کرتا ہے اور منفعت(فری منٹس،فری ایس ایم ایس اور کیش بیک وغیرہ) استعمال کرتا ہےتو کیا یہ جائز ہے؟یعنی نفس اکاؤنٹ بنانا جائزہے؟اور اس کے ذریعہ پیسے بھجوانا،جمع کرانا،بل جمع کرانا وغیرہ جائز ہوگا یا نہیں؟
جواب: صورتِ مسئولہ میں اگرمذکورہ شخص کو جاز  کیش موبائل اکاؤنٹ میں   مخصوص رقم جمع کرانے کی شرط پر کمپنی کی طرف سے مختلف سہولیات (مثلاً:فری  منٹس،فری ایس ایم ایس اور کیش بیک وغیرہ) فراہم کی جاتی ہوں  تو چونکہ اکاؤنٹ میں رقم رکھوانا درحقیقت  قرض ہے، اور  قرض دینابذات خود جائز ہے، لیکن کمپنی اس پر جو  مشروط منافع دیتی  ہے، یہ شرعاً ناجائز ہے، اس لیے کہ قرض پر شرط لگاکر نفع  کے لین دین  کو حدیث شریف  میں  سود قرار دیا گیاہے اور  چونکہ اس صورت میں  مذکورہ اکاؤنٹ کھلوانا ناجائز معاملے کےساتھ مشروط ہے، اس لیے یہ اکاؤنٹ کھلوانا یا کھولنا ہی جائز نہیں ، اگر اکاؤنٹ کھول لیا ہو تو بھی کمپنی کی طرف سے ملنے والی مشروط سہولیات (فری  منٹس،فری ایس ایم ایس اور کیش بیک وغیرہ) کو استعمال کرنا جائز نہیں ، صرف اصل رقم(  جوجمع کرائی  گئی ہے)کے بقدر استفادہ کرسکتے ہیں،مذکورہ سودی اکاؤنٹ کوختم کرناضروی  ہے۔فتاوی شامی میں ہے: "وفي الأشباه كل قرض جر نفعاً حرام". ( كتاب البيوع، فصل في القرض (5/ 166) ط: سعيد) فقط والله أعلم
                                                  
عنوان: قرض کی ادائیگی تک مقروض سے ہر ماہ تیس ہزار روپے لینے کا حکم
سوال: میرے بھائی نے کسی سے چھ لاکھ روپے ادھار  لیے، اب جس سے ادھار لیا ہے اس نے میرے بھائی سے کہا کہ آپ مجھے مہینے کے تیس ہزار روپے دیا کریں اس وقت تک کہ جب تک آپ چھ لاکھ روپے ادا نہیں کریں گے، یعنی میرے  چھ  لاکھ  روپے  بھی آپ  کے  ذمہ رہیں گے اور  اس  کے  ساتھ  ساتھ آپ مجھے ماہانہ تیس ہزار روپے دیں گے، اور یہ تیس ہزار روپے بھی میرے  ہوں گے،  سوال یہ ہے کہ کیا ہم اس کے ساتھ یہ معاہدہ کرسکتے  ہیں یانہیں؟
جواب: صورتِ  مسئولہ میں مذکورہ معاہدہ کرنا شرعًا ناجائز ہے؛  اس لیے کہ  قرض خواہ کا قرض کی ادائیگی تک مقروض سے ہر ماہ تیس ہزار روپے  لینا شرعاً سود کے زمرے میں آئے گا اور سودی لین دین شرعًا جائز نہیں، لہذا قرض خواہ صرف  چھ  لاکھ روپے وصول کرنے کا حق دار ہے،  اس سے زائد رقم لینے کا حق دار نہیں، اور  مقروض بھی  چھ  لاکھ  روپے سے زائد رقم نہ دے ورنہ وہ بھی گناہ گار ہوگا۔فتاوی شامی میں ہے:"و في الأشباه: كلّ قرض جرّ نفعًا حرام."(کتاب البیوع، باب المرابحة، 5/ 166، ط: سعید)فقط واللہ اعلم
                                                  
عنوان: زندگی میں قرعہ اندازی کے ذریعے اپنی اولاد کےلیے رہائش گاہ متیعن کرنے کی صورت میں مورث کے انتقال کے بعد وہ اس کا ترکہ ہوگا
سوال: ایک شخص کا انتقال ہوگیا، اس کی دو بیویاں تھیں اور دونوں میں سے اولاد ہے، مرحوم کی والدہ بھی حیات ہے، مرحوم کی وراثت میں نقد رقم، پلاٹ، چار منزلہ بلڈنگ، جس میں دونوں بیوہ اور ان کی اولاد رہائش پذیر ہیں، شوہر نے اپنی زندگی میں پہلی اور دوسری منزل میں دونوں بیویوں اور ان کی اولاد کی رہائش کےلیے قرعہ اندازی کی، قرعہ اندازی میں جو جس کے حصہ میں آیا اس میں وہ رہائش اختیار کرنے لگا، اب شوہر کے انتقال کے بعد پہلی بیوہ اور اس کی اولاد کا موقف ہے کہ یہ قرعہ اندازی صرف اور صرف رہائش کےلیے تھی عطیہ، ہدیہ، یا ملکیت کےلیے نہیں تھی، کیوں کہ مرحوم خود بھی تا حیات انہی دونوں منزلوں میں رہائش پذیر تھے، شوہر کی موجودگی میں کوئی بھی ان منزلوں کو نہیں بیچ سکتا تھا اور اگر شوہر فروخت کرتا تو اس میں بیوی یا اولاد میں سے کوئی  بھی اس میں مداخلت نہیں کرسکتاتھا، نیز مرحوم کا یہ معمول تھا کہ ہر متضاد چیز میں قرعہ اندازی کرلیا کرتے تھے،  جب کہ  دوسری بیوہ اور ان کی اولاد  کا موقف یہ ہے کہ قرعہ اندازی کے زریعے ہمیں ہمیشہ رہائش کےلیے ملکیتاً دے کرگئے، اور یہاں سے ہمیں کوئی نہیں اٹھا سکتا۔اب دریافت یہ کرنا ہے کہ دونوں منزل والد مرحوم کی میراث ہوگی یا قرعہ اندازی کے ذریعے جس کو جو منزل ملی وہی اس کی ہوگی؟ نیز وراثت کو جلد تقسیم کرنا چاہیے یا تاخیر کی گنجائش ہے؟
جواب: صورتِ مسئولہ میں مذکورہ دونوں منزلیں شوہر مرحوم کا ترکہ ہے جو ان کے ورثاء میں شریعت کے مطابق تقسیم ہوں گے،وجہ یہ ہے کہ اگر دوسری بیوی اور ان کی اولاد کی بات مان بھی لی جائے یا ان کے پاس اپنی بات پر  شرعی گواہ بھی موجود ہو  کہ مرحوم نے وہ منزل انہیں ملکیتاً دیا تھا، تب بھی  جو جس منزل میں رہائش پذیر ہیں وہ اس کا مالک نہیں ہوں گے، کیوں کہ اپنی زندگی میں  بیوی یا اولاد میں سے کسی کو کچھ دینا ہبہ کہلاتا ہے اور ہبہ میں اگر موہوب لہ (جس کو ہبہ کیا جارہاہے) متعدد ہو  اور موہوب (ہبہ کی ہوئی چیز)  قابل تقسیم ہو تو واہب (گفٹ کرنے والے) کےلیے ضروری ہے کہ اس چیز کو تقسیم کرکے  موہوب لہم میں سے ہر ایک کو اس کا حصہ مکمل  قبضہ ومالکانہ اختیارات کے ساتھ  حوالہ کردے، اگر کسی نے قابل تقسیم چیز کو تقسیم کرکے ہر ایک کو اس کا حصہ مالکانہ اختیارات کے ساتھ نہیں دیا بلکہ مشترکہ طورپر متعدد لوگوں کو ہبہ کیا اور اسی حالت میں اس کا انتقال ہوا تو وہ چیز مرحوم کا ترکہ شمار ہوگا، جو ان کے تمام ورثاء میں ان کے شرعی حصوں کے بقدر تقسیم ہوگا۔اور مذکورہ صورت میں چوں کہ موہوب لہم (بیوی اور بچے) متعدد تھے  اور مرحوم نے مشترکہ طورپر ایک بیوی اور اس کے اولاد کو ایک منزل، جب کہ دوسری بیوی اور اس کے اولاد کو دوسری منزل دی تھی، جس میں سے ہر ایک کا حصہ متعین کرکے ہر ایک کو مالکانہ اختیارات کے ساتھ نہیں دیا تھا،نیز سائل کے بیان کے مطابق شوہر مرحوم بھی اپنی اولاد کے ساتھ اسی دونوں منزلوں میں تاحیات رہائش پذیر تھے اور ان کو مالکانہ کلی اختیارات بھی نہیں دیے ( جیسا کہ سوال میں مذکور ہے) ، اس لیے مذکورہ دونوں منزلیں شوہر  مرحوم کا ترکہ شمار ہوکر مرحوم کے تمام ورثاء میں شریعت کے مطابق تقسیم ہوگا۔تقسیمِ وراثت میں مناسب اور بہتر ہے کہ جتنا جلد ہوسکےمیراث تقسیم کردی جائے، کیوں کہ بلاوجہ تقسیمِ میراث میں تاخیر کرنا بسا اوقات بہت سے مفاسد کا سبب اور ذریعہ بن جاتاہے اور اگر تمام شرعی ورثاء فی الوقت میراث کی تقسیم کا مطالبہ نہ کریں اور باہمی رضامندی سے ساتھ رہتے رہیں، تو اس کی اجازت ہے اور اگر شرعی ورثاء میں سے کوئی ایک  وارث اپنے شرعی حصہ کا مطالبہ کرے تو اسے اس کا شرعی حصہ دیاجانا ضروری ہے، اس میں رکاوٹ ڈالنا اور روکنا شرعاً جائز نہیں۔بدائع الصنائع ميں ہے: "وروي عن سيدنا علي - رضي الله عنه - أنه قال من وهب ثلث كذا أو ربع كذا لا يجوز ما لم يقاسم وكل ذلك بمحضر من أصحاب رسول الله - صلى الله عليه وسلم - ولم ينقل أنه أنكر عليهم منكر فيكون إجماعا ولأن القبض شرط جواز هذا العقد والشيوع يمنع من القبض لأن معنى القبض هو التمكن من التصرف في المقبوض والتصرف في النصف الشائع وحده لا يتصور فإن سكنى نصف الدار شائعا ولبس نصف الثوب شائعا محال ولا يتمكن من التصرف فيه بالتصرف في الكل لأن العقد لم يتناول الكل."(كتاب الهبة، فصل في شرائط ركن الهبة، ج:6، ص:120، ط:سعيد)الدر المختار میں ہے:"(ولو سلمه شائعا لا يملكه فلا ينفذ تصرفه فيه) فيضمنه وينفذ تصرف الواهب درر."وفی الرد:"(قوله: ولو سلمه شائعا إلخ) قال في الفتاوى الخيرية: ولا تفيد الملك في ظاهر الرواية قال الزيلعي: ولو سلمه شائعا لا يملكه حتى لا ينفد تصرفه فيه فيكون مضمونا عليه، وينفذ فيه تصرف الواهب ذكره الطحاوي وقاضي خان وروي عن ابن رستم مثله."(کتاب الهبة، ج:5، ص:692، ط:سعيد)وفیہ ایضاً:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها المعول (وإن تضرر الكل لم يقسم إلا برضاهم) لئلا يعود على موضوعه بالنقض."( كتاب القسمة، ج:6، ص:260، ط: سعيد)فقط واللہ اعلم
                                                  
عنوان: کرایہ ادا کرنے سے پریشان ہوکر بینک کی اسکیم سے گھر خریدنا
سوال: میں سابقہ 10 سال سے کرایہ کے گھر پر رہائش پزیر ہوں، معقول رقم کا بندوبست نہیں ہو پا رہا کہ اپنا مکان بنا پاؤں، پیسے 5 لاکھ جوڑتا ہوں تب تک پلاٹ 10لاکھ کا ہو جاتا ہے،پلاٹ کے پیسے ہیں تو مکان بنانے کے نہیں، 7افراد کے ساتھ مکان کے لیَے رقم جوڑنا انتہائی ناممکن لگتا ہے۔  کوشش کی بھی اور جاری بھی ہے ، کیا میں بنک سےمیراگھر کے تحت قرض لے سکتا ہوں؟ میں جو کرایہ ادا کر رہاہوں وہ ہرسال زیادہ ہو جاتا ہے،بنک سے لی گئی رقم سے قسط اداکرنے پرکچھ سال بعدمیرا اپنا مکان ہو جائے گا۔
جواب: واضح  رہے  کہ گھر انسان کی بنیادی ضرورت ہے، لیکن  یہ ضرورت  کرایہ کے  مکان میں رہ کر بھی پوری  کی جاسکتی ہے، اور اپنے اخراجات محدود کرکے بچت بھی کی جاسکتی ہے، نیز اعتدال کے ساتھ شرعی حدود میں  رہ کر اپنی محنت اور دعا بڑھاکر آمدن میں اضافہ بھی ممکن ہے لہذا صورت مسئولہ میں بینک کی مذکورہ غیر شرعی اسکیم کے تحت گھر خریدنا جائز نہیں ہے۔قرآن کریم میں ہے:{ أَيُّهَا الَّذِيْنَ آمَنُوا اتَّقُوا الله َ وَذَرُوْا مَا بَقِيَ مِنَ الرِّبَا إِنْ كُنْتُمْ مُؤْمِنِيْنَ فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللهِ وَرَسُوْلِه وَإِنْ تُبْتُمْ فَلَكُمْ رُءُوْسُ أَمْوَالِكُمْ لَاتَظْلِمُوْنَ وَلَا تُظْلَمُوْنَ وَإِنْ كَانَ ذُوْ عُسْرَةٍ فَنَظِرَة إِلٰى مَيْسَرَةٍ وَأَنْ تَصَدَّقُوْا خَيْر لَّكُمْ إِنْ كُنْتُمْ تَعْلَمُوْنَ} [البقرة : ۲۷۸ إلى ۲۸٠ ]ترجمہ: اے ایمان والو ! اللہ سے ڈرو اور جو کچھ سود کا بقایاہے اس کو چھوڑ دو اگر تم ایمان والے ہو، پھر اگرتم نہ کرو گے تو اشتہار سن لو جنگ کا اللہ کی طرف سے اور اس کے رسول کی طرف سے، اور اگر تم توبہ کرلوگے تو تم کو تمہارے اصل اموال مل جائیں گے، نہ تم کسی پر ظلم کرنے پاؤ گے اور نہ تم پر ظلم کرنے پائے گا، اور اگر تنگ دست ہو تو مہلت دینے کا حکم ہے آسودگی تک اور یہ کہ معاف ہی کردو  زیادہ بہتر ہے تمہارے لیے اگر تم کو خبر ہو۔ (بیان القرآن )فتاوی شامی میں ہے :"وفي الأشباه كل قرض جر نفعا حرام."(5/ 166، ط:سعید)فقط واللہ اعلم
                                                  
عنوان: سودا ختم ہونے پر ایڈوانس رقم لوٹانا لازم ہے
سوال: اگر کوئی شخص پراپرٹی خریدنے نے  کی غرض سے ایڈوانس رقم دے،  قیمت کا دس پرسنٹ، اور اس کا تحریری معاہدہ بھی موجود ہو لیکن وہ شخص وقت پر پیمنٹ نہ کرے, مالک مکان اس کو دو مہینے کا ٹائم اور دے اور پھر بھی پیمنٹ نہ کر سکے اور اس کےنہ کرنے کی وجہ سے سے مالک مکان کی کہیں اور کی پیمنٹ لیٹ ہو اور اس کا چیک باؤنس ہوجائے، اس کے ہونے کے بعد  پھر درخواست کرے کہ پراپرٹی ہمیں فروخت کریں اور اس وقت کی قیمت بہت بڑھ چکی ہو لیکن مالک مکان  پھر ان کو فروخت کرنے کا ارادہ کرے لیکن ایک مرتبہ پھر وہ پیمنٹ کرنے میں ناکام رہےپھر معاہدہ ختم کردے،اب سوال یہ ہے کہ انہوں نے جو ایڈوانس دیا تھا،  قانونی معاہدے کے تحت مالک مکان  کو دس پرسنٹ ایڈوانس اپنے پاس رکھنے کا حق ہے،  تو کیا یہ شرعی طور پر صحیح ہے؟
جواب: صورت مسئولہ میں اگر دونوں کی رضامندی سے مذکورہ پراپرٹی کا معاہدہ ختم ہوگیا ہو تو مالک مکان کے لیے ایڈوانس رقم اپنے پاس رکھنا ناجائز ہے، اسے لوٹانا ضروری ہے۔ حدیث مبارک میں اس کی ممانعت وارد ہوئی ہے۔ "عن عمرو بن شعیب عن أبيه عن جده قال: نهى رسول الله صلى الله عليه وسلم عن بيع العربان. رواه مالك وأبوداؤد وابن ماجه".وفي الهامش:"(قوله:"بيع العربان" وهو أن يشتري السلعة ويعطي البائع درهماً أو أقلّ أو أكثر على أنه إن تمّ البيع حسب من الثمن وإلا لكان للبائع ولم يرجعه المشتري، وهو بيع باطل؛ لمافيه من الشرط والغرر".(مشکاۃ المصابیح، کتاب البیوع، باب المنهي عنها من البيوع، الفصل الثاني، ص: 248 ط: قدیمي)  فقط واللہ اعلم
                                                  
عنوان: ادھار پر کوئی چیز فروخت کرکے ادھار کی رقم کے علاوہ دیگر اخراجات وصول کرنا
سوال: میں گاؤں میں پرچون کی دکان چلاتا ہوں،یہاں لوگوں کے ذرائع آمدن نہ ہونے کے برابر ہیں،اس لیے لوگ محنت مزدوری کے لیے زیادہ تر کراچی کا رخ کرتے ہیں اور گاؤں میں موجود ان کی فیملیوں کو ہم دکان دار حضرات راشن وغیرہ ادھار پر دیتے ہیں،اس ادھار کا دورانیہ کم و بیش ایک سال کا ہوتا ہے،غرض ایک سال تک ہمارے پیسے پھنسے ہوئے ہوتے ہیں اور پھر اپنے اپنےادھار کی وصولی  کے لیے مجھ سمیت دیگر دکان دار حضرات سال میں ایک یا دو دفعہ کراچی آتے ہیں،کیوں کہ جن فیملیوں کو ہم نے گاؤں میں ادھار دیا ہوتا ہے،ان کے سربراہ کراچی میں ہوتے ہیں تو ان سے ادھار وصول کرنا ہوتا ہے،گاؤں سے کراچی آنے جانے اور یہاں تقریباً ایک مہینہ ٹھہر کر کھانے پینے اور مختلف علاقوں میں موجود اپنے گاہکوں(گاؤں میں موجود فیملیوں کے سربراہوں) کے پاس آنےجانے پر کافی خرچہ آتا ہے،اگر یہ خرچہ ہم اپنے گاہکوں سے وصول نہ کریں تو ہمیں بچت کے بجائے الٹا نقصان ہوجاتا ہے اور لوگوں کو بتا کر وصول کرنے میں علاقائی عرفی مروت مانع ہے،اس لیے ہم ان تمام اخراجات کو ٹوٹل کرکے ہر ایک گاہک کے کھاتے میں  اس کے ادھار  کے تناسب سے ڈال دیتے ہیں،جس کا ہمارے گاہکوں کو پتا نہیں ہوتا۔اب سوال یہ ہے کہ اپنے گاہکوں سے ادھار رقم کے علاوہ مذکورہ اخراجات وصول کرنا ہمارے لیے از روئے شریعتِ مطہرہ جائز ہے یا نہیں؟
جواب: صورتِ مسئولہ میں سائل اور دیگر دکان دار حضرات کا اپنےگاؤں میں موجود فیملیوں کو ادھار پر راشن دینا اور پھر ان فیملیوں کے سربراہوں سے ادھار کی وصولی کے وقت ان کو بتائے بغیر ادھار کی رقم کے علاوہ مذکورہ تمام اخراجات یعنی گاؤں سے کراچی آنے جانے،اسی طرح یہاں کھانے پینے اورمختلف علاقوں میں آنے جانے کا خرچہ وصول کرناشرعاً جائز نہیں ہے۔ البتہ اگر ان فیملیوں کے سربراہوں  کے علم میں لاکراور ان کو بتا کر مذکورہ اخراجات وصول کیے جائیں اور وہ بھی اپنی خوشی اور رضامندی سے ان اخراجات کی ادائیگی کے لیے تیار ہوں،تو اس صورت میں ان سے مذکورہ تمام اخراجات وصول کرنا جائز ہوگا،ورنہ نہیں۔اگر ان کو بتانے میں علاقائی عرفی مروت مانع ہے،تو پھر یہ طریقہ اختیار کیا جاسکتا ہے کہ ادھار پر راشن فروخت کرنے کی صورت میں اس کی قیمت میں اضافہ کرکے فروخت کیا جائے،تاکہ مذکورہ اخراجات کی وصولی اسی میں ہوجائے اور علیحدہ سےمذکورہ اخراجات کی وصولی کی ضرورت ہی نہ پیش آئے،البتہ اس صورت میں اس بات کا خیال رکھنا ضروری ہے کہ خرید و فروخت سےپہلے ہی اپنے گاہکوں کے ساتھ باہمی رضامندی سے یہ معاملہ طے کرلیا جائے کہ یہ راشن ادھار پر فروخت کیا جارہا ہے اوراس کی قیمت اتنی ہوگی،نیز اس صورت میں ادھار کی مدت معلوم ہونا بھی ضروری ہے،یعنی یہ بھی متعین کرنا ضروری ہے کہ ادھار کی ادائیگی کس وقت ہوگی اور اس مدت پر ادائیگی نہ ہونے کی صورت میں کوئی اضافی قیمت وصول نہ کی جائے۔حدیث شریف میں ہے:"ألا لا تظلموا ألا لايحل مال امرئ إلا بطيب نفس منه."(مشکوٰۃ المصابیح، باب الغصب و العارية، ج:1، ص:261، ط:رحمانیه)البحر الرائق میں ہے:"لا يجوز لأحد من المسلمين أخذ مال أحد بغير ‌سبب ‌شرعي."کتاب الحدود،فصل في التعزیر، ج:5، ص:44، ط:دار الکتاب الإسلامی)مبسوط سرخسی میں ہے:"وإذا عقدالعقد على أنه إلى ‌أجل ‌كذا ‌بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي - صلى الله عليه وسلم - عن شرطين في بيع وهذا هو تفسير الشرطين في بيع ومطلق النهي يوجب الفساد في العقود الشرعيةوهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد."(کتاب البیوع، باب البیوع الفاسدۃ، ج:13، ص:7، ط:دار المعرفة)فتح القدیر میں ہے:"فإن كون الثمن على ‌تقدير ‌النقد ألفا وعلى تقدير النسيئة ألفين ليس في معنى الربا."(کتاب البیوع، باب البیع الفاسد، ج:6، ص:447، ط:دار الفکر)فقط واللہ اعلم
                                                  
عنوان: غیر مسلم قرض دار کا  بینک سے قرضہ لے کر مسلمان قرض خواہ کا قرض ادا کرنے کا حکم
سوال: میری ایک دکان ہے ،اس میں سے میں نے ایک غیر مسلم گاہک کو پانچ لاکھ روپے کا مال  بیس دن کی مہلت پر ادھار دیا ،اب ۲۰ دن پورے ہونے کے بعد بھی وہ پیسے نہیں دے پا رہا ہے، تو کیا ایسی صورت  میں میں اپنا حق حاصل کرنے کے لیے گاہک کو بینک سے لون لینے پر مجبور کروں تو وہ لون والے پیسے میرے لیے لینا جائز ہے ؟
جواب: واضح رہے کہ  جب تک کوئی شخص اسلام قبول نہ کرے اس وقت تک وہ اسلام کے فروعی اَحکام کا مکلف نہیں ہے،اس لیے ایسا شخص  "ربا" (سود) کی حرمت کا  بھی مکلف نہیں ہے،لہٰذا کوئی ایسا شخص اگر بینک سے سود لے کر کسی مسلمان قرض خواہ کا قرض ادا کرے تو اس مسلمان کے لیے وہ رقم استعمال کرنا جائز ہے۔ مذکورہ بالاتفصیل کی رو سے صورتِ مسئولہ میں اگر  سائل کو غیر مسلم قرض دار،  بینک سے سود  پر قرض لے کر  اسے  اس کی ادھار رقم لوٹائے تو سائل کے لیے وہ رقم استعمال کرنا جائز ہے، لیکن  سائل کے لیے اسے بینک سے سودی قرض لینے پر مجبور کرنا درست نہیں۔الاحکام  في أصول الأحکام  للآمدي    میں ہے:"فلا تكليف قبل الإيمان، و هو المطلوب."( جلد ۱ ، ص : ۱۴۵ ط : المکتب الاسلامی بیروت )کفایت المفتی میں ہے :"( سوال ) ایک ہندو ٹھیکدار نے جس کا واحد ذریعہ معاش خنزیر کا گوشت بیجنا ہے، ایک خوشی کی تقریب میں لڈو بنوا کر بازار کے عام ہندو مسلمان کو تقسیم  کیے ہیں،  کیا ایسی حرام کمائی کی مٹھائی کھانا مسلمانوں کو جائز ہے  ؟ ( جواب ) جس شخص کی کمائی حرام ہو و ہ اگر کسی دوسرے شخص سے قرض لے کر مسلمانوں کو کوئی چیز تقسیم کرے تو اس قرض لی ہوئی چیز کو لےلینا اور استعمال کرنا جائز ہے، لیکن ایسے شخص سے جو خنزیر کی بیع و شراء کرتا ہے،  مسلمانوں کو علیحدگی کرنی  چاہیے اور اس کی چیزیں مسلمانوں کو استعمال کرنی بہتر نہیں،  یہ حکم مسلمانوں کا ہے،  مگر سوال میں مذکور ہے کہ وہ شخص ہندو ہے تو ہندوؤں کے مذ ہب میں اگر بیعِ خنزیر جائز ہے تو مسلمانوں کو ان کی تحصیلِ معاش بذریعہ بیعِ  خنزیر پر لحاظ کرنا ضروری نہیں ۔ " ( جلد ۹ ،ص : ۱۳۱ ط: دار الاشاعت ) فقط واللہ اعلم
                                                  
عنوان: اسٹیٹ بیک آف پاکستان میں ملازمت
سوال: کیا اسٹیٹ بینک آف پاکستان میں نوکری کرنا جائز ہے؟ میں نے اسٹیٹ بینک آف پاکستان میں بطور اسسٹنٹ ڈائریکٹر نوکری کے لیے اپلائی کیا ہے،لیکن تذبذب کا شکار ہوں کہ  کہیں یہ حرام نہ ہو،اس سلسلے میں راہ نمائی فرما دیں کہ کیا اسٹیٹ بینک آف پاکستان میں بھی نوکری کرنا اسی طرح حرام ہے جس طرح دوسرے پرائیویٹ بینک میں نوکری کرنا سودی اعتبار سے حرام ہے؟ کیوں کہ کہ اسٹیٹ بینک آف پاکستان میں غالب گمان اس بات کا ہے کہ اس میں جو رقوم ہے وہ سودکے علاوہ عوامی ٹیکس اور ملکی سرمایہ موجود ہے، اور اس ادارے کا بنیادی مقصد سود پر لون دینا نہیں ،بلکہ روپے کی قیمت کا تعین اور دیگر بینکوں کی پالیسی کی نگرانی کرنا ہے۔
جواب: صورتِ مسئولہ  میں اسٹیٹ بینک  آف پاکستان کے کسی بھی ایسے شعبہ میں ملازمت اختیار کرنا جائز نہیں ہے، جس میں سودی لین دین ہوتا ہو اور اگر اسٹیٹ بینک کے کسی شعبہ میں سودی کام نہ بھی ہوتا ہو، لیکن چونکہ اسٹیٹ بینک کے تمام ملازمین کو سودی رقم اور سودی آمدنی ہی سے تنخواہیں دی جاتی ہیں، اسی بنا پر اس کے غیر سودی شعبہ (مثلاً: نوٹوں کی چھپائی وغیرہ) میں بھی کام کرنا جائز نہیں ہے۔قرآن کریم میں ہے:"وَأَحَلَّ اللّٰہُ الْبَیْعَ وَحَرَّمَ الرِّبٰوا۔"(البقرۃ:۲۷۵)ترجمہ:"حالانکہ اللہ تعالیٰ نے  بیع کو حلال فرمایا ہے اور سود کو حرام کردیا ہے"۔(بیان القرآن)صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: هم ‌سواء."   ترجمہ:" حضرت جابر رضی اللہ عنہ سے روایت ہے کہ اللہ کے رسول صلی اللہ علیہ وسلم نے سود کھانے والے،کھلانے والے،سود کا معاملہ لکھنے والے اور اس پر گواہ بننے والے پر لعنت بھیجی ہے،اور فرمایا : یہ سب(گناہ میں) برابر ہیں."            (کتاب المساقاۃ،باب لعن آكل الربا ومؤكله،219/3ط:دار احیاء التراث العربی)فقط واللہ اعلم
                                                  
عنوان: حلال روزگار ملنے تک بینک کی ملازمت کرنے کا حکم
سوال: میں این آر ایس پی بنک میں نوکری کرتا ہوں کیا یہ ٹھیک ہے؟ میرا کام لوگوں کو قرضہ دینا ہے اور اس کی وصولی ہے،  بے روزگاری کی وجہ سے یہ نوکری کرہا ہوں،  جیسے ہی کوئی اور نوکری ملتی ہے میں بنک کی نوکری چھوڑ دوں گا۔
جواب: واضح رہے کہ بینک کا مدار سودی نظام پر ہے، اور  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  یا کم سے کم ان کاموں میں معاون ہوتے ہیں اور یہ سب ناجائز و حرام ہیں۔لہذا بینک  کی ملازمت  ناجائز ہے  اور تنخواہ بھی حرام ہے، اس لیے  بینک کے علاوہ  کسی اور جگہ  جائز ملازمت کی کوشش کریںاور سود کی گندگی سے اپنے  آپ  کو محفوظ رکھیں، اگر سخت مجبوری ہو تو حلال روزگار میسر آنے تک، بقدرِ ضرورت بینک کی آمدنی استعمال کرنے کی گنجائش ہوگی جیسےہی کوئی حلال روزگار میسرآئے بینک کی نوکری چھوڑنالازم ہوگا، خواہ ملنے والی حلال آمدنی بینک سے ملنے والے منافع سےکم ہو، ، کیوں  کہ حرام  کے مقابلے میں حلال  مال  تھوڑا   ہی کیوں  نہ ہو  اس میں  سکون اور برکت   ہوتی ہے،  جب کہ حرام مال خواہ  کتنا ہی زیادہ  ہو اس  میں بے برکتی، تباہی اور بربادی ہوتی ہے۔دنیا دارالامتحان ہے، وقتی طور پر آزمائش آتی ہے، آپ اللہ تعالیٰ پر بھروسہ رکھیں، فرض نمازوں کے اہتمام کے ساتھ  روزانہ کم سے کم ایک دفعہ نمازِ حاجت پڑھ کر الحاح و زاری سے اپنے جملہ مقاصدِ حسنہ بالخصوص رزق کے لیے دعا کیا کریں، اللہ تعالیٰ دعا قبول فرمانے والے ہیں، اور دل سے دعا کرنے والے طالبِ صادق کی کسی دعا کو رائیگاں نہیں کرتے۔  نیز درج ذیل دعا کثرت سے پڑھتے رہیں:تَوَكَّلْتُ عَلَی الْحَیِّ الْذِيْ لَایَمُوْتُ، اَلْحَمْدُ لِلّٰهِ الَّذِيْ لَمْ يَتَّخِذْ وَلَدًا وَّ لَمْ یَکُنْ لَّهُ شَرِیْكٌ فِي الْمُلْكِ وَ لَمْ یَکُنْ لَّهُ وَلِيٌّ مِّنَ الذُّلِّ وَ كَبِّرْهُ تَکْبِيْرًا.(معارف القرآن، سورہ بنی اسرائیل)حضرت ابوہریرہ (رضی اللہ عنہ) فرماتے ہیں: ایک روز میں رسول کریم (صلی اللہ علیہ وآلہ وسلم) کے ساتھ باہر نکلا اس طرح کہ میرا ہاتھ آپ کے ہاتھ میں تھا، آپ کا گزر ایک ایسے شخص پر ہوا جو بہت شکستہ حال اور پریشان تھا آپ صلی اللہ علیہ وسلم  نے پوچھا کہ تمہارا یہ حال کیسے ہوگیا؟ اس شخص نے عرض کیا کہ بیماری اور تنگ دستی نے یہ حال کردیا،  آپ صلی اللہ علیہ وسلم نے فرمایا: میں تمہیں چند کلمات بتلاتا ہوں وہ پڑھو گے تو تمہاری بیماری اور تنگ دستی جاتی رہے گی وہ کلمات یہ تھے:تَوَكَّلْتُ عَلَی الْحَیِّ الْذِيْ لَایَمُوْتُ، اَلْحَمْدُ لِلّٰهِ الَّذِيْ لَمْ يَتَّخِذْ وَلَدًا وَّ لَمْ یَکُنْ لَّهُ شَرِیْكٌ فِي الْمُلْكِ وَ لَمْ یَکُنْ لَّهُ وَلِيٌّ مِّنَ الذُّلِّ وَ كَبِّرْهُ تَکْبِيْرًا.اس کے کچھ عرصہ بعد پھر آپ صلی اللہ علیہ وسلم اس طرف تشریف لے گئے تو اس کو اچھے حال میں پایا، آپ صلی اللہ علیہ وسلم نے خوشی کا اظہار فرمایا، اس نے عرض کیا کہ جب سے آپ نے مجھے یہ کلمات بتلائے تھے، میں پابندی سے ان کو پڑھتا ہوں۔ (ابویعلی و ابن سنی از مظہری)دعا کے ساتھ  ساتھ  کسی  جگہ جائز ملازمت کے حصول کی  سنجیدہ کوشش بھی جاری رکھیں۔ تقویٰ سے زندگی گزارنے کو اپنا شعار بنا لیں، اس لیے کہ تقویٰ پر اللہ تعالیٰ کی طرف ہر مشکل سے نجات، کاموں میں آسانی اور ایسی جگہ سے رزق ملنے کا وعدہ ہے جہاں سے بندہ کا گمان بھی نہیں ہو تا۔ اور اگر ممکن ہو تو کسی متبعِ شریعت و سنت اللہ والے عالم یا بزرگ کی صحبت میں آنا جانا رکھیں کہ یہ حصولِ تقویٰ میں انتہائی ممد و معاون ہے۔قرآن کریم میں ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة: 278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن){يَمْحَقُ اللَّهُ الرِّبَا وَيُرْبِي الصَّدَقَاتِ} [البقرة: 276]ترجمہ: اللہ سود کو مٹاتے ہیں ،  اور صدقات کو بڑھاتے ہیں۔(از بیان القرآن){وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ} [المائدة: 2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔(از بیان القرآن){وَ مَنْ یَّتَّقِ اللّٰهَ یَجْعَلْ لَّهٗ مَخْرَجًا وَّ یَرْزُقْهُ مِنْ حَیْثُ لَا یَحْتَسِبُ وَ مَنْ یَّتَوَكَّلْ عَلَى اللّٰهِ فَهُوَ حَسْبُهٗ اِنَّ اللّٰهَ بَالِغُ اَمْرِهٖ قَدْ جَعَلَ اللّٰهُ لِكُلِّ شَیْءٍ قَدْرًا} [الطلاق: 2، 3]ترجمہ: اور جو شخص اللہ سے ڈرتا ہے اللہ تعالیٰ اس کے لیے (مضرتوں سے) نجات کی شکل نکال دیتا ہے۔ اور اس کو  ایسی جگہ سے رزق پہنچاتا ہے جہاں سے اس کا گمان بھی نہیں ہوتا۔ اور جو شخص اللہ پر توکل کرے گا تو اللہ تعالیٰ اس (کی اصلاح مہمات) کے لیے کافی ہے. اللہ تعالیٰ اپنا کام (جس طرح چاہے) پورا کرکے رہتا ہے اللہ تعالیٰ نے ہر شے کا ایک اندازہ (اپنے علم میں) مقرر کر رکھا ہے۔(از بیان القرآن){وَ مَنْ یَّتَّقِ اللّٰهَ یَجْعَلْ لَّهٗ مِنْ اَمْرِهٖ یُسْرًا} [الطلاق: 4]ترجمہ: . اور جو شخص اللہ سے ڈرے گا اللہ تعالیٰ اس کے ہر کام میں آسانی کردے گا۔(از بیان القرآن){یٰۤاَیُّهَا الَّذِیْنَ اٰمَنُوا اتَّقُوا اللّٰهَ وَ كُوْنُوْا مَعَ الصّٰدِقِیْنَ}[التوبة: 119]ترجمہ: اے ایمان والو اللہ تعالیٰ سے ڈرو اور (عمل میں) سچوں کے ساتھ رہو۔ (از بیان القرآن)حدیثِ مبارک  میں ہے:عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء». (الصحیح لمسلم، 3/1219، باب لعن آكل الربا ومؤكله، ط: دار احیاء التراث ، بیروت) (مشکاة المصابیح،  باب الربوا، ص: 243، قدیمی)ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔(از مظاہر حق)ایک اور حدیثِ مبارک  میں ہے:وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان. (مشکاة المصابیح، باب الربوا، ص: 246، ط: قدیمی)ترجمہ: حضرت ابن مسعود رضی اللہ عنہ سے روایت ہے کہ جناب رسول اللہ صلی اللہ علیہ و سلم نے فرمایا سود سے حاصل ہونے والا مال خواہ کتنا ہی زیادہ ہو مگر اس کا انجام کمی یعنی بے برکتی ہے۔(از مظاہر حق)فقط واللہ اعلم
                                                  
عنوان: اپنا تمام مال زندگی اور موت کے بعد فلاحی کاموں کے لیے وقف کرنا
سوال: اگر صارف اپنی دولت کو تا حیات  فلاحی کاموں کے لیے صرف کرنے کی تاکید کردے اور نصیحت کردے کے میری دولت کو کاروبار میں لگائیں اور آنے والی آمدن سے فلاحی ادارہ  بنایا جائے جوموت کے بعد بھی فلاحی کام جا ری رکھے، اس کا ضامن وہ ایک بیٹے کو بنانا چاہتے ہیں  سوائے باقی سب بچوں کے،شرعًا اس امر میں کوئی غلطی تو نہیں ؟
جواب: صورتِ  مسئولہ میں اگر کوئی شخص اپنی زندگی میں اپنی ہی تمام دولت کو  فلاحی کاموں کے لیے وقف کردے اور اس کی ذمہ کسی کو دے کہ میری اس دولت کو کاروبار میں لگاکر اس کی آمدن سے فلاحی ادارہ بنایا جائے اور اس میں یہ رقم خرچ کی جاتی رہے اور موت کے بعد بھی ہمیشہ یہ سلسلہ جاری رہے  تو یہ جائز ہے۔اور اگر اس نے یہ کہا کہ میری موت کے بعد  اس رقم کو فلاحی کاموں میں صرف کرنا تو  یہ وصیت کے حکم میں ہوگا اور اس کی یہ وصیت اس کے صرف ایک تہائی مال میں نافذ ہوگی۔الفتاوى الهندية (2/ 352):"و أما حكمه فعندهما زوال العين عن ملكه إلى الله تعالى وعند أبي حنيفة - رحمه الله تعالى - حكمه صيرورة العين محبوسة على ملكه بحيث لاتقبل النقل عن ملك إلى ملك و التصدق بالغلة المعدومة متى صح الوقف بأن قال: جعلت أرضي هذه صدقة موقوفة مؤبدة أو أوصيت بها بعد موتي فإنه يصح حتى لايملك بيعه و لايورث عنه، لكن ينظر إن خرج من الثلث و الوقف فيه بقدر الثلث، كذا في محيط السرخسي."و فیه أیضًا (2/ 369):"و إذا وقف على أعمال البر فقال: فيها يشترى حباب يصب فيها الماء أو يجهز بها الأرامل و اليتامى أو يشترى بها أكسية للفقراء أو يتصدق بها كل سنة مكان ذنوبي التي فرطت فيها فهو جائز إذا جعل آخره ما لايتأبد للفقراء و إن وقف أرضًا على أن يحج عنه كل سنة بخمسة آلاف دراهم حجة و مبلغ نفقة الحج للراكب ألف درهم صرف ألف درهم إلى الحج و الباقي إلى المساكين، كذا في الحاوي. و إذا قال: أرضي هذه صدقة موقوفة على الجهاد و العراة و في أكفان الموتى أو في حفر القبور أو غير ذلك مما يشبهها فذلك جائز، كذا في الذخيرة."شرح النووي على مسلم میں ہے:" قوله صلى الله عليه وسلم: (وخير الصدقة عن ظهر غنى) معناه أفضل الصدقة ما بقي صاحبها بعدها مستغنيا بما بقي معه وتقديره أفضل الصدقة ما أبقت بعدها غنى يعتمده صاحبها ويستظهر به على مصالحه وحوائجه وإنما كانت هذه أفضل الصدقة بالنسبة إلى من تصدق بجميع ماله لأن من تصدق بالجميع يندم غالبا أو قد يندم إذا احتاج ويود أنه لم يتصدق بخلاف من بقي بعدها مستغنيا فإنه لا يندم عليها بل يسر بها وقد اختلف العلماء في الصدقة بجميع ماله فمذهبنا أنه مستحب لمن لا دين عليه ولا له عيال لا يصبرون بشرط أن يكون ممن يصبر على الاضاقة والفقر فإن لم تجتمع هذه الشروط فهو مكروه قال القاضي جوز جمهور العلماء وأئمة الأمصار الصدقة بجميع ماله وقيل يرد جميعها وهو مروي عن عمر بن الخطاب رضي الله عنه وقيل ينفذ في الثلث هو مذهب أهل الشام وقيل إن زاد على النصف ردت الزيادة وهو محكي عن مكحول قال أبو جعفر والطبري ومع جوازه فالمستحب أن لا يفعله وأن يقتصر على الثلث قوله صلى الله عليه وسلم."(7 / 125، باب بیان ان الید العلیا خیر من ید السفلی، ط؛ داراحیاء التراث العربی)فقط واللہ اعلم
                                                  
عنوان: کسی کو فلیٹ دلوایا اور کہا منافع آدھا آدھا کرلیں گے
سوال: 1۔ہمارے ایک جاننے والے دوست بلڈر ہیں، مکانات بنانا  بیچنا کرتے ہیں،انہوں نے مجھے کہا کہ ان کے ایک دوست کا فلیٹ بک کروایا ہے،سترہ لاکھ(1700000) ادائیگی کی ہوئی ہے،کمپنی نے کچھ ناگریز وجوہات کی بنا پر کام روک دیا تھا،اب کام شروع کیا ہے ،لیکن مہنگائی کی وجہ سے قیمت زیادہ کردی ہے؛لہذا میرے  دوست جنہوں نے فلیٹ بک کروایا تھا اسے واپس کرنا چاہتے ہیں،میں  نے کمپنی سے کچھ بارکیننگ کرکے کم کرائے ہیں،یہ فلیٹ آپ لے لیں،کمپنی کو انتالیس لاکھ اور فلیٹ والے کو ساڑھے اٹھارہ لاکھ روپے دینے ہیں،کمپنی چار ماہ میں ستمبر یا اکتوبر  2019 میں   فلیٹ ہینڈ  اوور کردے گی اور اس کے فروخت پر آٹھ لاکھ  منافع متوقع ہے،ہم دونوں  آدھا  آدھا (٪50٪ 50) کرلیں گے ۔2۔میں نے کچھ لالچ کی ،میرے  پاس بچیوں کی شادیوں کے لئے رقم تھی تو میں نے کمپنی کو انتالیس لاکھ اور فلیٹ مالک کو سترہ لاکھ ایک  ماہ میں یعنی جون 2019 میں ادا کردئیے، کچھ ایسا ہوا کہ کمپنی نے کام سلو کردیا ، اب 32 مہینے بعد کمپنی فلیٹ ہینڈ اوور کررہی ہے؛ لھذا میں نے پچاس ہزار ٹرانسفر فیس دے  کر  فلیٹ اپنے نام کروالیا اور  ایک لاکھ پچاس ہزار بقایا فلیٹ کے مالک  کو ادا کردئیے، اس طرح کل اٹھاون لاکھ روپے کی ادائیگی ہوگئی۔3۔2020 میں دو بچیوں کی شادی کی ،نہ جانے کیسے کیسے ادھار سدھار کرکے کی اور اس پورے 32 ماہ میں بری طرح پریشان ہی رہا۔جن صاحب نے یہ فلیٹ دلوایا تھا ان کا ایک روپیہ بھی نہیں لگا ہے، تمام رقم میری بلاک ہوئی ہےاور جو چار ماہ میں آدھا آدھا منافع میں سے کرنے کی بات کی تھی وہ نہیں ہوئی ؛کیوں کہ چار ماہ میں تو کچھ  ہوا ہی نہیں،اب اس فلیٹ کو بیچنے کی صورت میں بلڈر صاحب کا کیا حق بنتا ہے؟چار ماہ والی شرط تو ختم ہوگئی اب کیا ہونا چاہیے؟وضاحت :مذکورہ بلڈر نے اپنے دوست کا  جو فلیٹ سائل کو دلوایا  اس فلیٹ   کا بلڈر کوئی اور ہے،یہ شخص پراپرٹی ڈیلر ہےاس نے سائل کو یہ  فلیٹ دلوایا لیکن مکمل ادائیگی سائل نے کی۔
جواب: صورت مسئولہ میں مذکورہ شخص(پراپرٹی خریدنے بیچنے والا) جس نے سائل کو فلیٹ دلوایا اس نے     اس معاملے میں صرف یہ کردار ادا کیا کہ سائل کو اس فلیٹ کی بابت تفصیلات بتائیں اور ڈسکاؤنٹ کرکے  فلیٹ سائل کو دلوایا، فلیٹ کا  خریدار سائل ہے اور اس  کی مکمل ادائیگی  بھی سائل نے خود کی، ایسی صورت میں  اس شخص کی حیثیت دلال(کمیشن ایجنٹ)کی ہے ،لیکن اس معاملہ میں اس   کا یہ شرط لگانا کہ  جو منافع ہوگا آدھا  آدھا کرلیں گے یہ شرط فاسد ہے ،اس شرط کی وجہ سے سائل اور مذکورہ شخص کے درمیان معاملہ فاسد ہوگیا ، اب حکم یہ ہے کہ وہ فلیٹ سائل کا ہے ،مذکورہ  شخص اس میں شریک نہیں ،البتہ   مذكوره شخص اجرت مثل كا حق دار هے،سائل کو چاہیے کہ مذکورہ شخص کو اس طرح کا فلیٹ دلوانے کا  جو عام طور  پر  مارکیٹ میں کمیشن ہوتا ہے وہ دے دے۔درر الحكام فی شرح مجلۃ الأحكام میں  ہے:[ ‌‌(المادة 43) المعروف عرفا كالمشروط شرطا]"المعروف عرفا كالمشروط شرطا وفي الكتب الفقهية عبارات أخرى بهذا المعنى " الثابت بالعرف كالثابت بدليل شرعي " و " المعروف عرفا كالمشروط شرعا " و " الثابت بالعرف كالثابت بالنص والمعروف بالعرف كالمشروط باللفظ، وقد سبق لنا أن عرفنا العرف والعادة. فإليك الأمثلة على هذه القاعدة: لو اشتغل شخص لآخر شيئا ولم يتقاولا على الأجرة ينظر للعامل إن كان يشتغل بالأجرة عادة يجبر صاحب العمل على دفع أجرة المثل له عملا بالعرف والعادة، وإلا فلا."(١/ 51)ط:دارالجيلفتاوی شامی میں هے:"وفي الحاوي: سئل محمد بن سلمة عن ‌أجرة ‌السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(کتاب الاجارۃ،مطلب فی اجرۃ الدلال،ج6،ص63،ط:سعید)شرح المجلۃ لسلیم رستم باز میں ہے:"الاجیر المشترک لا یستحق الاجرۃالا بالعمل."(الکتاب الثانی فی الاجارۃ،الباب الاول فی الضوابط العمومیة،المادۃ424،ج1،ص189،ط:رشیدیة)فقط واللہ اعلم
                                                  
عنوان: درخت کرائے پر دینا
سوال: کیا درخت کرائے پر دے سکتے ہیں ؟
جواب: درختوں کا کرایہ پر دینا درست نہیں ہے ، البتہ اگر درختوں پر پھل آچکے ہوں تو ان پھلوں کی بیع ہوسکتی ہے،یعنی پھل فروخت کیے جاسکتے ہیں۔المبسوط - (ج: 15 / ص :180):’’وهنا لو استأجر الأشجار مدة معلومة لا يجوز بحال لأن استئجار الأرض بالدراهم صحيح واستئجار الأشجار لا يجوز بحال. ‘‘بدائع الصنائع في ترتيب الشرائع  - (ج :9 / ص :375):’’ومنها أن تكون المنفعة مقصودة يعتاد استيفاؤها بعقد الإجارة ويجري بها التعامل بين الناس ؛ لأنه عقد شرع بخلاف القياس لحاجة الناس ولا حاجة فيما لا تعامل فيه للناس فلا يجوز استئجار الأشجار لتجفيف الثياب عليها والاستظلال بها ؛ لأن هذه منفعة غير مقصودة من الشجر. ‘‘بدائع الصنائع في ترتيب الشرائع  - (ج :11 / ص :199):’’و لو استأجر البائع الشجرة ليترك الثمر عليها إلى وقت الجذاذ ؛ لم تجز هذه الإجارة ؛ لأن جواز الإجارة مع أن القياس يأباها لكونها بيع المعدوم لتعامل الناس والناس ما تعاملوا هذا النوع من الإجارة كما لم يتعاملوا استئجار الأشجار لتجفيف الثياب وتجفيف اللحم.‘‘-فتاویٰ رشیدیہ، جدید، عنوان:درخت کو کرایہ پر دینا۔ص:511،ط:عالمی مجلس تحفظ اسلام فقط واللہ اعلم
                                                  
عنوان: جی پی فنڈ کس کی ملکیت ہے؟
سوال: اگر  کچھ  بھائی  مشترک  رہتے تھے  اور تمام اخراجات ان کے درمیان بلا تفریق وتخصیص کے طے  تھے، جن میں ایک بھائی سرکاری نوکر تھا جو تنخواہ کو زمانہ اشتراک میں مشترک خرچ کرتا تھا،  مگر اب جب ان بھائیوں میں تفریق کی لکھیر کھینچی گئی اور تمام اخراجات انفرادی طور پر برداشت کرنا پڑا تو سوال اب یہ ہے کہ کیا اس سرکاری نوکر بھائی کا جو جی پی فنڈ حکومت کی طرف سے جمع ہوتا گیا،  اب تفریق کے بعد اس نے وصول کیا تو  اس  میں  زمانہ اشتراک میں  جو جی پی فنڈ جمع ہوا تھا،  دیگر بھائی اب حق رکھتے ہیں یا وہ تمام اس کی ملکیت ہے ؟
جواب: کوئی  بھی  شخص  جو  رقم  بھی  کماتا ہے  وہ  اس کا تنہا مالک ہوتا ہے اس میں کسی اور کا حق نہیں ہوتا اسی طرح جی پی فنڈ کا بھی وہ تنہا مالک ہوتا ہے۔صورتِ  مسئولہ میں جو بھائی سرکاری نوکری کرتا تھا جی پی فنڈ بھی اسی کا ہے ،  کسی اور بھائی کا اس میں کوئی حق نہیں،  اگر چہ وہ زمانہ اشتراک میں جمع کیا گیا تھا۔البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها".(البحر الرائق ج: 7، ص: 300، ط: دارالكتاب الإسلامي)فتاویٰ شامی میں ہے:"مطلب: كل قرض جر نفعًا حرام(قوله:كل قرض جر نفعًا حرام) أي إذا كان مشروطًا، كما علم مما نقله عن البحر".(رد المحتار ج: 5، ص: 166، ط: سعيد)فقط واللہ اعلم
                                                  
عنوان: بینک سے قسطوں پر گاڑی خریدنے کا حکم
سوال: بینک سے قسطوں پر گاڑی خریدنا  کیسا ہے؟
جواب: صورتِ مسئولہ میں بینک سے قسطوں پر گاڑی خریدنا جائز نہیں ہے؛ تفصیل کے لیے "مروجہ اسلامی بینکاری" (مطبع: مکتبۂ بینات) کا مطالعہ فرمائیں۔ فقط و اللہ اعلم
                                                  
عنوان: ترکہ کی تقسیم 1 بیوہ 2 بھائی
سوال: 26 جنوری کو میرے بھائی کی وفات ہوئی ہے، ورثاء میں ایک بیوہ  ( جوکہ اب اپنے والدین کے گھر مقیم ہے) اور دو بھائی ہیں، مرحوم بھائی کی کوئی اولاد نہیں تھی،  جب کہ ہماری والدہ والد اور بہن کی وفات مرحوم بھائی کی وفات سے پہلے ہی ہوگئی ہے، مرحوم نے اپنے ترکہ میں  Rs.9,659,000 چھوڑے ہیں، برائے کرم ترکہ کی شرعی تقسیم بتادیں، کہ کس کو کتنا ملے گا؟
جواب: صورتِ  مسئولہ میں مرحوم کے کل ترکہ کو 8 حصوں میں تقسیم کرکے 2 حصے بیوہ کو اور تین  تین حصے  مرحوم کے ہر ایک بھائی کو ملیں گے۔یعنی/ 9,659,000 روپے میں سے2414750 روپے مرحوم کی بیوہ کو، اور 3622125 روپے مرحوم کے ہر ایک بھائی کو ملیں گے۔ فقط واللہ اعلم
                                                  
عنوان: کمپنی کی طرف سے ملنے والے فنڈ کی ورثاء میں  تقسیم کا حکم
سوال: میرے  مرحوم بھائی ایک سرکاری کمپنی میں ملازمت کر رہے تھے،  اس نے پانچ لاکھ قرض بھی لیا تھا،  اس نے اپنی بیوہ ، میرے والد ، میری بہن ، میرے بھائی اور مجھے بھی نامزد کیا تھا،  میرے والد اور بہن کا انتقال ہوگیا ہے،  اب صرف اس کی بیوہ ، میرا بھائی اور میں نامزد ہیں۔ اب میں جاننا چاہتا ہوں کہ "حق فنڈ" (جو اس کمپنی میں کہا جاتا ہے) ہمارے درمیان کیسے تقسیم ہوگا؟ رقم 8،000،000 / - روپے ہے۔
جواب: واضح رہے کہ کپپنی  کی طرف سےملنے والے فنڈ مختلف قسم کے ہوتے ہیں؛ اس لیے حکم بھی ہر ایک کا مختلف ہوتا ہے۔ سائل کے بھائی کی کمپنی کی طرف سے ملنے  والی  رقم اگر  پراویڈنٹ  فنڈ  کی مد میں ہے تو اس کا حکم یہ ہے کہ  پراویڈنٹ  فنڈ   کی مد میں  رقم کی کٹوتی اگر  مرحوم  کی تنخواہ سے جبری ہوتی تھی یعنی ان  کی  اجازت کے بغیر تنخواہ میں سے کٹوتی کی جاتی تھی اور عام طور پر سرکاری اداروں میں یہ کٹوتی جبری ہی ہوتی ہے تو پراویڈنٹ فنڈ کی مد میں ملنے والی کل رقم مع منافع وغیرہ کے حلال اور جائز ہے اور اس میں  مرحوم کے تمام ورثاء(جو اس کے انتقال کے وقت موجود تھے )  اپنے اپنے شرعی حصوں کے تناسب سے حق دارہوں گے، اور اگر  یہ رقم  گریجویٹی فنڈ  کے نام سے آرہی ہے تو اس کا حکم یہ ہے کہ  جس کے نام پہ آئی ہے، وہی اس کا مستحق ہے۔پراویڈنٹ فنڈ کی صورت میں مذکورہ رقم کی تقسیم  کا شرعی طریقہ کار یہ ہے کہ سب سے پہلے مرحوم  کی  مرحوم کے    حقوقِ متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ  ہو تو قرضہ کی ادائیگی کے بعد،  اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی رقم کو   آٹھ حصوں میں تقسیم کرکے بیوہ کو دو حصے اور ہر بھائی کو تین ،تین حصے ملیں گے۔نوٹ:پراویڈنٹ فنڈ کی صورت میں جو تقسیم کی ہے یہ اس صورت میں ہے جب مرحوم کے انتقال کے وقت یہی ورثاء موجود ہوں،اگر ان کے علاوہ  مرحوم  کی والدہ، اولاد اور بہن وغیرہ میں سے کوئی اور بھی مرحوم  کے انتقال کے وقت موجود تھا تو اس صورت میں دوبارہ تفصیل لکھ کر معلوم کر لیا جائے۔ فقط واللہ اعلم
                                                  
عنوان: انشورنس کرا لیا تھا، اب معلوم ہوا کہ ناجائز ہے
سوال: میری والدہ سرکاری اسکول میں معلمہ  ہیں اور انھوں نے 2012 میں لائف انشورنس (LIC/زندگی کا بیما) کروایا تھا اُس وقت اِس چیز کی اِن کو معلومات نہیں تھی کہ یہ جائز ہے یا نہیں،  اس کی کچھ تفصیل اس طرح ہے کہ ایک طے شدہ مدت تک کے لیے لائف انشورنس کیا جاتا ہے مثلاً 10 سال، 12 سال یا 15 سال وغیرہ کے لیے، اور اس مدت تک ہر ماہ کو یا چھ ماہ کو یا ایک سال کو قسط وار طے شدہ رقم بھرنا پڑتی ہے، اس طرح جتنی مدت کے لیے انشورنس کیا گیا ہے اتنی مدت تک پیسے بھرتے رہنا پڑتا ہے اور متعینہ وقت پر اگر پیسے نہ بھرے جائیں تو اس پر بیاج  لگتا ہے۔گزشتہ دو سال تک یعنی 2017 تک قسطیں والدہ کی تنخواہ میں سے ہی کٹ جاتی تھیں،  لیکن اب نہیں کٹ رہیں،  بلکہ الگ سے جاکر ہم کو بھرنا پڑ رہا ہے  جس کی وجہ سے اکثر اوقات تاخیر ہورہی ہے بھرنے میں۔ اب جب لائف انشورنس کی مدت مکمل ہوجائے گی تو بھری گئی رقم سود  کے  ساتھ واپس کی جاتی ہے،  مثلاً اگر 5 لاکھ اصل رقم ہے (تاخیری بیاج  کے علاوہ) تو لائف انشورنس کمپنی 7 یا 8 لاکھ روپے وغیرہ ایسی کچھ رقم دیتی ہے اور پھر جس کی زندگی کا انشورنس کروایا گیا ہے اُس کے مرنے کے بعد اس کے Nominee کو مزید 5 لاکھ یا 7 لاکھ وغیرہ ایسی کچھ رقم الگ سے دیتی ہے سرکار۔چوں کہ اب میری والدہ نے دینیات کا کورس کیا ہے تو ان کو وہاں بتلایا گیا کہ انشورنس کروانا جائز نہیں ہے تو ہم نے سوچا کہ یہ بند کروادینا چاہیے جو کہ سال 2023 میں ختم ہونے والا ہے اور اسی نیت سے ہم بند کروانے کے لیے گئے،  لیکن وہاں معلومات لینے پر پتہ چلا کہ اگر طے شدہ مدت سے پہلے پیسے نکالے تو ہم نے اب تک جتنے پیسے بھرے ہیں اصل رقم اس کا نصف حصہ بمشکل ملے گا اور لائف انشورنس کی جو رقم ملتی ہے  مرنے کے بعد وہ بھی نہیں ملے گی۔  لہٰذا صورتِ  مسئلہ میں کیا کیا جائے؟ اگر ابھی بند کر دیا گیا تو بہت نقصان ہوگا۔دوسری ایک بات یہ کہ مرنے کے بعد جو رقم ملتی ہے سرکار کی جانب سے وہ لینا کیسا ہے؟ برائے مہربانی کیا جائز اور کیا ناجائز ہے اور اس کا اب کیا حل ہے ؟  اس کشمکش کے لیے مکمل و مدلل تشفی بخش جواب عنایت فرمائیں تو عین نوازش ہوگی!
جواب: صورتِ  مسئولہ میں  ناجائز معاملہ کرنے پر دل سے توبہ و استغفار کرنا لازم ہے۔ باقی انشورنس کے لیے جو رقم جمع کرائی ہے، وہی رقم واپس لینا جائز ہے، اس جمع شدہ رقم کے عوض اس سے زائد رقم لینا ناجائز ہے، چاہے وہ زائد رقم والدہ کی زندگی میں ملے یا ان کے انتقال کے بعد۔انشورنس ایک سودی معاملہ ہے اور سودی معاملہ کا حکم یہ ہے کہ اسے جلد از جلد ختم کیا جائے، لہذا اسے فی الفور ختم کرنے میں اگر دنیوی نقصان ہو بھی رہا ہو، تب بھی اخروی نقصان سے بچنے کے لیے اس معاملہ کو جلد از جلد ختم کردیں۔ فقط و اللہ اعلم
                                                  
عنوان: وارث کے لیے وصیت کا حکم
سوال: میرے تایا جو کہ ایک بڑے بزنس مین تھے جن کے چار بیٹے تین بیٹیاں اور ایک اہلیہ ہیں، سب سے بڑی بیٹی کی شادی 1998 میں کی اور 2007 میں بیٹی کو ایک پلاٹ دلایا دوسری بیٹی کی شادی 2002 میں کی اور 2016 میں دوسری بیٹی کو ایک بنگلہ دلایا گیا تیسری بیٹی  کی شادی 2010 میں کی اور 2018 میں اسے ایک جگہ دلانے کے لیے دکھائی جو کہ بیٹی کو پسند نہیں آئی لہذا خود والد بھی کسی اچھی جگہ کی تلاش میں رہے اور بیٹوں کو بھی تلاش کی ہدایت کی اسی دوران بیمار رہنے لگے اور بیٹوں کو کئی مرتبہ ہدایت کی کہ سب سے چھوٹی بیٹی صائمہ کو میرے مال میں سے ایک کروڑ تک کا مکان یا پلاٹ دلانا ہے جس پر تمام بیٹوں نے لبیک کہا بلکہ انتقال سے ایک دن پہلے بھی بیٹوں کو ہدایت کی اور بیٹوں نے ذمہ داری بھی اٹھائی اور دوسرے دن انتقال کر گئے اب مرحوم کی اہلیہ اور تمام بیٹے اس وصیت یا ارادے کے گواہ ہیں ایسے میں وصیت معتبر رہے گی یا نہیں ؟
جواب: اگر کسی شخص نے اپنی جائیداد کے بارے میں وصیت لکھی ہے اور کسی ایک بیٹے یا بیٹی کو زیادہ جائیداد دینے کی وصیت کی ہے تو اس کا حکم یہ ہے کہ:میراث کے مال میں وارث کا حق شریعت نے متعین کر رکھا ہے، اور اگر کسی شخص نے اپنے کسی وارث کے لیے وصیت کی ہو تو وارث کے حق میں  کی جانے والی  وصیت دیگر  ورثاء کی اجازت پر موقوف ہوگی، اگر دیگر تمام ورثاء بالغ ہوں اور انہوں نے اس وصیت کے نفاذ کی اجازت دے دی تو اسے نافذ کیا جائے گا، اور جس کے لیے وصیت کی گئی ہے اسے اس وصیت میں سے بھی دیا جائے گا اور اس کا شرعی حصہ بھی اسے ملے گا۔ اور اگر بعض ورثاء بالغ ہوں اور بعض نابالغ، اور بالغ ورثاء وصیت کے نفاذ کی اجازت دے دیں تو ان کے حصے کے بقدر نافذ ہوگی، جب کہ نابالغ ورثاء کو ان کا حصہ پورا دیا جائے گا،اگر اجازت دیں تب بھی نابالغ کی اجازت کا اعتبار نہیں ہو گا، اور اگر ورثاء راضی نہ ہوں تو اس صورت میں اس وارث کو صرف اس کا متعین شرعی حصہ ملے گا اور اس وصیت پر عمل نہیں کیا جائے گا۔صورت مسئولہ میں والد نے جن بیٹیوں کو زندگی میں پلاٹ وغیرہ دلوائے اور ان کے حوالہ کر دیئے وہ تو اس کے مالک ہو جائیں گی اور وہ والد کی وراثت میں تقسیم نہ ہوگی البتہ جس بیٹی کے لیے والد نے پلاٹ خریدنے کا ارادہ یا وصیت کی تھی لیکن اس کے لیے ابھی خریدا  نہیں تھا تو یہ بیٹی ان پیسوں کی مالک نہیں بنی بلکہ یہ رقم بھی والد کے دیگر ترکہ کےساتھ تمام ورثاء میں تقسیم ہوگی الا یہ کہ قاعدے کے مطابق تمام ورثاء بالغ ہوں اور تمام اپنی رضامندی سے اس وصیت پر عمل کرنا چاہتے ہوں تو اس وصیت پر عمل کرنا جائز ہے اور بیٹی کو کوئی مکان یا پلاٹ دلانا جائز ہوگا۔الفتاوى الهندية (90/6):"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."الدرالمختار وحاشیہ ابن عابدین میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج: صفحہ: 655 و656، ط: ایچ، ایم، سعید)فقط واللہ اعلم
                                                  
عنوان: بلی پالنے اور اس کی افزائشِ نسل کا حکم
سوال: بلی کو گھر میں پالنے اور اس کی افزائش نسل پر پیسے لگانے کے حوالے سے فتوی مطلوب ہے!
جواب: صورتِ مسئولہ میں بلی کو گھر میں پالنا جائز ہے بشرطیکہ اس کی خوراک کا مناسب انتظام کیا جائے ، اسی طرح بلی کی خرید و فروخت کرنا اور اس کی دیکھ بھال کر کے اس کی نسل کی افزائش میں بھی شرعاً کوئی قباحت نہیں ہے۔ افزائشِ نسل پر پیسے لگانے  اور سرمایہ کاری کرنے کے متعلق فتویٰ حاصل کرنے کے لیے سرمایہ کاری کے طریقہ کی تفصیل لکھ کر دوبارہ ارسال کریں۔الدر المختار میں ہے:"(و صحّ بيع الكلب) و لو عقورًا (و الفهد) و الفيل و القرد (و السباع) بسائر أنواعها حتى الهرة و كذا الطيور."و في الشامية: "(قوله: حتى الهرة)؛ لأنها تصطاد الفأر و الهوام المؤذية فهي منتفع بها، فتح."(كتاب البيوع، باب المتفرقات من أبوابها، 5/ 226، ط سعيد)و فيه أيضاً:"و يجوز بيع البازي و الشاهين و الصقر و أمثالها و الهرة، و يضمن متلفها."(‌‌‌‌باب البيع الفاسد، 5/ 68، أيضاً)فقط والله أعلم
                                                  
عنوان: سالانہ بجلی لینے کا معاہدہ کرنے پر کمپنی کی طرف  دو سو یورو مفت بیلنس ملنا
سوال: یہاں آئرلینڈ میں اگر ہم ایک بجلی کی کمپنی  سے  سال  کا معاہدہ کریں تو  وہ ہمیں  ان سے معاہدہ کرنے کے عوض دو  سو یورو  کا مفت بیلینس دیتے ہیں جو  کہ شروع کے بجلی کے استعمال میں سے منہا کیا جاتا ہے۔ سوال یہ ہے کہ کیا ایسابیلینس استعمال کرنا جائز ہے؟
جواب: صورتِ  مسئولہ میں اگر مذکورہ کمپنی سالانہ بجلی کا معاہدہ کرنے پر  دو سو یورو کا مفت بیلنس فراہم کرتی ہےتو یہ کمپنی کی طرف سے انعام اور تبرع ہے اور اس بیلنس کا استعمال جائز ہے۔فقط واللہ اعلم
                                                  
عنوان: کسی ادارہ میں ملازمت کی شرائط پورری ہونے کے باوجود رشوت دیے بغیر ملازمت نہ ملنے کی صورت میں رشوت دینے کا حکم
سوال: اپنے حق کو حاصل کرنے کے لئے رشوت دینا کیسا ہے؟ مثلاً زید کے پاس ایک مخصوص عہدہ پانے کے لیے تمام مطلوبہ ڈاکومینٹس موجود ہیں، اس کے باوجود بغیر رشوت کے وہ نوکری نہیں مل پارہی، تو کیا ایسی یا اس جیسی دیگر صورتوں میں وہ رشوت دے سکتا ہے؟
جواب: اگرمذکورہ  نوکری میں زیدکے ذمے جو کام سپرد کیا جائے گاوہ کام  کرناشرعاجائز ہواورزیدکے اندر اُس کی اہلیت  اورصلاحیت ہواورکسی جائز نوکری کی  تلاش میں  حتی المقدور   تمام جائز  تدابیر  اور قانونی  کاروائیاں  صرف  کرنے کے باجود  بھی بلا رشوت  کوئی جائز نوکری نہ مل  رہی  ہو۔ا ور اس کی غربت  اورتنگ دستی کا یہ حال ہو کہ بے روزگاری  کی وجہ سے انتہائی  تنگی میں مبتلا ہو تو اس خاص صورت میں رشوت دے کر نوکری حاصل کرنے کی  شرعاً گنجائش ہے،البتہ رشوت لینے والاسخت گناہ گار ہوگا۔علامہ شامی رحمہ اللہ فرماتے ہیں :" دفع المال للسلطان الجائر لدفع الظلم عن نفسہ ومالہ، ولاستخراج حق لہ لیس برشوة، یعني في حق الدافع"۔(رد المحتار:  کتاب الحظر والاباحة، فصل في البیع،(6۔423و424 )ط:دارالفکرفقط  واللہ اعلم
                                                  
عنوان: جیز کیش یا ایزی پیسہ اکاؤنٹ کھولنے پر 100 روپے گفٹ کا حکم
سوال: جیز کیش یا ایزی پیسہ اکاؤنٹ کھولنے پر 100 روپے گفٹ کے طور پر دیتے ہیں پہلی بار رجسٹریشن کرنے پہ ، کیا یہ جائز ہے یا نہیں؟ یہ صرف ایک ہی باردیتے ہیں ۔
جواب: موبائل فون  کی  مختلف کمپنیوں کی جانب سے مختلف ناموں سے اکاؤنٹ کھولنے کی سہولت فراہم کی جاتی ہے، جس میں طے شدہ بیلنس  رکھنے  کی شرط پر کمپنی کی طرف سے  مختلف سہولیات اکاؤنٹ ہولڈر  کو مہیا کی جاتی ہیں؛ جیسے: فری منٹ، فری ایس ایم ایس و غیرہ، تو ایسے اکاؤنٹ کھلوانے کا حکم یہ ہے کہ اگر کمپنی  کسی مخصوص  رقم رکھنے کی شرط پر یہ  سہولیات فراہم  نہیں کرتی ہو تو اس صورت میں ایسا اکاؤنٹ کھلوایا جا سکتا ہے،   اور اس پر غیر مشروط  طور پر جو سو روپے گفٹ دیا جاتا ہے وہ بھی جائز ہے۔تاہم اگر کمپنی کی طرف سے کسی مخصوص رقم کی شرط پر  اضافی سہولیات فراہم کی جاتی ہوں، چاہے کوئی لینا چاہے یا نہ چاہے تو ایسی صورت میں ایسا اکاؤنٹ درحقیقت سودی ہوتا ہے، جسے کھلوانے کی شرعاً اجازت نہیں؛ کیوں کہ کمپنی میں اکاؤنٹ ہولڈر کی جانب سے جو  رقم جمع کرائی جاتی ہے وہ کمپنی کے ذمہ قرض ہوتی ہے اور اکاؤنٹ ہولڈر جب اپنی رقم واپس لینا چاہے کمپنی رقم واپس کرنے کی پابند ہوتی ہے، اور قرض پر کسی بھی قسم کا مشروط نفع از روئے شرع سود ہونے کی وجہ سے حرام ہوتا ہے۔لہذا صورتِ مسئولہ میں ایسا اکاؤنٹ نہ  کھلوانا جائز  ہے اور نہ  اس پر  ملنے والا گفٹ لینا جائز ہے۔فقط واللہ اعلم
                                                  
عنوان: ٹائنز کمپنی میں کام کرنا
سوال: ٹائنز کمپنی میں کام کرنا کیسا ہے۔
جواب: صورت مسئولہ میں ٹائنز کمپنی کے کاروبار کا طریقہ غیر شرعی ہے ،لہذا مذکورہ کمپنی کی ممبرشپ حاصل کرنایااس میں کام کرناجائز نہیں ہے،تفصیل کے لیے مندرجہ ذیل لنک ملاحظہ فرمالیں :ٹائنز نامی کمپنی کی ممبرشپ حکم
                                                  
عنوان: قاتل کا میراث میں حصہ نہیں ہے
سوال: ہم  دو بھائی اور چار بہنیں ہیں ہمارے والدین فوت ہو چکے ہیں ان کی جائیداد کی وراثت میں ایک مسئلہ  یہ ہے  کہ میری ایک بہن کو اس کے شوہر نے قتل کر دیا ان کی اولاد میں دو بیٹے اور ایک بیٹی ہے اور ان بچوں کو ہم لوگوں نے پالا ہے جب کہ قاتل کو سزا ہو چکی ہے جوکہ عمر قید ہے اب ہم لوگ بچوں کو وراثت سے حصہ دے رہے ہیں اب مسئلہ یہ ہے کہ قاتل کو وراثت میں حصہ نہیں دینا چاہتے جب کہ ہمارے نمبردار صاحب ہمارے شجرہ کی تصدیق نہیں کرتے،  اس صورت ہم پر کیا واجب ہے اور ہم لوگ کیا کریں ؟
جواب: صورتِ  مسئولہ میں آپ کے والدین کی وراثت ان کے شرعی ورثاء میں ہی تقسیم ہوگی اور اگر آپ کی بہن کو والدین کے انتقال کے بعد  ہی قتل کیا گیا تھا تو ان کی اولاد کا بھی آپ کے والدین کے  ترکہ میں سےجو بہن کا  ترکہ  ہے اس میں حصہ  ہوگا اور اس کے شوہر کا اس کی وراثت میں شرعًا کوئی حصہ نہیں ہے ؛ کیوں کہ قتل کرنے  والا اپنے مورث کی وراثت سے محروم ہوجاتا ہے۔البتہ   صورتِ مسئولہ میں مرحوم والدین  کا ترکہ شریعت کے مطابق اس طرح تقسیم ہوگا  کہ سب سے پہلے  مرحومین  کے حقوق متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد، اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد،  جو ترکہ  باقی رہ جائے، اس  کے کل چالیس  حصے کر کے ہر ایک بیٹے  کو10/10  حصے اور ہر ایک بیٹی  کو5/5 حصے ، مرحومہ بیٹی کے ہر ایک بیٹے کو 2/2 اور مرحومہ بیٹی کی بیٹی کو ایک حصہ ملے گا۔ میت (والدین): 8 /40بیٹا بیٹابیٹی بیٹیبیٹی بیٹی2211111010فوت شدہ555میت (بیٹی): 5 مف1بیٹا بیٹابیٹی 221یعنی فیصد کے حساب سے مرحوم والدین کے ہر ایک بیٹے کو 25  اور ہر ایک بیٹی کو 12/5 مرحومہ بیٹی کے ہر ایک بیٹے کو 5 اور بیٹی کو 2/5 ملے گا۔  وفي الفتاوى الهندية :"القاتل بغير حق لا يرث من المقتول شيئا عندنا سواء قتله عمدا أو خطأ، وكذلك كل قاتل وهو في معنى الخاطئ كالنائم إذا انقلب على مورثه، وكذلك إن سقط من سطح  على مورثه فقتله أو أوطأ بدابته مورثه وهو راكبها، كذا في المبسوط."(6/ 454ط:دار الفكر)فقط واللہ اعلم
                                                  
عنوان: انڈیا کے بینک میں ملازمت کا حکم
سوال: انڈیا کے بینک میں نوکری کرنا کیسا ہے؟
جواب: واضح رہے کہ قرآن و حدیث کی رو سے سود لینا، دینا، سودی معاملہ لکھنا یا اس میں گواہ بننا اور تعاون کرنا سب ناجائز اور حرام ہے،بینکوں کے کاروبار اور ان کی آمدن کا مدار سودی لین دین پر ہے اور وہ اپنے ملازمین کو تنخواہ بھی سود کے پیسوں سے دیتے ہیں، نیز بینک میں ملازمت گناہ کے کام میں معاونت ہے،   لہٰذا کسی بینک میں کسی بھی قسم کی نوکری کرنا جائز نہیں ہے اور اس سے حاصل ہونے والی تنخواہ بھی حرام ہے۔احکام القرآن للجصاص میں ہے:"ولا ‌تعاونوا على الإثم والعدوان نهي عن معاونة غيرنا على معاصي الله تعالى."(سورۃ المائدہ، آیت3، ص:296، ج:3، ط:دار إحیاء التراث العربی)مشکوٰۃ المصابیح میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»."(باب الربا، ص:243، ج:1، ط:قدیمی) ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔فقط واللہ اعلم
                                                  
عنوان: پرائز بانڈ کی خرید و فروخت اور اس سے حاصل ہونے والے نفع کا حکم
سوال: کیا پرائز بانڈ لینا اور اس سے حاصل ہونے والا منافع جائز ہے؟
جواب: صورت مسئولہ میں پرائز بانڈ کا کاروبار کرنا شرعاً جائز نہیں، اس لئے کہ پرائز بانڈ کا اصل مقصد انعام پانا ہے اور یہ انعام شرعاً صریح سود ہے اور اگر انعام نکل آئے تو وہ انعام لینا شرعاً حرام  اور ناجائز ہے۔مشکاۃ المصابیح میں ہے:"عن جابر رضي الله عنه قال: ‌لعن ‌رسول الله صلى الله عليه وسلم أكل الربا وموكله وكاتبه وشاهديه وقال: "هم سواء". رواه مسلم(‌‌‌‌‌‌كتاب البيوع، باب الربا، الفصل الأول: 2/ 855، ط: المكتب الإسلامي، بيروت)فتاوی شامی میں ہے:"وفي الأشباه كل ‌قرض ‌جر نفعا حرام۔ قال ابن عابدین: (قوله كل قرض جر نفعا حرام) أي إذا كان مشروطا۔"(‌‌‌‌کتاب البیوع، باب المرابحة والتولية، فصل في القرض: 5/ 166، ط: سعید)بحوث في قضایا فقهیة معاصرة:"السند (BONDS) في الإصطلاح المعاصر وثیقة یصدرها المدیون لمقرضه اعترافًا منه بأنّه استقرض من حاملها مبلغًا معلومًا یلتزم بأدائه في وقت معلوم… وإنّ هذہ السندات، سواء أصدرتها الشرکات أو أصدرتها الحکومة إنّما تلتزم بأداء فوائد ربویة إلی من یحملها، فالسند الّذي قیمتة الإسمیة مائة ربیة مثلاً تستحق أن یدفع لحاملها مائة و عشرة بعد سنة۔"(بیع الدین والأوراق المالیة: 2/ 111، ط: دار العلوم کراچی)فقط واللہ اعلم
                                                  
عنوان: آن لائن گیم سے پیسے کمانا
سوال: آن لائن گیم سے پیسے کمانا کیسا ہے جیساکہ جنگل رمی ،لڈو ، کیرم  وغیرہ ؟
جواب: صورت  ِمسئولہ میں اس طرح کے  گیم کھیلنا اور  ان کے ذریعہ  پیسے کمانا شرعاً ناجائز ہے۔  کسی بھی قسم کا کھیل جائز ہونے کے لیے مندرجہ ذیل شرائط کا پایا جانا ضروری ہے، ورنہ وہ کھیل لہو ولعب میں داخل ہو نے کی وجہ سے شرعاً ناجائز  ہوگا:1۔۔  وہ کھیل بذاتِ خود جائز ہو، اس میں کوئی ناجائزبات نہ ہو۔2۔۔  اس کھیل میں کوئی دینی یا دنیوی منفعت  ہو، مثلاً جسمانی  ورزش وغیرہ ، محض لہو لعب یا وقت گزاری کے لیے نہ کھیلا جائے۔3۔۔  کھیل میں غیر شرعی امور کا ارتکاب نہ کیا جاتا  ہو، مثلاً جوا وغیرہ۔4۔۔ کھیل میں اتنا غلو نہ کیا جائے  کہ شرعی فرائض میں کوتاہی یا غفلت پیدا ہو۔5۔۔  جان دار کی تصویر  کسی بھی طرح کی ہو اس کا دیکھنا جائز نہیں۔لہذا اس پر جو اجرت  لی جائے گی وہ بھی جائز نہ ہوگی۔         حاصل یہ ہے کہ آج کل جو   آن لائن گیمز  ہیں، ان میں مذکورہ خرابیاں پائی جاتی ہیں، نیز ان میں مشغول ہوکر  شرعی فرائض اور واجبات میں کوتاہی  اور غفلت برتی جاتی ہے؛ اس لیے شرعاً ان کا کھیلنا اور اس کے ذریعہ پیسے کمانا شرعاً ناجائز ہے ۔روح المعانی میں ہے:’’ولهو الحديث على ما روي عن الحسن كل ما شغلك عن عبادة الله تعالى وذكره من السمر والأضاحيك والخرافات والغناء ونحوها‘‘. (تفسیر الآلوسي (11 / 66)، سورة لقمان، ط:دار الکتب العلمیة)تکملة فتح الملهم  میں ہے:’’فالضابط في هذا . . . أن اللهو المجرد الذي لا طائل تحته، وليس له غرض صحيح  مفيد في المعاش ولا المعاد حرام أو مكروه تحريماً، . . . وما كان فيه غرض  ومصلحة دينية أو دنيوية، فإن ورد النهي  عنه من الكتاب أو السنة . . . كان حراماً أو مكروهاً تحريماً، ... وأما مالم يرد فيه النهي عن الشارع وفيه فائدة ومصلحة للناس، فهو بالنظر الفقهي علي نوعين ، الأول ما شهدت التجربة بأن ضرره أعظم من نفعه ومفاسده أغلب علي منافعه، وأنه من اشتغل به الهاه عن ذكر الله  وحده وعن الصلاة والمساجد التحق ذلك بالمنهي عنه لاشتراك العلة فكان حراماً أو مكروهاً، والثاني ماليس كذالك  فهو أيضاً إن اشتغل به بنية التلهي والتلاعب فهو مكروه، وإن اشتغل به لتحصيل تلك المنفعة وبنية استجلاب المصلحة فهو مباح،  بل قد ير تقي إلى درجة الاستحباب أو أعظم منه . . . وعلي هذا الأصل فالألعاب التي يقصد بها رياضة الأبدان أو الأذهان جائزة في نفسها مالم يشتمل علي معصية أخري، وما لم يؤد الانهماك فيها إلى الاخلال بواجب الإنسان في دينه و دنياه‘‘َ۔ (تکملة فتح الملهم، قبیل کتاب الرؤیا،ص؛435،ج:4، ط:دارالعلوم کراچی)فقط واللہ اعلم
                                                  
عنوان: مکان کی قسطیں ادا کرنے تک مالک مکان کا کرایہ لینا
سوال: ایک شخص نے مکان خریدا، کچھ بیعانہ ادا کردیا، باقی رقم کا شیڈول طے کر لیا ،اب مالک کہتا ہے کہ جب تک مکمل رقم ادا نہیں ہوجاتی مجھے مکان کا کرایہ ادا کرو، یہ درست ہے؟
جواب: صورتِ مسئولہ میں جب مذکورہ شخص نے مکان فروخت کرکے  کچھ رقم بیعانہ کے طور پر وصول کرلی ہے اور باقی  رقم کا بھی شیڈول طے کرلیا ہےتو یہ مکان خریدار کی ملکیت میں آگیاہے ،لہذا اس کے بعد باقی رقم کی ادائیگی تک اس مکان کا کرایہ لینا سود ہونے کی وجہ سے ناجائز اور حرام ہے۔فتاوی شامی میں ہے:"   وفي الأشباه: كل قرض جر نفعا حرام."(کتاب البیوع ،فصل في القرض ج:5، ص: 166، ط:سعید)وفیہ أیضاً:"وشرعا (فضل) ولو حكما فدخل ربا النسيئة۔۔۔(خال عن عوض بمعيار شرعي) مشروط لأحد المتعاقدين) أي بائع أو مشتر فلو شرط لغيرهما فليس بربا بل بيعا فاسدا (في المعاوضة). "(كتاب البيوع، باب الربا ج:5، ص: 168، ط:سعید)فقط والله اعلم
                                                  
عنوان: فری لانسنگ ویب پر کسی کو اجرت پر مقالہ لکھ کر دینا
سوال: فری لانسنگ انٹر نیٹ کی ایک ویب ہے،  ویسے یہ ایک بڑی دنیا کی انڈسٹری ہے،  اس میں لوگ اپنا کام کسی اور سے کروا کر اسے انٹرنیٹ کے ذریعے سے پیسے دیتے ہیں،  بعض اوقات اس میں ایسا کام بھی کسی کو ملتا ہے کہ جیسے ایک پائلیٹ کو اپنی یونیورسٹی سے ایک مقالہ تیار کرنے کا کام ملا ہے،  اب اس کے پاس اس کی معلومات نہیں یا اس کے پاس ٹائم نہیں تو وہ اس ویب سائٹ پر اپنا کام ڈال دیتا ہے،  لوگ اس سے رابطہ کرتے ہیں،  کام کی اجرت اور وقت طے ہوا،  اس مدت میں کرکے واپس کرنا ہے،  اب اس پائلیٹ کا کام تو پورا ہوگیا،  پر اس کو جو تحقیقات خود کرنی تھیں،  اس نے نہیں کیں،  کسی اور سے کروا کر یونیورسٹی میں جمع کروا دیں،  اس کو خود اس بارے میں معلومات پوری نہیں ہوتیں،  بعض اوقات ایسا بھی ہوسکتا ہے کہ اس کا نقصان  ہوں؛ کیوں کہ  جہاز کے پائلیٹ کے ساتھ کتنے افراد کی جانیں وابستہ ہوتی  ہیں،  اور اسی طرح ڈاکٹرز بھی کرتے ہیں پوچھنا یہ ہے کہ یہ شخص جو فری لانسنگ کے ذریعے اس طرح کا کام حاصل کرکے اس کو پورا کرکے دیتا ہے اور پیسے کماتا ہے تو کیا وہ آمدنی جائز ہوگی؟ یا نہیں؟
جواب: صورتِ  مسئولہ میں  اجرت لے کرمقالہ لکھنا یا اجرت دے  کر مقالہ لکھوانا کہ  جس کی بنیاد پر  مقالہ لکھوانے والا نااہلی کے باوجود  ڈگری حاصل کرے  اور  اس ڈگری کی بنیاد پر ان سہولیات کو حاصل کرے جو اصل ڈگری والوں کا حق ہے، مندرجہ ذیل وجوہات کی بنا پر ناجائز ہے:1۔۔  حکومت اور تعلیمی اداروں  کی طرف سے قانوناً اس کی پابندی ہے، اور حکومت کی ایسی جائز پابندیاں جو مفادِ عامہ کی مصلحت میں ہوں ان کی پاس داری شرعاً بھی لازم ہوتی ہے۔2۔۔ کسی اور سے مقالہ لکھا کر نا اھل شخص کے  ڈگری حاصل کرکے متعلقہ ذمہ داری کو صحیح طرح انجام نہ دے سکنے کی  وجہ سے لوگوں کی جانوں کا خطرہ لاحق ہوسکتا ہے۔3۔۔   اس میں دھوکادہی اور جھوٹ پایا جاتا ہے جوکہ ناجائز اور حرام ہے۔4۔۔حق داروں کی حق تلفی ہے۔5۔۔ ایسے شخص کو مقالہ لکھ کر دینا  ان سب گناہ کے کاموں میں تعاون ہے،اور ناجائز کاموں پر تعاون کرنا اور اس کی اجرت لینا جائز نہیں ہے۔البتہ  جزوی معاونت،حوالہ جات کی فراہمی یا کمپوزنگ و سیٹنگ میں تعاون اس میں داخل نہیں ہے۔ فقط واللہ اعلم
                                                  
عنوان: اسلامی بینک میں پیسے جمع کر کے منافع لینے کا حکم
سوال: اسلامی بنک میں پیسے جمع کر کے منافع حاصل کرنا جائز ہے یا نہیں؟
جواب: واضح رہے کہ  اسلامی بینک  یا کسی بھی مروجہ غیر سودی بینکوں سے  تمویلی معاملات کرناجائز نہیں ہے،   مروجہ غیر سودی بینکوں  کا اگرچہ یہ دعویٰ ہے کہ وہ علماءِ کرام کی نگرانی میں  شرعی اصولوں کے مطابق کام کرتے ہیں ؛  لیکن  ان  بینکوں کا طریقہ کار شرعی اصولوں کے مطابق نہیں ہے،  اور مروجہ غیر سودی اسلامی  بینک اور  روایتی بینک کے بہت سے  معاملات  تقریباً ایک جیسے ہیں، لہذا روایتی بینکوں کی طرح ان میں بھی سرمایہ کاری کرنا جائز نہیں ہے، اور اس سے حاصل ہونے والا نفع  حلال نہیں ہے، البتہ  ضرورت پڑنے پر صرف ایسا اکاؤنٹ کھلوایا جاسکتا ہے جس میں منافع نہ ملتا ہو، مثلاً: کرنٹ اکاؤنٹ یا لاکرز وغیرہ۔تفسير قرطبي  میں ہے :"قوله تعالى: (الذين يأكلون الربا) يأكلون يأخذون، فعبر عن الأخذ بالأكل، لأن الأخذ إنما يراد للأكل. و الربا في اللغة الزيادة مطلقًا، يقال: ربا الشيء يربو إذا زاد، و منه الحديث: "فلا و الله ما أخذنا من لقمة إلا ربا من تحتها" يعني الطعام الذي دعا فيه النبي صلى الله عليه وسلم بالبركة، خرج الحديث مسلم رحمه الله. و قياس كتابته بالياء للكسرة في أوله، و قد كتبوه في القرآن بالواو. ثم إن الشرع قد تصرف في هذا الإطلاق فقصره على بعض موارده، فمرة أطلقه على كسب الحرام، كما قال الله تعالى في اليهود:" وأخذهم الربوا وقد نهوا عنه. ولم يرد به الربا الشرعي الذي حكم بتحريمه علينا وإنما أراد المال الحرام، كما قال تعالى: "سماعون للكذب أكالون للسحت" يعني به المال الحرام من الرشا، و ما استحلوه من أموال الأميين حيث قالوا: "ليس علينا في الأميين سبيل". وعلى هذا فيدخل فيه النهي عن كل مال حرام بأي وجه اكتسب. والربا الذي عليه عرف الشرع شيئان: تحريم النساء، والتفاضل في العقود وفي المطعومات على ما نبينه. وغالبه ما كانت العرب تفعله، من قولها للغريم: أتقضي أم تربي؟ فكان الغريم يزيد في عدد المال ويصبر الطالب عليه. وهذا كله محرم باتفاق الأمة. الثانية- أكثر البيوع الممنوعة إنما تجد منعها لمعنى زيادة إما في عين مال، وإما في منفعة لأحدهما من تأخير ونحوه. ومن البيوع ما ليس فيه معنى الزيادة، كبيع الثمرة قبل بدو صلاحها، وكالبيع ساعة النداء يوم الجمعة، فإن قيل لفاعلها، آكل الربا فتجوز وتشبيه."(سورۃ البقرۃ،ج:۳،ص:۳۴۸،دارالکتب المصریۃ)فقط واللہ اعلم
                                                  
عنوان: وفات کے بعد ملنے والی پنشن کا حکم
سوال: میرے والدین کا انتقال ہوچکا ہے،والدین کے والدین ان سے پہلے ہی فوت ہوچکے تھے،ہم دو بھائی اور چار بہنیں ہیں،میرے والد سرکاری ملازم تھے،والد صاحب کے انتقال کےبعد ان کی پنشن والدہ کے نام سے جاری ہوئی،والد صاحب کی پنشن والدہ کے اکاؤنٹ میں جمع ہوتی رہتی تھی،گھر میں کوئی خوشی اور غمی کا موقع ہوتا تووالدہ کی اجازت اور رضامندی سے پنشن کی رقم کو استعمال کیا جاتا تھا،ورنہ بینک میں جمع ہوتی رہتی تھی،والدہ کا 2015ءمیں انتقال ہوگیا،والدہ کے انتقال کے بعد تمام عاقل بالغ ورثاء کی اجازت اور رضامندی سے اس پنشن کی رقم سے ایک بہن کی شادی کردی گئی اور باقی رقم تمام بھائی اور بہنوں میں سب کے حصوں کے حساب سے تقسیم کردی گئی،بہن کا ایک حصہ اور بھائی کے دو حصے۔والدہ کے انتقال کے بعد2015ءسےوالد مرحوم کی پنشن میری چھوٹی غیر شادی شدہ بہن کے نام سے جاری ہوئی،اب مارچ2021ء میں اس بہن کی شادی ہوگئی اور پنشن وصول ہونا بند ہوگئی،اس بہن نے 6سال تک جو پنشن وصول کی ،وہ جمع ہوتی رہی اور اسی سے اس بہن کی شادی کی گئی۔اب پوچھنایہ ہے کہ پنشن کی جو رقم اس بہن کےاکاؤنٹ میں باقی بچی ہے،وہ کس کی ہوگی؟صرف اس بہن کی ؟یا پھر پہلے کی طرح سب بھائی بہنوں میں تقسیم ہوگی؟اور کیا ان باقی پیسوں سے اس بہن کی شادی کے بعد کے معاملات یعنی ڈلیوری کے اخراجات یا ڈلیوری کے بعد بہن کو کچھ لینے دینے کے اخرجات کیے جاسکتے ہیں؟
جواب: واضح رہےکہ کسی شخص کی وفات کے بعدحکومت یا متعلقہ ادارے کی طرف سےاس کی پنشن کی رقم جس کسی کے نام سےجاری ہوتی ہے، وہی اس کا مالک ہوتا ہے،اس میں وراثت کے احکام جاری نہیں ہوتے،کیوں کہ  وہ پنشن کی رقم حکومت یا متعلقہ ادارے کی طرف سے ایک قسم کا عطیہ اور انعام ہوتا ہے۔لہذا صورتِ مسئولہ میں سائل کے والد صاحب کی وفات کے بعدجب ان کی پنشن سائل کی والدہ کے نام سےجاری ہوئی،تواپنی زندگی میں سائل کی والدہ ہی اس پنشن کی مالکہ تھیں،البتہ ان کی وفات کے بعد ان کے اکاؤنٹ میں جمع شدہ  پنشن کو ان کے تمام ورثاء میں ان کے شرعی حصوں کے مطابق تقسیم کرنا درست تھا۔اوراس کے بعدجب سائل کے والد مرحوم کی پنشن سائل کی چھوٹی بہن کے نام سے جاری ہوئی  ،تو وہ پنشن  اسی بہن کی ملکیت ہے،اس کو میراث میں تقسیم نہیں کیا جائے گا اور وہ بہن اس پنشن میں اپنی مرضی کے مطابق جو چاہے اورجس طرح چاہےجائز تصرف کرسکتی ہے۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود، ج:7، ص:57، ط:سعید)امداد الفتاوی میں اس مسئلہ کے متعلق مذکور ہے:"چونکہ میراث اموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(ج:4،ص:342،ط:مکتبہ دار العلوم کراچی)فتاوی محمودیہ میں ہے:"قانونی اعتبار سے جو مستحق ہو،پنشن اسی کو ملے گی۔"(ج:20،ص:404،ط:دار الافتاء جامعہ فاروقیہ کراچی)فقط واللہ اعلم
                                                  
عنوان: میت کمیٹی میں شامل ہونے کا حکم
سوال: ہمارے گاؤں میں ایک کمیٹی چل رہی ہے۔جو 2010 سے شروع ہے۔اس کمیٹی میں ایک فیملی ایک مہینہ کا 100 سو روپے دیتی ہے۔وہ کمیٹی یہ کام کرتی ہے اگر کمیٹی ڈالنے والے کے گھر میں کوئی فوتگی ہو جائے تو اس میں گھر آنے والوں کا کھانے پینے کا بندوبست کرتی ہے۔ اب میں اس کمیٹی میں اپنا نام ڈالنا چاہتا ہوں ۔لیکن وہ کمیٹی والے بولتے آپ نے 2010 سے لے اب تک جتنے  پیسے بنتے ہیں وہ سب دینے پڑیں گے۔ کمیٹی والے اس طرح پیسے مانگ رہے ہیں، اس طرح پیسے دینا جائز ہے کہ نہیں؟
جواب: واضح رہے کہ جب کسی شخص کا انتقال ہوجائے تو اس کی تجہیز و تکفین اور تدفین کے اخراجات کے بارے میں شرعی حکم یہ ہے کہ اگر میت کا ذاتی مال موجود ہوتو اس کے کفن دفن کا خرچہ اسی میں سے کیا جائے، اگر اس کے پاس مال موجود نہیں تو اس کے یہ اخراجات اس شخص کے ذمے  ہوں گے جس پر اس کی زندگی میں اس کا خرچہ واجب تھا،دوم یہ کہ جس طرح کسی کی موت  کی صورت  میں  میت کے کفن دفن کے اخراجات کا انتظام ایک اہم خرچہ ہے،  اسی  طرح زندگی کی ابتدا  سے بہت سے ایسے مراحل آتے ہیں جس میں کافی اخراجات کا سامنا کرنا پڑتا ہے،  جن میں شادی بیاہ وغیرہ سر فہرست ہے، حال آں کہ ایسے مراحل میں ہمیں کبھی  کمیٹی بنانے  کی ضرورت نہیں پڑتی اور بغیر کمیٹی بنائے ان مراحل کے تمام اخراجات کا انتظام  بھی ہوجاتا ہے؛ اس لیے  میت کی تجہیز وتکفین  کے اخراجات کیلئے  میت کمیٹی بنانے کی کوئی خاص ضرورت نہیں ہوتی ۔میت کے رشتہ داروں اور ہمسایوں کے لیے مستحب ہے کہ وہ میت کے اہلِ خانہ  کے لیے ایک دن اور رات کے کھانے کا انتظام کریں،تين دن تين  راتوں تك بھی   کھانے کا انتظام کرنا جائز  اور  درست ہے،اہلِ میت کو کھانا کھلانا اس وجہ سے ہے کہ میت کے اہلِ خانہ غم سے نڈھال ہونے اور تجہیز و تکفین میں مصروف ہونے کی وجہ سے کھانا پکانے کا انتظام نہیں کرپاتے ،غزوہ موتہ میں جب نبی کریمﷺ کے چچا زاد بھائی حضرت جعفر بن ابی طالبؓ شہید ہوئے اور ان کی وفات کی خبر آپﷺ تک پہنچی تو آپ ﷺ نے صحابہ کرام رضی اللہ عنہم سے فرمایا کہ جعفر کے گھر والوں  کے لیے کھانے کا بندوبست کرو؛ کیوں کہ  ان پر ایسا شدید صدمہ آن پڑا ہے جس نے انہیں غم میں مشغول کردیا ہے۔دور دراز کے علاقوں سے جو لوگ میت کے ہاں تعزیت اور تکفین و تدفین میں شرکت  کے لیے آئے ہوں اگر وہ بھی کھانے میں شریک ہوجائیں تو ان کاشریک ہونا بھی درست ہے، قرب و جوار سے آئے لوگوں  کے لیے باقاعدہ کھانے کا انتظام کرنا اور ان  کے لیے یہ کھانا کھانا شرعاً درست نہیں۔اس کے برعکس انجمن اور کمیٹیاں قائم کرنا جس میں ماہانہ یا سالانہ فیس لے کر تجہیز اور تکفین کے اخراجات اٹھائے جاتے ہیں ،نیز میت کے اہل خانہ کے ہاں تعزیت  کے لیے آئے ہوئے مہمانوں  کے لیے کھانے کا انتظام کیا جاتا ہے جوکہ عمومی دعوت کی شکل اختیار کرجاتا ہے، اس کے علاوہ کئی  دیگر قباحتوں پر بھی مشتمل ہے،جن میں سے چند  یہ ہیں:(1)کمیٹی کا ممبر بننے کے لیے ضروری ہے کہ ہرفرد چاہے امیر ہو یا غریب،ایک مخصوص رقم ہر ماہ کمیٹی میں جمع کرائے،اگر وہ یہ رقم جمع نہیں کراتا تو اسے کمیٹی سے خارج کردیا جاتاہے،پھر کمیٹی اس کو وہ سہولیات فراہم نہیں کرتی جو ماہانہ چندہ دینے والے ممبران کو مہیا کرتی ہے،اس سے معلوم ہوتا ہے کہ کمیٹی کی بنیادصدقہ اور"امداد باہمی"پر نہیں،بلکہ اس کا مقصد ہر ممبر کو اس کی جمع کرائی گئی رقم کے بدلے سہولیات فراہم کرنا ہے ،یہ سہولیات اس کی جمع کرائی گئی رقم سے کبھی کم اور کبھی زیادہ ہوسکتی ہے،جوکہ سود کے مشابہ اور قابل ترک ہے۔(2)بسا اوقات اس طریقہ کار میں ضرورت مند اور تنگ دست سے ہم دردی اور احسان کے بجائے اس کی دل شکنی کی جاتی ہے اور اس کے ساتھ بدسلوکی کا رویہ برتا جاتا ہے؛ کیوں کہ خاندان کے جو غریب افراد کمیٹی کی ماہانہ یا سالانہ فیس نہیں بھر پاتے انہیں کمیٹی سے خارج کردیا جاتا ہے اس طرح ان کی حاجت اور ضرورت کے باوجود انہیں اس نظم کا حصہ نہیں بنایا جاتا اور پھر موت جیسے غمگین موقع پر اسے طرح طرح کی باتوں اور رویوں کا سامنا کرنا پڑتا ہے۔(3)اس طریقہ کار میں کھانا کھلانا ایک عمومی دعوت کی شکل اختیار کرجاتا ہے،حال آں کہ مستحب یہ ہے کہ یہ نظام صرف میت کے گھر والوں اور دور دراز کے علاقے سے آنے والے رشتہ دار جن کا کوئی متبادل ٹھکانہ نہیں ان   کے لیے ہو۔(4) جب اس طرح کے فنڈز جمع ہوتے ہیں تو میت کو جلد از جلد  قبر میں دفن کرنے کے بجائے اپنے گاوں میں بھیجنے کا انتظام کیا جاتا ہے، اس طرح تدفین میں تاخیر کا سبب بنتا ہے جوکہ غلط ہے۔لہذا صورتِ  مسئولہ میں میت کمیٹی میں شامل ہونا ہی جائز نہیں ہے۔سنن ترمذی میں ہے:"حدثنا أحمد بن منيع، وعلي بن حجر، قالا: حدثنا سفيان بن عيينة، عن جعفر بن خالد، عن أبيه، عن عبد الله بن جعفر قال: لما جاء نعي جعفر، قال النبي صلى الله عليه وسلم: اصنعوا لأهل جعفر طعاما، فإنه قد جاءهم ما يشغلهم. هذا حديث حسن، وقد كان بعض أهل العلم يستحب أن يوجه إلى أهل الميت شيء لشغلهم بالمصيبة، وهو قول الشافعي. وجعفر بن خالد هو ابن سارة وهو ثقة روى عنه ابن جريج."(ابواب الجنائز،باب ما جاء فی الطعام یصنع لأہل المیت،ج۱/۱۹۵،مکتبہ:قدیمی کتب خانہ آرام باغ کراچی)مشکوٰۃ المصابیح میں ہے:"وعن أبي حرة الرقاشي عن عمه قال: قال رسول الله صلى الله عليه وسلم:«ألا لاتظلموا ألا لا يحل مال امرئ إلا بطيب نفس منه."(کتاب البیوع،باب الغصب و العاریۃ،الفصل الثانی،ص۲۵۵،مکتبہ:قدیمی کتب خانہ(در مختار  میں ہے:"(يبدأ من تركة الميت.......(بتجهيزہ) يعم التكفين (من غير تقتير ولا تبذير)ككفن السنة أو قدر ما كان يلبسه في حياته."( فتاوی شامی ،کتاب الفرائض ج:۷۵۹،۷۶۰:سعید)و فیہ أیضاً:"(وكفن من لا مال له على من تجب نفقته) فإن تعددوا فعلى قدر ميراثهم.و فی رد المحتار: (قوله فعلى قدر ميراثهم) كما كانت النفقة واجبة عليهم فتح أي فإنها على قدر الميراث، فلو له أخ لأم وأخ شقيق فعلى الأول السدس والباقي على الشقيق. أقول: ومقتضى اعتبار الكفن بالنفقة أنه لو كان له ابن وبنت كان عليهما سوية كالنفقة؛ إذ لايعتبر الميراث في النفقة الواجبة على الفرع لأصله؛ ولذا لو كان له ابن مسلم، وابن كافر فهي عليهما، ومقتضاہأيضا أنه لو كان للميت أب وابن كفنه الابن دون الأب كما في النفقة على التفاصيل الآتية في بابها إن شاء الله تعالى.")فتاوی شامی ،ج:۲،ص: ۲۰۵،کتاب الصلاۃ،:سعید)و فیہ أیضاً:"مطلب في كراهة الضيافة من أهل الميت وقال أيضا: ويكرہاتخاذ الضيافة من الطعام من أهل الميت لأنه شرع في السرور لا في الشرور، وهي بدعة مستقبحة: وروى الإمام أحمد وابن ماجه بإسناد صحيح عن جرير بن عبد الله قال " كنا نعد الاجتماع إلى أهل الميت وصنعهم الطعام من النياحة ". اهـ.( فتاوی شامیکتاب الصلاۃ،باب الجنائز،ج۲/۲۴۰،۲۳۹،مکتبہ:ایچ ایم سعید)و فیہ  أیضاً:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر و الاباحۃ،فصل فی البیع،ج۶/۴۰۳،مکتبہ:ایچ ایم سعید)فقط واللہ اعلم
                                                  
عنوان: قسطوں پر موبائل بیچنا
سوال: کیا فرماتے ہیں مفتیان کرام اس مسئلہ کے بارے میں کہ ہم نے ایک کام شروع کیا ہے جو کہ لوگ اسے ناجائز اور سود سمجھتے ہیں اس کے بارے میں آپ سے معلومات کرنی ہے کام یہ ہے کہ ہم مارکیٹ سے موبائل خریدتے ہیں اور اس کو قسطوں پر دیتے ہیں جیسے کہ 30000 کا موبائل قسطوں پر 45000  یا اس سے کم یا اس سے زیادہ کی قیمت  پر دیتے ہیں جس میں 10000 ایڈوانس یا اس سے کم یا اس سے زیادہ لیتے ہیں اور پھر مہینہ قسط لیتے ہیں 5000 یا اس سے زیادہ یا اس سے کم لیتے ہیں جیسے کہ یہ کام ہم پارٹ ٹائم کرتے ہیں ہماری ذاتی کاسمیٹکس کی دوکان ہیں ۔لوگ آتے ہیں ہمیں کہتے ہیں کہ ہمارے لیے موبائل لاؤ قسطوں پر تو ہم انہیں مارکیٹ سے لاکر دیتے ہیں اور انہیں پھر قسطوں پر دیتے ہیں آپ سے گزارش ہے کہ یہ کام جائز ہے یا نہیں ، لوگ گمان کرتے ہیں کہ یہ کام جائز نہیں اگر یہ کام جائز ہے اور لوگ گمان کرتے ہیں تو اس سے ہمارے لیے گناہ تو نہیں ہوگا ؟
جواب: ہر شخص کے لیے اپنی مملوکہ  چیز  کو  اصل قیمت میں کمی زیادتی کے ساتھ نقد  اور ادھار دنوں طرح  فروخت کرنے کا اختیار ہوتا ہے، اور جس طرح ادھار پر سامان  فروخت کرنے والا اپنے سامان کی قیمت یک مشت وصول کرسکتا ہے، اسی  طرح اس کو یہ بھی اختیار ہوتا ہے  کہ وہ اس رقم کو قسط وار وصول کرے،  اسے اصطلاح میں ”بیع بالتقسیط“ یعنی قسطوں پر خریدوفروخت  کہتے ہیں،  اور اس  بیع کے صحیح ہونے کے لیے درج ذیل  شرائط کا لحاظ  اور رعایت کرنا ضروری ہے:1: قسط کی رقم متعین ہو۔2: قسط کی مدت اور کل مدت متعین ہو۔3:معاملہ متعین ہو کہ نقد کا معاملہ کیا جارہا ہے یا ادھار۔4: قسط کی ادائیگی میں تاخیر کی صورت میں اس  میں اضافہ  (جرمانہ) وصول نہ کیا جائے، اگر بوقتِ عقد یہ شرط ہوگی تو پورا معاملہ ہی فاسد ہوجائے گا۔بصورتِ مسئولہ  مذکورہ شرائط   پائی جائیں تو موبائلوں  کی خرید و فروخت قسط وار جائز ہے، اس میں کوئی مضائقہ نہیں اور لوگوں کے گمان کی وجہ سے آپ گناہ گار بھی نہ ہوں گے۔شرح المجلہ  لسلیم  رستم باز اللبنانی میں ہے:"البیع مع تأجیل الثمن و تقسیطه صحیح، یلزم أن یکون المدة معلومةً في البیع بالتأجیل و التقسیط."(الكتاب الاول فى البيوع، الباب الثالث فى بيان المسائل المتعلقة بالثمن، رقم الماده:245، ج:1، ص:100، ط:مكتبة رشيدية)فقط والله اعلم
                                                  
عنوان: بینکوں کے لیے موبائل ایپلی کیشن بنانے والی کمپنی میں کام کرنا کیسا ہے؟
سوال: میں ایک سوفٹ وئیر کمپنی میں کام کرتا ہوں، جو آئی فون اور اینڈرائیڈ   فونز  کے  لیے موبائل ایپلیکشن بناتی ہے،  اس کمپنی کے سارے کلائنٹ بینک ہیں، جن کے  لیے ہمیں موبائل ایپلی کیشن  بنانی پڑتی ہے، جیسے میزان بینک کی ایک موبائل ایپلیکشن ہے، جسے ڈاؤن لوڈ کرکے لوگ  آن لائن ٹرانزکشنز وغیرہ کرتے ہیں۔ پوچھنا یہ ہے کہ اس کمپنی میں کام  کرنا جائز ہے؟
جواب: صورتِ  مسئولہ میں  چوں کہ سائل جس کمپنی میں کام کرتا ہے ، اس کے سارے کلائنٹ بینک ہیں،جب کہ بینکوں  کاذریعہ آمدن  سود  ہے ،نیز سائل کی کمپنی بینکوں سے  وصول شدہ آمدن سے ہی اپنے ملازمین کی تنخواہیں دیتی ہے؛ اس لیے سائل کے لیے ایسی کمپنی میں کام کرنا  جائز نہیں،اور اس کی  تنخواہ لینا   بھی جائز نہیں۔فتاوی شامی میں ہے:"قوله: (الحرمة تتعدد الخ) نقل الحموي عن سيدي عبد الوهاب الشعراني أنه قال في كتابه المتن: وما نقل عن بعض الحنفية من أن الحرام لا يتعدى ذمتين،سألت عنه الشهاب ابن الشلبي فقال: هو محمول على ما إذا لم يعلم بذلك، أما لو رأى المكاس مثلًا يأخذ من أحد شيئًا من المكس ثم يعطيه آخر ثم يأخذ من ذلك الآخر آخر فهو حرام ا هـ ."(حاشية ابن عابدين على الدر المختار: كتاب البيوع، باب البيع الفاسد،  مطلب الحرمة تتعدد (5/ 98)، ط. سعيد)فقط واللہ اعلم
                                                  
عنوان: گاڑی خریدنے کے بعد نفع رکھ کرآگے  قسطوں میں فروخت کرنا
سوال: بندہ ناچیز کا موٹر سائیکل اور کار وغیرہ خرید کر پھر قسطوں میں بیچنے کا کام ہے ،تو اس سے بعض اوقات منافع  بھی لیا جاتا ہے؛ کیوں کہ کافی مدت بعد رقم پوری وصول ہوتی  ہے ،قسطوں  کے ذریعہ، تو اس سے بیچنے والے کا وقت ضائع ہوتا ہے ،تو اس وجہ  سے رقم اور زیادہ منافع لیا جاتا ہے خریدنے والی کی رضا مندی کے ساتھ، تو کیا یہ منافع لینا سود میں شامل ہوگا؟ اور اگر ہوسکے تو خاکسار کو وضاحت کردیں کہ  کس طرح کا نفع اور کس طرح کا کام سود میں شمار ہوگا ؟
جواب: واضح رہے کہ قسطوں پر گاڑی  یا دیگر اشیاء  کی خریدوفروخت چند شرائط کے ساتھ جائز ہے :1۔قسط  کی  رقم متعین ہو۔2۔رقم کی ادائیگی کی مدت متعین ہو۔3۔معاملہ متعین ہو کہ نقد کا معاملہ کیا جارہا ہے یا ادھارکا۔  اور ایک شرط یہ بھی ہے کہ کسی قسط  کی  ادائیگی  میں  تاخیر  کی  صورت  میں  کسی  بھی  عنوان  سے  اس  میں  اضافہ  وصول  نہ  کیا جائے، اور قسط کے مقررہ وقت سے پہلے ادائیگی کی صورت میں قیمت میں کمی مشروط نہ ہو۔لہذا صورتِ مسئولہ  میں  اگر سائل    گاڑی خرید کر  اپنے قبضہ اور تحویل میں لے لے اور اس کے بعد (مذکورہ شرائط  کی رعایت کے ساتھ ) اس کوزیادہ قیمت پر فروخت کردے تو یہ جائز ہوگا ،لیکن اگر مذکورہ شرائط کے مطابق معاملہ  نہ کیا جائے تو پھر جائز نہیں ہوگا ۔"فتاوی شامی" میں ہے:"لأن للأجل شبهاً بالمبيع، ألاترى أنه يزاد في الثمن لأجله".( كتاب البيوع، باب المرابحة ۵/ ۱۴۲ ط:سعيد)مبسوط سرخسی میں ہے:"وإذا عقد العقد على أنه إلى أجل كذا بكذا وبالنقد بكذا أو قال إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي صلى الله عليه وسلم عن شرطين في بيع وهذا هو تفسير الشرطين في بيع و مطلق النهي يوجب الفساد في العقود الشرعية و هذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد".(الناشر: دار المعرفة – بيروت، كتاب البيوع، باب البيوع الفاسدة، ۱۳/۷)فقط واللہ اعلم
                                                  
عنوان: بائیکیا میں انشورنس کرانے کا حکم
سوال: میں پارٹ ٹائم میں بائیکیا چلا تا ہوں، اب ان کی طرف سے اپنے پارٹنر  کے لیے ایک آفر   جاری کی گئی ہے کہ وہ اپنا بیمہ یا انشورنش کرواسکتے ہیں اور اس کا طریقہ کار یہ ہوگا کہ وہ روزانہ کی بنیاد پر ہمارے والٹ سے 6 روپے کٹوتی کریں گے اور جب کوئی حادثہ یا کوئی نا خوش گوار مسئلہ ہوگا تو ایک لمٹ میں وہ ہماری مدد کریں گے، آیا ان کے ساتھ اس مہم میں شریک ہونا اور اس فائدہ کو حاصل کرنا کیسا ہے؟
جواب: انشورنس سود اور جوے کا مجموعہ ہے،  "سود"اس اعتبار سے ہے کہ حادثہ کی صورت میں جمع شدہ رقم سے زائد رقم ملتی ہے اور زائد رقم سود ہے،  اور"جوا" اس اعتبار سے ہے کہ بعض صورتوں  میں اگر حادثہ وغیرہ نہ ہوتو  جمع شدہ رقم بھی واپس نہیں ملتی،بلکہ انشورنس کمپنی اس رقم کی مالک بن جاتی ہے، لہذا صورت  مسئولہ میں  کسی بھی قسم کا  انشورنس کرنا  ، کرانا اور اس مہم میں شریک ہونایا اس سے فائدہ اٹھانا  شرعا نا جائز اور حرام ہے۔حدیث مبارکہ میں ہے:"عن ‌جابر قال: لعن رسول الله صلى الله عليه وسلم أكل الربا، وموكله، ‌وكاتبه، ‌وشاهديه، وقال: هم سواء۔"(صحیح مسلم، کتاب المساقات،ج۳،ص۱۲۱۹ط؛، دار احیاء التراث ، بیروت)الدر المختار وحاشیہ ابن عابدین میں ہے:"(قوله لأنه يصير قمارا) لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر والاباحۃ،فصل فی البیع،ج۶،ص۴۰۳،ط:سعید)فقط واللہ اعلم
                                                  
عنوان: آٹے کی سمگلنگ ایک صوبہ سے دوسرے صوبے کرنا
سوال: آٹے کی سمگلنگ جائز ہے، ایک صوبہ سے دوسرے صوبے؟
جواب: صورت میں مسئولہ میں ایک صوبے سے دوسرے صوبے  میں  آٹے  کی اسمگلنگ  قانونی طورپر منع ہے ، البتہ اس کو خریدنا اور بیچنا اور منتقل کرنا جائز ہے اور حاصل شدہ منافع بھی حلال ہے   ، لیکن قانونی   طورپر پابندی ہونے کی صور ت میں عزت اور مال دونوں کا خطر ہ ہوتاہے ، لہذا اس سے بچنا بہتر ہے فتاوی ہندیہ میں ہے:"وأما حكمهفثبوت الملك في المبيع للمشتري وفي الثمن للبائع إذا كان البيع باتا۔"(کتاب البیوع ،الباب الأول في تعريف البيع وركنه وشرطه وحكمه وأنواعه3/3ط:دارالفکر)الدرالمختار میں ہے:"لأن طاعة الإمامفيما ليس بمعصية فرض فكيف فيما هو طاعة۔"(کتاب الجہاد ،باب البغاۃ 4/264ط:سعید)بدائع الصنائع میں ہے:          "للمالك أن يتصرف في ملكه أي تصرف شاء."(كتاب الدعوى،فصل في بيان حكم الملك والحق الثابت في المحل6/264،ط:سعيد)فقط واللہ اعلم
                                                  
عنوان: سیونگ سرٹیفیکٹ کا منافع لینا
سوال: میری والدہ کے پاس سیونگ سرٹیفیکیٹ تھا جس پر ان کو منافع ملا کرتا تھا اور وہ اس کو پھر انویسٹ کر دیتی تھیں ، ایسی صورت میں کیا وہ  منافع کےپیسے حلال ہیں ؟ اگر نہیں  اور پتہ نہ ہو کہ کتنے پیسے منافع بنتا ہے تو کیسے ان پیسوں کو الگ  کیا جائے؟
جواب: سیونگ سرٹیفیکیٹ  اسکیم سود ی اسکیم ہے،اس سے حاصل ہونے والا نفع سود ہے؛  اس لیے اس کا استعمال جائز نہیں،  لہذا مذکورہ صورت میں اصل رقم  تو آپ کی والدہ  کی ہے   اوراس سے  جو نفع ملا  ہے  وہ  اور    جتنے عرصے کا حساب یاد ہے ، اس کا حساب لگا کر اور  بقیہ عرصے کا انداز لگا کر  غالب گمان کے مطابق عمل کرتے ہوئے     منافع کی رقم کو متعلقہ ادارہ سے وصول نہ کریں اور اگر وصول کر لی ہے تو ان کو واپس کر دیں اور اگر یہ ممکن نہ ہوتو  ثواب کی نیت کے بغیر غرباء اور فقراء کو  صدقہ کردیں۔حدیث شریف میں ہے:"عن جابر قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»."(صحیح مسلم، باب لعن آکل الربوٰ و موکله : ۳ / ۱۲۱۹ ، ط : داراحیاءالتراث العربی)السنن الكبري للبيہقی ميں ہے:"عن فضالة بن عبيد صاحب النبي صلى الله عليه وسلم أنه قال: " كل قرض جر منفعة فهو وجه من وجوه الربا " موقوف۔"(باب كل قرض جر منفعة فهو ربا:573/5،رقم:10933،ط:دارالکتب العلمیۃ)فتاویٰ شامی میں ہے:"لأن القمار من القمر الذي يزداد تارةً وينقص أخرى، وسمي القمار قماراً ؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص۔"(کتاب الحظر و الإباحة ، فصل في البیع : 6 / 403 ، ط : سعید)«الأشباه والنظائر - ابن نجيم» میں ہے :"وأما أكبر الرأي وغالب الظن فهو ‌الطرف ‌الراجح إذا أخذ به القلب ، وهو المعتبر عند الفقهاء..............وغالب الظن عندهم ملحق باليقين۔"(الفائدۃ الثانیۃ : 63 ، ط : دار الكتب العلمية)فقط و اللہ اعلم
                                                  
عنوان: تعلیمی ویزے پر بیرون ملک کاروبار کے لیے جانا
سوال: اگر کوئی شخص کسی بیرون ملک کا اسٹڈی ویزا  لیتا ہے اور وہاں جا کر تعلیم کی بجائے کوئی ملازمت یا کاروبار شروع کر لیتا ہے تو کیا ایسی کمائی جائز ہے؟ برائے مہربانی وضاحت فرما دیں۔  اگر ممکن ہوتو کوئی حدیث بھی ارشاد فرما دیجیے گا۔
جواب: واضح رہے کہ بیرونِ ملک کاروبار یا ملازمت حاصل  کرنے   کے لیے بزنس یا ورک ویزا بنوانے  کے بجائے تعلیمی (سٹودنٹ/سٹڈی )ویزا بنوانا جھوٹ،فریب اوردھوکا دہی  جیسے گناہوں پر مشتمل ہونے کی وجہ سے جائز نہیں ہے،اس پر توبہ واستغفار کرنا لازم ہے،باقی اس طرح ویزا حاصل کرکے اگر کوئی شخص بیرون ملک  کاروبار کرتا ہے اور اس کا کاروبارشرعی اعتبار  سےجائز   اور حلال  ہے یاوہ ملازمت حاصل کرتا ہے اور ملازمت کے تمام امور دیانت  داری کے ساتھ انجام دیتا ہے تو اس کی آمدنی/تنخواہ حلال ہے۔ لیکن اگر کوئی شخص اسٹڈی ویزا لے کر وہاں تعلیم حاصل کرتا ہے اور تعلیم کے ساتھ ساتھ کوئی ملازمت یا کاروبار بھی کرتا ہے تو ایسا کرنا جائز ہے۔احادیث مبارکہ میں ہے:"عن أبي هريرة أن رسول الله صلى الله عليه و سلم مر على صبرة طعام فأدخل يده فيها فنالت أصابعه بللا فقال ما هذا يا صاحب الطعام ؟ قال أصابته السماء يا رسول الله قال أفلا جعلته فوق الطعام كي يراه الناس ؟ من غش فليس مني."(صحیح مسلم،باب قول النبي صلى الله تعالى عليه وسلم من غشنا فليس منا ۔ج۱،ص۹۹،ط؛دار إحياء التراث العربي - بيروت)ترجمہ:"حضرت  ابوہریرہ رضی اللہ عنہ سے روایت ہے، رسول اللہ صلی اللہ علیہ وسلم  کا گزر  راہ میں ایک اناج کے ڈھیر کے پاس سے ہوا، آپ صلی اللہ علیہ وسلم نے اپنا ہاتھ اس (اناج کے ڈھیر ) کے اندر ڈالا تو انگلیوں پر تری آ گئی۔ آپ صلی اللہ علیہ وسلم نے پوچھا: ” اے اناج کے مالک! یہ کیا ہے؟ “ وہ بولا: پانی پڑ گیا تھا یا رسول اللہ! آپ صلی اللہ علیہ وسلم نے فرمایا:  پھر تو نے اس (بھیگے اناج )کو اوپر کیوں نہ رکھا کہ لوگ دیکھ لیتے جو شخص فریب کرے دھوکہ دے وہ مجھ سے کچھ تعلق نہیں رکھتا۔""عن عبد الله بن مسعود قال : قال رسول الله صلى الله عليه و سلم عليكم بالصدق فإن الصدق يهدي إلى البر وإن البر يهدي إلى الجنة وما يزال الرجل يصدق ويتحرى الصدق حت يكتب عند الله صديقا وإياكم والكذب فإن الكذب يهدي إلى الفجور وإن الفجور يهدي إلى النار وما يزال العبد يكذب ويتحرى الكذب حتى يكتب عند الله كذابا."(سنن الترمذی، باب  ما جاء في الصدق والكذب ،ج۴،ص۳۴۷،ط؛دار إحياء التراث العربي - بيروت)ترجمہ:"حضرت عبداللہ بن مسعود رضی اللہ عنہ سے روایت ہے، رسول اللہ صلی اللہ علیہ وسلم نے فرمایا: ”ہمیشہ سچ بولو اس لیے کہ سچ نیکی کی طرف راہ نمائی  (راغب)کرتی ہے اور نیکی جنت کو لے جاتی ہے اور آدمی برابر سچ بولتا رہتاہے یہاں تک کہ اللہ کے نزدیک سچا لکھ لیا جاتا ہے اور جھوٹ برائی کی طرف دھکیلتا ہے اور برائی جہنم کو لے جاتی ہے اور آدمی برابرجھوٹ بولتا رہتا ہے اور جھوٹ کی تلاش میں رہتا ہے یہاں تک کہ اللہ کے نزدیک جھوٹا لکھ لیا جاتا ہے۔""عن ابن عمر قال : سمعت رسول الله صلى الله عيله وسلم يقول إن الغادر ينصب له لواء يوم القيامة." (سنن الترمذي، أبواب السیر، باب ما جاء أن لکل غادر لواءً یوم القیامة ج۴،ص۱۴۴،ط؛دار إحياء التراث العربي - بيروت)ترجمہ:"حضرت عبد اللہ بن عمر رضی اللہ عنہ سے روایت ہے وہ فرماتے ہیں کہ میں نے رسول اللہ ﷺ کو فرماتے ہوئے سنا  ہے کہ ہر غدر کرنے والے کے لیے قیامت کے دن ایک جھنڈا کھڑا کیا جائے گا(جس سے  تمام لوگوں کے سامنے اس کی بری شناخت ہوگی)۔"فقط واللہ اعلم
                                                  
عنوان: ڈیبٹ کارڈ پہ ملنے والے ڈسکاونٹ کا حکم
سوال: کیا ڈیبٹ کارڈ پہ دیا جانے والا ڈسکاونٹ حلال ہے؟
جواب: صورت مسئولہ میں ڈیبٹ کارڈ کے ذریعہ سے ادائیگی کرنے کی صورت میں جو انعام (نقد رقم، پوائنٹ یا بچت و ڈسکاؤنٹ وغیرہ) ملتے ہیں اس کے حکم میں یہ تفصیل ہے :1۔ اگر یہ انعام بینک کی طرف سے ملتا ہوتو اس صورت میں اس انعام کا حاصل کرنا اور اس سے فائدہ اٹھانا شرعاً ناجائز ہوگا، کیوں کہ  بینک یہ رقم سودی آمدنی سے ادا کرے گا اور سودی رقم حرام ہے، لہذا یہ رقم بھی حرام ہے۔2۔ اگر یہ انعام اس ادارے کی جانب سے ہو جہاں سے کچھ خریدا گیاہے یاوہاں کھاناکھایا گیاہے تو یہ ان کی طرف سے تبرع واحسان ہونے کی وجہ سے جائز ہوگا۔3۔ اگر انعام دونوں (یعنی بینک اور ادارہ ) کی طرف سے مشترکہ طور پر  ہو تو بینک کی طرف سے دیے جانے والے انعام کے بقدر انعام سے فائدہ اٹھانا درست نہ ہوگا۔4۔اگر  انعام نہ تو بینک کی طرف سے ہو اور نہ ہی جس ادارے سے خریداری ہوئی ہے اس کی طرف سے ہو، بلکہ ڈیبٹ کارڈ بنانے والے ادارے کی طرف سے  ہو، تو اگر اس ادارے کے تمام یا اکثر معاملات بھی جائز ہوں اور ان کی آمدن کل یا کم از کم اکثر حلال ہو تو اس صورت میں بھی اس انعام سے فائدہ اٹھانے کی اجازت ہوگی۔5۔ اگر معلوم نہ ہوکہ یہ انعام کس کی طرف سے ہے تو پھر اس انعام سے فائدہ اٹھانے سے اجتناب کرنا چاہیے۔فتاویٰ شامیمیں ہے:"(قوله : كل قرض جر نفعاً حرام) أي إذا كان مشروطاً كما علم مما نقله عن البحر."( مطلب كل قرض جر نفعاً حرام ٥/ ١٦٦ ط: سعيد)البحر الرائق میں ہے:"ولايجوز قرض جر نفعاً، بأن أقرضه دراهم مكسرةً بشرط رد صحيحة أو أقرضه طعاماً في مكان بشرط رده في مكان آخر ... و في الخلاصة: القرض بالشرط حرام."( فصل في بيان التصرف في المبيع و الثمن ٦/ ١٣٣، ط:دار الكتب الاسلامي )فقط واللہ اعلم
                                                  
عنوان: مختلف لوگوں کا مل کر قرآن ختم کرنا
سوال: کیا قرآن کریم کے پاروں کو تقسیم کرکے ختم کر سکتے ہیں؟ یعنی دس لوگ اپنے اپنے ذمے تین تین پارے لے لیں اور ایسے پورا قرآن کریم کو ختم کریں ۔
جواب: واضح رہے کہ قرآن کا پڑھنا خیر وبرکت کا ذریعہ ہے، لہذا ایصالِ ثواب  یا برکت کے حصول کے لیے قرآن خوانی تو بلاشبہ دُرست ہے، لیکن اس میں چند اُمور کا لحاظ رکھنا ضروری ہے:اوّل:… یہ کہ جو لوگ بھی قرآن خوانی میں شریک ہوں، ان کا مطمحِ نظر محض رضائے الٰہی ہو، اہلِ میت  کی شرم اور دِکھاوے کی وجہ سے مجبور نہ ہوں، اور شریک نہ ہونے والوں پر کوئی نکیر نہ کی جائے، بلکہ انفرادی تلاوت کو اجتماعی قرآن خوانی پر ترجیح دی جائے کہ اس میں اِخلاص زیادہ ہے۔دوم:… یہ کہ قرآنِ کریم کی تلاوت صحیح کی جائے، غلط سلط نہ پڑھا جائے، ورنہ اس حدیث کا مصداق ہوگا :" بہت سے قرآن پڑھنے والے ایسے ہیں کہ قرآن ان پر لعنت کرتا ہے!"سوم:… یہ کہ قرآن خوانی اگر ایصالِ ثواب کے لیے کی جارہی ہے تو یہ کسی معاوضہ پر نہ ہو، ورنہ قرآن پڑھنے والوں ہی کو ثواب نہیں ہوگا، میت کو کیا ثواب پہنچائیں گے؟ لہٰذا صورتِ مسئولہ میں اگر قرآن کریم اس طرح ختم کروایا جارہا ہے کہ آپ میں کچھ پارے تقسیم کردیے جائیں اور سب مل کر ایک قرآنِ کریم کا ختم کرلیں تو یہ قرآن خوانی اگر مذکورہ بالا شرائط کو مدِ نظر رکھتے ہوئے کی جائے کہ اجتماعی طور پر قرآن خوانی کو لازم نہ سمجھا جائے، بلکہ اگر اتفاقاً اکٹھے ہوجائیں یا  وہاں موجود لوگ مل کر قرآن خوانی کرلیں، یا اگر کوئی پڑھنے والا دست یاب نہ ہو تو جو پڑھنا جانتے ہیں ان سے پڑھوا لیا جائے  اور اس پر اجرت لی، دی نہ جائے اور نہ ہی اس کے عوض میں دعوت کا التزام کیا جائے  تو اس طرح کی قرآن خوانی درست ہوگی اور اگر ان شرائط کا لحاظ نہ کیا جائے تو اس طرح اجتماعی قرآن خوانی کرنا درست نہ ہوگا۔الدر المختار وحاشية ابن عابدين :"فَمِنْ جُمْلَةِ كَلَامِهِ قَالَ تَاجُ الشَّرِيعَةِ فِي شَرْحِ الْهِدَايَةِ: إنَّ الْقُرْآنَ بِالْأُجْرَةِ لَا يَسْتَحِقُّ الثَّوَابَ لَا لِلْمَيِّتِ وَلَا لِلْقَارِئِ. وَقَالَ الْعَيْنِيُّ فِي شَرْحِ الْهِدَايَةِ: وَيُمْنَعُ الْقَارِئُ لِلدُّنْيَا، وَالْآخِذُ وَالْمُعْطِي آثِمَانِ. فَالْحَاصِلُ أَنَّ مَا شَاعَ فِي زَمَانِنَا مِنْ قِرَاءَةِ الْأَجْزَاءِ بِالْأُجْرَةِ لَا يَجُوزُ؛ لِأَنَّ فِيهِ الْأَمْرَ بِالْقِرَاءَةِ وَإِعْطَاءَ الثَّوَابِ لِلْآمِرِ وَالْقِرَاءَةَ لِأَجْلِ الْمَالِ؛ فَإِذَا لَمْ يَكُنْ لِلْقَارِئِ ثَوَابٌ لِعَدَمِ النِّيَّةِ الصَّحِيحَةِ فَأَيْنَ يَصِلُ الثَّوَابُ إلَى الْمُسْتَأْجِرِ وَلَوْلَا الْأُجْرَةُ مَا قَرَأَ أَحَدٌ لِأَحَدٍ فِي هَذَا الزَّمَانِ بَلْ جَعَلُوا الْقُرْآنَ الْعَظِيمَ مَكْسَبًا وَوَسِيلَةً إلَى جَمْعِ الدُّنْيَا - إنَّا لِلَّهِ وَإِنَّا إلَيْهِ رَاجِعُونَ - اهـ.". ( الدر المختار مع رد المحتار: (6 / 56 ) باب الإجارة الفاسدة ، مطلب في الإستيجار علي المعاصي ، ط: دار الفكر بيروت)فقط واللہ اعلم
                                                  
عنوان: اضافی ایک لاکھ روپے رکھوا کر ہول سیلر سے ڈسکاؤنٹ لینا
سوال: ایک دوکان دار شخص ہول سیلر کے پاس جاتا ہے جس سے وہ ریگولر کام کرتا رہتا ہے اور کہتا ہے کہ میں آپ کو اضافی لاکھ روپےرکھوادیتا ہوں،  لیکن مجھے آپ ہر آڈر پر ڈسکاؤنٹ دے دیں ، مطلب ایک یونٹ پر سو روپے ڈسکاؤنٹ یا ہر بل پر پانچ فیصد ڈسکاؤنٹ دے دیں تو کیا ایک لاکھ روپے  لے کر ہول سیلر کا اپنے گاہگ کو ذکر کردہ طریقے کے مطابق ڈسکاؤنٹ دینا جائز ہے؟
جواب: صورتِ  مسئولہ میں مذکورہ ایک لاکھ روپے قرض ہے اور قرض کے بدلے میں مشروط یا معروف نفع وصول کرنا (جس کی ایک شکل قرض کی وجہ سے ملنے ولاا ڈسکاؤنٹ بھی ہے)  سود ہے جو کہ ناجائز اور حرام ہے؛  لہذا مذکورہ طریقے سے حاصل ہونے  والا ڈسکاؤنٹ ناجائز ہے۔فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل في القرض، مطلب كلّ قرض جرّ نفعًا حرام، (5/ 166)،ط. سعيد،كراچی)فقط واللہ اعلم
                                                  
عنوان: بینک اکاؤنٹ کھلوانے پر ملنے والا گفٹ
سوال: میں نے بینک میں اکاونٹ کھلوایا،  ان کی شرط یہ تھی کہ آپ کو اس میں 3000 رکھنے  ہوں گے، اکاؤنٹ  کھلوانے کے لیے اور  ہم آپ کو   ہمارے پاس اکاؤنٹ کھلوانے پر 300 درھم دیں گے بطور انعام ۔ کیا وہ 300 درھم لینا جائز ہے یا وہ سود میں شمار ہوں گے؟
جواب: بینک اکاؤنٹ کھلواکر اس میں مخصوص رقم رکھنے کی شرط پر جو بینک کی طرف سے گفٹ دیا جارہا ہے،  وہ شرعًا سود کے حکم میں ہے ، کیوں کہ یہ گفٹ  اس قرض کی وجہ سے مل رہا ہے  جو اس نے بینک  اکاؤنٹ    میں رکھوایا ہے اور جو فائدہ قرض کی وجہ سے حاصل ہو وہ  سود کے زمرے میں آتا ہے؛ اس  لیے اس رقم کا لینا اور استعمال کرنا شرعًا ناجائز ہے۔"فتاوی شامی" میں ہے:"و في الأشباه: كل قرض جرّ نفعًا حرام، فكره للمرتهن سكنى المرهونة بإذن الراهن."(5/166، مطلب کل قرض جر نفعًا، ط: سعید)فقط واللہ اعلم
                                                  
عنوان: چار لاکھ روپے کے بدلے میں پانچ لاکھ روپے وصول کرنا شرعا سود اور حرام ہے۔
سوال: زیدنے بکرکوپانچ لاکھ قرض ديے،اب بکرقرض ادا کرنے پر قادرنہیں هے، لیکن درمیان میں عمرنے بکر سے کہا کہ میں زیدکو آپ كی جگہ چارلاکھ روپے  ادا کردونگا ،مگر آپ (بکر) كو  مجھے پھر  پانچ  لاکھ  روپے دینے ہوں گے، کیاعمركے ليے بکرسے ایک لاکھ روپے اضافی لینا سود تونہیں ہے؟  زید چارلاکھ لینے پراضی بھی ہے کیونکہ بکرقرض دینے پرقادر نہیں تھا۔
جواب: صورتِ مسئولہ میں عمر کا بکر کی طرف سے زید کو چار لاکھ روپے ادا کرنے کی صورت میں وہ اپنے چار لاکھ روپے کا ہی حقدار ہوگا، اور اسی کا مطالبہ وہ بکر سے کرسکتا ہے، لیکن اگر وہ اس شرط پر بکر کی طرف سے زید کو چار لاکھ روپے ادا کرے گا کہ بعد میں وہ  بکر سے چار لاکھ روپے کے بدلے میں پانچ لاکھ روپے وصول کرے گا تو یہ زائد رقم صریح  سود ہےاور  "كل قرض جر نفعاّ فهو ربا" میں داخل ہونے کی وجہ سے حرام ہے،اس کا لین دین جائز نہیں ہے، قرض دینے والا صرف اپنی دی ہوئی قرض کی رقم کا حقدار ہوگا۔ الدر مع الرد میں ہے:"(قوله ‌كل ‌قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(فصل فی القرض، مطلب کل قرض جر نفعا حرام،ج5،ص166،ط:سعید) فقطواللہاعلم
                                                  
عنوان: بیوہ شادی کرلے تو پھر بھی مرحوم شوہر کی میراث میں حصہ دار ہو گی
سوال: میری بہونے میرے بیٹےکی وفات کے بعددوسری جگہ شادی کی ،ایسی صورت میں کیاوہ بیٹے کی وراثت میں حصہ دارہے گی؟
جواب: واضح رہے کہ شرعی نقطہ نظرسےبیوہ عورت جب عدت کے بعددوسرے شخص سے نکاح کرلےتو اس کی وجہ سےبیوہ اپنے مرحوم شوہرکی وراثت  سے محروم نہیں ہوتی ، کیوں کہ نکاح ِ جدیدموانع ِ ارث میں سے نہیں ہے۔لہذاسائلہ کی بہوکادوسری شادی کرنے کی وجہ سے مرحوم بیٹے کی وراثت میں سےاس کا حصہ ختم نہیں ہوا۔السراجی فی المیراث میں ہے:" المانع من الارث اربعة : الرق ... و القتل واختلاف الدينيين واختلاف الدارين۔" (السراجي في الميراث، فصل في الموانع ، ص : 5ط: الميزان ، لاهور) فقط والله اعلم
                                                  
عنوان: سرکاری ملازم کا اپنی جگہ کسی اور کو مقرر کرنا
سوال: کیا ایک گورنمنٹ ٹیچر اپنی جگہ کسی دوسرے شخص کو اپنی تنخواہ دے کر ڈیوٹی پر بھیج سکتا ہے۔ اور وہ شخص اس ٹیچر سے زیادہ قابل محنتی اور وقت کا پابند ہو ۔اورادارے کے  مفاد میں بھی ہو جب کہ ہیڈ ماسٹر اور گاؤں والے بھی ملازم کی بہ نسبت اس دوسرے شخص سے مطمئن ہوں۔ شرعی نقطہ نظر سے ملازم کا تنخواہ دینا اور دوسرے شخص کا تنخواہ وصول کرنا جائز ہے، حرام ہے، یا مکروہ فعل ہے؟
جواب: صورتِ مسئولہ میں سرکاری استاذ کو سرکار کی جانب سے  چوں کہ اپنی جگہ کسی اور کو  جائے ملازمت میں مقرر کرنے کا اختیار نہیں دیا جاتا ہے، لہذا اس کے لئے اپنی جگہ کسی اور کو مقرر کرنا جائز نہیں، مقرر کرنے کی صورت میں سرکار کی جانب سے مقرر شدہ تنخواہ لینے کا ملازم شرعًا حق دار نہ ہوگا، اور نہ ہی اس کے  لیے تنخواہ وصول کرنا جائز ہوگا، البتہ اس کی جگہ جو شخص معلم کی حیثیت سے خدمت انجام دے رہا ہے، اسے متعینہ  اجرت ملے گی، ورنہ وہ اجرتِ مثل کا حق دار ہوگا، لہذا اگر سرکاری ملازم  ملازمت نہیں کرسکتا تو  استعفی دے دے، تاکہ سرکار اس کی جگہ کسی اہل شخص کو مقرر کردے، یا اپنی جگہ کسی اور کو مقرر کرنے کی سرکار سے اجازت لے لے، پس اگر اسے اجازت مل جائے، تو اس صورت میں وہ اپنی جگہ  کسی اور کو مقرر کرسکتی ہے۔مزید تفصیل کے  لیے دیکھیے:اپنی جگہ کسی دوسرے سے ملازمت کروانارد المحتار علی الدر المختار میں ہے:"(وإذا شرط عمله بنفسه) بأن يقول له اعمل بنفسك أو بيدك (لا يستعمل غيره إلا الظئر فلها استعمال غيرها) بشرط وغيره خلاصة (وإن أطلق كان له) أي للأجير أن يستأجر غيره، أفاد بالاستئجار أنه لو دفع لأجنبي ضمن الأول(قوله: بأن يقول له اعمل بنفسك أو بيدك) هذا ظاهر إطلاق المتون وعليه الشروح، فما في البحر والمنح عن الخلاصة من زيادة قوله ولا تعمل بيد غيرك فالظاهر أنه لزيادة التأكيد لا قيد احترازي ليكون بدونه من الإطلاق تأمل.(قوله: لايستعمل غيره) ولو غلامه أو أجيره قهستاني؛ لأن عليه العمل من محل معين فلا يقوم غيره مقامه كما إذا كان المعقود عليه المنفعة، بأن استأجر رجلا شهرا للخدمة لا يقوم غيره مقامه؛ لأنه استيفاء للمنفعة بلا عقد زيلعي.قال في العناية: وفيه تأمل،؛ لأنه إن خالفه إلى خير بأن استعمل من هو أصنع منه أو سلم دابة أقوى من ذلك ينبغي أن يجوز اهـ وأجاب السائحاني بأن ما يختلف بالمستعمل فإن التقييد فيه مفيد وما ذكر من هذا القبيل اهـ.وفي الخانية: لو دفع إلى غلامه أو تلميذه لا يجب الأجر اهـ.وظاهر هذا مع التعليل المار أنه ليس المراد بعدم الاستعمال حرمة الدفع مع صحة الإجارة واستحقاق المسمى أو مع فسادها واستحقاق أجر المثل وأنه ليس للثاني على رب المتاع شيء لعدم العقد بينهما أصلا وهل له على الدافع أجر المثل؟ محل تردد فليراجع. (قوله: بشرط وغيره) لكن سيذكر الشارح في الإجارة الفاسدة عن الشرنبلالية أنها لو دفعته إلى خادمتها أو استأجرت من أرضعته لها الأجر إلا إذا شرط إرضاعها على الأصح، وكأن وجه ما هنا أن الإنسان عرضة للعوارض فربما يتعذر عليها إرضاع الصبي فيتضرر فكان الشرط لغوا تأمل (قوله وإن أطلق) بأن لم يقيده بيده وقال خط هذا الثوب لي أو اصبغه بدرهم مثلا؛ لأنه بالإطلاق رضي بوجود عمل غيره قهستاني."( كتاب الاجارة، شروط الاجارة، ٦ / ١٨، ط: دار الفكر)فقط واللہ اعلم
                                                  
