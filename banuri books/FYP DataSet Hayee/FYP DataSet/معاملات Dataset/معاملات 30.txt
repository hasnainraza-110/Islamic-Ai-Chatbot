عنوان: بکنگ کینسل کروانے کی صورت میں کٹوتی کا حکم
سوال: ہوٹل میں اگر آخری دن بکنگ کینسل کرتے ہیں تو بکنگ کروانے والے گیسٹ کی رقم کٹ جاتی ہے اور ہوٹل والے کو ملتی ہے کیوں کہ آخری وقت میں کمرہ خالی جائے گا اور کوئی لینے والا نہیں ہوگا تو تلافی کے لیے  ہوٹل مالک کا رقم لینا جائز ہے؟ نیز اگر اس صورت میں درمیان میں کوئی کمپنی ہو جیسے بکنگ ڈاٹ کام یا اگوڈا جو کمپنیاں لینے والے اور ہوٹل کے درمیان ملانے کا فرض انجام دیتی ہے تو پھر کیا حکم ہوگا؟
جواب: صورت ِ مسئولہ میں ہوٹل کی بکنگ کینسل کروانے کی صورت میں گیسٹ  کی رقم کاٹنا شرعا ًجائز نہیں ،اسی طرح اگر گیسٹ اور ہوٹل کے درمیان کوئی کمپنی ملانے کا فرض انجام دیتی ہو تو اس کا حکم یہ ہے کہ اگر مذکورہ کمپنی ہوٹل کے نمائندہ کے طور پر کام کرتی ہے تو اس صورت میں کمپنی کے لیے رقم کاٹنا شرعاًجائز نہیں ہوگا اور اگر کمپنی بطور نمائندہ نہیں بلکہ کمیشن کے طور پر کام کرتی ہے تو اس صورت میں کمپنی کا  بطور کمیشن رقم لینا شرعاًدرست ہوگا۔فتاوی شامی  میں ہے:"(لا بأخذ مال في المذهب) بحر. وفيه عن البزازية: وقيل يجوزمطلب في التعزير بأخذ المال (قوله لا بأخذ مال في المذهب) قال في الفتح: وعن أبي يوسف يجوز التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. قال في الشرنبلالية: ولا يفتى بهذا لما فيه من تسليط الظلمة على أخذ مال الناس فيأكلونه اهـ ومثله في شرح الوهبانية عن ابن وهبان (قوله وفيه إلخ) أي في البحر، حيث قال: وأفاد في البزازية أن معنى التعزير بأخذ المال على القول به إمساك شيء من ماله عنه مدة لينزجر ثم يعيده الحاكم إليه، لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي.وفي المجتبى لم يذكر كيفية الأخذ وأرى أن يأخذها فيمسكها، فإن أيس من توبته يصرفها إلى ما يرى. وفي شرح الآثار: ‌التعزير ‌بالمال كان في ابتداء الإسلام ثم نسخ. اهـ."(کتاب الحدود،باب التعزیر،ج:۴،ص:۶۱،سعید)فقط واللہ اعلم
                                                  
عنوان: perRankایپ کے ذریعے کمائی کرنے کا حکم
سوال: ایک اپلیکیشن آئی  ہے، perRank نام ہے، وہ 300 ڈالر انشورنس لیتی ہے اور 180دن کیلئے اپلیکیشن کام کرتی ہے اور وہ ہر دن کے  15 اشتہار دیتی  ہے اور ایک اشتہار کو submit کرنے پر 1ڈالر ملتا ہے، اگر اشتہار submit نہ کیا تو کوئی ڈالر نہیں ملتا ہے  اور اشتہارات میں انگوٹھی گنگن ہار جوتے وغیرہ اور الیکٹرانک سامان ہوتا ہے  اور یہ جو 300 ڈالر انشورنس رکھا ہے وہ 180 دن کے بعد واپس کریں  گے وہ بولتے ہیں کہ یہ تمھاری جاب ہے ، اس لئیے انشورنس 300 ڈالر لیے ہیں ،میں نے ان سے دو تین سوال انگریزی میں پوچھے ہیں ،انہوں نے یہ جواب دیا ہے وہ میں آپ کو ارسال کرتا ہوں Ibrahim: Why do you guys collect 300$ PerRank-Alice: 300USD is your work insurance, in order to supervise your work. It will be refunded to your account when you have completed 180 days of work. Ibrahim: What we submit is what happens. PerRank-Alice: Once you submit an image, you complete an order, and our job is to help any merchant increase exposure آپ ہمیں تفصیل سے جلدی رہنمائی کریں ، اگر perRank سے پیسے کمانا ٹھیک نہیں ہے تو ہم اپنے 300 ڈالر تو واپس کرسکتے ہیں۔
جواب: صورتِ مسئولہ میں مذکورہ کمپنی کے ساتھ کام کرنا مندرجہ ذیل وجوہات سے ناجائز ہے :1: جان دار کی تصویر  کسی بھی طرح کی ہو اس کا دیکھنا جائز نہیں۔لہذا اس پر جو اجرت  لی جائے گی وہ بھی جائز نہ ہوگی۔2:ان اشتہارات میں  خواتین کی تصاویر بھی ہوتی ہیں جن کا دیکھنا بدنظری کی وجہ سے مستقل گناہ ہے۔3: نیز اشتہار  پر کلک ایسی چیز نہیں ہے جو منفعت مقصودہ ہے، اس لیے یہ اجارہ صحیح نہیں ہے۔4: اس اجارہ کے معاملہ میں عمل  (کلک کی مجموعی تعداد) اور وقت (کلک کرنے کی مدت ) دونوں پر اجارہ ہوتا ہے، جس کی وجہ سے یہ معاملہ فاسد ہے۔5:نیز اس ایپ میں کام کرنے پر انشورنس کا معاملہ بھی کرنا پڑتا ہے اور   انشورنس کے اندر  "سود" کے ساتھ " جوا" بھی پایا جاتا ہے، اور اسلام میں یہ دونوں حرام ہیں، ان کی حرمت قرآنِ کریم کی واضح اور قطعی نصوص سے ثابت ہے، کسی زمانے کی کوئی مصلحت اس حرام کو حلال نہیں کرسکتی۔اسی طرح اس میں  جہالت اور غرر ( دھوکا) بھی  پایا جاتا ہے،  اور جہالت اور غرر والے معاملہ کو شریعت نے  فاسد قرار دیا ہے، لہذا کسی بھی قسم کا  انشورنس کرنا  اور کرانا اور انشورنس کمپنی کا ممبر بننا شرعاً ناجائز  اور حرام ہے۔6: نیز اس معاملے میں جس طریق پر اس سائٹ کی پبلسٹی کی جاتی ہے جس میں پہلے اکاؤنٹ بنانے والے کوہر نئے اکاؤنٹ بنانے والے پر کمیشن ملتا رہتا ہے جب کہ  اس نے  دیگر افراد کے نئےاکاؤنٹ بنوانے میں کوئی عمل نہیں کیا ، بلا عمل کمیشن لینے کا معاہدہ کرنا اور  اس پر اجرت لینا بھی جائز نہیں۔ شریعت میں بلا  محنت کی کمائی   کی حوصلہ شکنی کی گئی ہے اور  اپنی محنت   کی کمائی   حاصل کرنے کی ترغیب ہے  اور اپنے ہاتھ کی کمائی کو افضل کمائی قراردیا ہے ۔حدیث شریف میں ہے:شعب الایمان میں ہے:"عن سعيد بن عمير الأنصاري، قال: سئل رسول الله صلى الله عليه وسلم أي الكسب أطيب؟ قال: " عمل الرجل بيده، وكل بيع مبرور."(كتاب الإيمان،التوكل بالله عزوجل و التسليم لأمره تعالي في كل شيئ،434/2،ط:مكتبة الرشد،رياض)ترجمہ:آپ صلی اللہ علیہ و سلم سے پوچھا گیا  کہ سب سے پاکیزہ کمائی کو ن سی ہے؟تو آپ صلی اللہ علیہ و سلم نے فرمایا کہ  آدمی کا  خود  اپنے ہاتھ سے محنت کرنا اور ہر جائز اور مقبول بیع۔علامہ طیبی رحمہ اللہ نے  شرح مشکوۃ میں مبرور کایہ  معنی بیان کیا ہے:" قوله: ((مبرور)) أي مقبول في الشرع بأن لا يكون فاسدًا، أو عند الله بأن يكون مثابًا به."(كتاب البيوع،باب الكسب و طلب الحلال،2112/7،ط:مكتبة نزار مصطفى الباز مكة المكرمة ) لہٰذا  حلال کمائی کے لیے کسی بھی  ایسے طریقے کو اختیار کرنا چاہیے  کہ جس میں اپنی محنت شامل ہو ایسی کمائی زیادہ بابرکت ہوتی ہے۔    فتاوی شامی میں ہے:"مطلب في أجرة الدلال ، قال في التتارخانية : وفي الدلال والسمسار يجب أجر المثل ، وما تواضعوا عليه أن في كل عشرة دنانير كذا فذاك حرام عليهم .وفي الحاوي : سئل محمد بن سلمة عن أجرة السمسار ، فقال : أرجو أنه لا بأس به وإن كان في الأصل فاسداً؛ لكثرة التعامل وكثير من هذا غير جائز ، فجوزوه لحاجة الناس إليه كدخول الحمام".(كتاب الإجارة،مطلب في أجرة الدلال،63/6،ط: سعيد)موسوعۃ الفقہیۃ الکویتیۃ میں ہے:"الإجارة على المنافع المحرمة كالزنى والنوح والغناء والملاهي محرمة، وعقدها باطل لا يستحق به أجرة . ولا يجوز استئجار كاتب ليكتب له غناءً ونوحاً ؛ لأنه انتفاع بمحرم ... ولا يجوز الاستئجار على حمل الخمر لمن يشربها ، ولا على حمل الخنزير". (كتاب الإجارة ،الإجارة علي المعاصي و الطاعات،290/1،ط:وزارة الأوقاف والشئون الإسلامية۔الكويت)فقط والله أعلم
                                                  
عنوان: پہلے شوہر کے حصہ میں سے حق کا مطالبہ کرنا
سوال: میری چچی جان 2009 میں بیوہ ہو گئ تھیں۔ان کی کوئی اولاد نہیں ہوئی تھی۔ اس کے بعد انہوں نے میرے دوسرے چچا جان کے ساتھ شادی کر لی تھی جو کہ پہلے سے ہی شادی شدہ تھے اور ان کے 4 بیٹے اور 1 بیٹی تھی۔ دوسری شادی کے بعد ان کو پہلے چچا کی وراثت (زرعی زمین) میں ان کو حصہ دے دیا گیا تھا۔ان کی شادی کو کوئی  8 / 10سال ہوۓ ہوں گے کہ اب 2021 میں دوسرے چچا کابھی انتقال ہو گیا ہے اور اب جبکہ وہ دوسرے چچا کی بیوہ ہیں، وہ گھر میں سے پہلے چچا کی وراثت میں حصہ مانگ رہی ہیں۔ کیا ان کا مطالبہ ٹھیک ہے؟ اگر ٹھیک ہے تو کیا ان کا حصہ 1/4 ہی ہو گا؟ راہ نمائی درکار ہے۔
جواب: صورتِ مسئولہ میں اگر مذکورہ گھر میں پہلے چچا (پہلے شوہر)  کا بھی حصہ تھا جس میں سے بیوہ کو نہیں دیا گیا تھا تو اس کو اس گھر کے پہلے شوہر کے حصہ میں سے بھی ایک چوتھائی حصہ دیا جائے گا۔نیز سائل کی اس چچی کا دوسرے شوہر (سائل کا دوسرا چچا) کے مذکورہ مال میں بھی شرعا حصہ ہوگا۔اللہ تعالی کا ارشاد ہے:"وَلَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِهَا أَوْ دَيْنٍ ."(النساء ، الآیۃ 12)فقط واللہ اعلم
                                                  
عنوان: ونڈو بغیر خریدے استعمال کرنا
سوال: کیا کمپیوٹر ونڈو بغیر خریدے استعمال کرسکتے ہیں؟
جواب: ذاتی استعمال کی حد تک سافٹ وئیر کے "کاپی رائٹ" کے قوانین کا شرعاًاعتبار نہیں ہے ،  اگر کسی نے کوئی بھی" سافٹ ویئر"  نیٹ پر   مفت میں (بلامعاوضہ) ڈالا ہے   یا کسی ایک شخص نے خرید کر  دوسروں کے درمیان تقسیم کر لیا تو  شرعًا اس میں کوئی حرج نہیں ہے،  لہذا سوال میں    "كمپوٹر وینڈو" کو بغیر خرید  کے  انسٹال کرنا اور استعمال کرنا    شرعاً جائز ہے۔باقی قانوناً اگر منع ہے تو اجتناب کرنا بہتر ہے۔فتاوی شامی میں ہے:"وفي الأشباه: لايجوز الاعتياض عن الحقوق المجردة كحق الشفعة."( كتاب البيوع، مطلب في بيع الجامكية ۴/ ۵۱۸ ط: سعيد)فقط واللہ اعلم
                                                  
عنوان: اسٹیٹ لائف پالیسی لینا
سوال: کیا اسٹیٹ لائف انشورنس پالیسی کروانا جائز ہے؟ کیا لائف انشورنس پالیسی سُود کے زمرے میں آتا ہے؟ برائے  مہربانی رہنمائی فرمائیں۔
جواب: ’’اسٹیٹ لائف انشورنس‘‘ سمیت انشورنس /بیمہ کے جتنے مروجہ طریقے ہیں  وہ  سود  اور  قمار  (جوا)  کا  مرکب  ہیں ، اور  سود  اور  قمار کا لین دین  شریعت  مطہرہ  میں  بنصِ  قرآنی حرام ہے، لہٰذا کسی بھی شخص کے لیے کسی بھی انشورنس کمپنی کے ساتھ کسی بھی قسم کی انشورنس/بیمہ کا کوئی معاہدہ کرنا جائز نہیں ہے۔قرآن کریم میں ہے:﴿الَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ذٰلِكَ بِأَنَّهُمْ قَالُوآ اِنَّمَا الْبَيْعُ مِثْلُ الرِّبَا وَأَحَلَّ اللّٰهُ الْبَيْعَ وَحَرَّمَ الرِّبَا فَمَنْ جَآءَهُ مَوْعِظَةٌ مِنْ رَبِّهِ فَانْتَهَى فَلَهُ مَا سَلَفَ وَأَمْرُهُ إِلَى اللّٰهُ وَمَنْ عَادَ فَأُولَئِكَ أَصْحٰبُ النَّارِ هُمْ فِيهَا خٰلِدُونَ﴾[البقرة:۲۷۵ ]ترجمہ: جو لوگ سود کھاتے ہیں وہ (قیامت میں) اٹھیں گے تو اس شخص کی طرح اٹھیں گے جسے شیطان نے چھوکر پاگل بنادیا ہو، یہ اس لیے ہوگا کہ انہوں نے کہا تھا کہ : بیع بھی تو سود ہی کی طرح ہوتی ہے۔  حالانکہ اللہ نے بیع کو حلال کیا ہے اور سود کو حرام قرار دیا ہے۔ لہٰذا جس شخص کے پاس اس کے پروردگار کی طرف سے نصیحت آگئی اور وہ (سودی معاملات سے) باز آگیا تو ماضی میں جو کچھ ہوا وہ اسی کا ہے۔  اور اس ( کی باطنی کیفیت) کا معاملہ اللہ کے حوالے ہے۔ اور جس شخص نے لوٹ کر پھر وہی کام کیا  تو ایسے لوگ دوزخی ہیں، وہ ہمیشہ اسی میں رہیں گے۔ ﴿يَآأَيُّهَا الَّذِينَ اٰمَنُوآ إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ﴾[المائدة: ۹۰ ]ترجمہ: اے ایمان والو ! شراب، جوا، بتوں کے تھان اور جوے کے تیرے  یہ سب ناپاک شیطانی کام ہیں، لہٰذا ان سے بچو، تاکہ تمہیں فلاح حاصل ہو۔ حدیث شریف میں ہے:"عن جابر قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»."(صحیح مسلم، باب لعن آکل الربوٰ و موکله،رقم الحدیث:106 - (1598)، 1219/3، ط:داراحیاءالتراث العربی)         مصنف ابن ابی شیبہ میں ہے:"عن ابن سیرین قال: کل شيءٍ فیه قمار فهو من المیسر".(کتاب البیوع و الأقضیة ، البیض الذی یقامر فیه، ،رقم الحدیث:483/4،22340، مکتبة الرشد الریاض)رد المحتار میں ہے:"لأن القمار من القمر الذي يزداد تارةً وينقص أخرى، وسمي القمار قماراً ؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر و الإباحة، فصل في البیع، ج:403/6 ،ط:سعید )الفقہ الاسلامی و ادلتہ میں ہے:"أنواع التأمين:التأمين من حيث الشكل نوعان: ۱  - تأمين تعاوني ...۲  - تأمين تجاري أو التأمين ذو القسط الثابت، وهو المراد عادة عند إطلاق كلمة التأمين، وفيه يلتزم المستأمن بدفع قسط معين إلى شركة التأمين القائمة على المساهمة، على أن يتحمل المؤمن (الشركة) تعويض الضرر الذي يصيب المؤمن له أو المستأمن. فإن لم يقع الحادث فقد المستأمن حقه في الأقساط، وصارت حقاً للمؤمن. وهذا النوع ينقسم من حيث موضوعه إلى: ۱  - تأمين الأضرار: وهو... ۲  - وتأمين الأشخاص: وهو يشمل:التأمين على الحياة: وهو أن يلتزم المؤمن بدفع مبلغ لشخص المستأمن أو للورثة عند الوفاة، أو الشيخوخة، أو المرض أو العاهة، بحسب مقدار الإصابة.والتأمين من الحوادث الجسمانية: وهو أن يلتزم المؤمن بدفع مبلغ معين إلى المؤمن له في حالة إصابته أثناء المدة المؤمن فيها بحادث جسماني، أو إلى مستفيد آخر إذا مات المستأمن. ... أما التأمين التجاري أو التأمين ذو القسط الثابت: فهو غير جائز شرعاً، وهو رأي أكثر فقهاء العصر ... وسبب عدم الجواز يكاد ينحصر في أمرين: هما الغرر والربا. أما الربا: فلا يستطيع أحد إنكاره؛ لأن عوض التأمين ناشئ من مصدر مشبوه قطعاً؛ لأن كل شركات التأمين تستثمر أموالها في الربا، وقد تعطي المستأمن (المؤمن له) في التأمين على الحياة جزءاً من الفائدة، والربا حرام قطعاً في الإسلام ... والربا واضح بين العاقدين: المؤمن والمستأمن ؛ لأنه لا تعادل ولا مساواة بين أقساط التأمين وعوض التأمين، فما تدفعه الشركة قد يكون أقل أو أكثر، أو مساوياً للأقساط، وهذا نادر. والدفع متأخر في المستقبل. فإن كان التعويض أكثر من الأقساط، كان فيه ربا فضل وربا نسيئة، وإن كان مساوياً ففيه ربا نسيئة، وكلاهما حرام ... أما الغرر: فواضح في التأمين؛ لأنه من عقود الغرر: وهي العقود الاحتمالية المترددة بين وجود المعقود عليه وعدمه، وقد ثبت في السنة حديث صحيح، رواه الثقات عن جمع من الصحابة: «أن رسول الله صلى الله عليه وسلم نهى عن بيع الغرر». ويقاس على البيع عقود المعاوضات المالية، فيؤثر الغرر فيها، كما يؤثر في عقد البيع. وعقد التأمين مع الشركات من عقود المعاوضات المالية، لا التبرعات، فيؤثر فيه الغرر، كما يؤثر في سائر عقود المعاوضات المالية، وقد وضعه رجال القانون تحت عنوان (عقود الغرر) ؛ لأن التأمين لا يكون إلا من حادث مستقبل غير محقق الوقوع، أو غير معروف وقوعه، فالغرر عنصر لازم لعقد التأمين. والغرر في التأمين في الواقع كثير، لا يسير، ولا متوسط؛ لأن من أركان التأمين: الخطر، والخطر حادث محتمل لا يتوقف على إرادة العاقدين. والمؤمن له لا يستطيع أن يعرف وقت العقد مقدار ما يعطي، أو يأخذ، فقد يدفع قسطاً واحداً، ويقع الخطر، فيستحق جميع ما التزم به المؤمن، وقد يدفع جميع الأقساط، ولا يقع الخطر، فلا يأخذ شيئاً وكذلك حال المؤمن، لا يعرف عند العقد مقدار ما يأخذ، أو ما يعطي ".(القسم الثالث:العقوداو التصرفات المدنیة، أنواع التامین،3421/5،ط:دارالفکر) فقط واللہ اعلم
                                                  
عنوان: کیا سزا کے طور پر طلبہ سے جرمانہ وصول کیا جا سکتا ہے ؟
سوال: کیا سزا کے طور پر طلبہ سے جرمانہ وصول کیا جا سکتا ہے ؟
جواب: واضح رہے کہ سزا کے طور پر طلباء سےلیا جانے والا جرمانہ  (جسے ’’تعزیربالمال‘‘ اور ’’غرامہ مالیہ‘‘ بھی کہاجاتاہے)، شرعاً  جائز نہیں ہے، اگر اب تک کوئی  رقم لی گئی  ہو تو  وہ بھی واپس کرنا ضروری ہے،لہٰذا  بچوں سے جرمانہ لینے کے بجائے ان کی تنبیہ کے لیے شرعی حدود میں رہتے ہوئے  کوئی اور مناسب سزا مقرر کی جائے۔رد المحتار میں ہے:"(قوله لا بأخذ مال في المذهب) قال في الفتح: وعن أبي يوسف يجوز ‌التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. قال في الشرنبلالية: ولا يفتى بهذا لما فيه من تسليط الظلمة على أخذ مال الناس فيأكلونه اهـ ومثله في شرح الوهبانية عن ابن وهبان (قوله وفيه إلخ) أي في البحر، حيث قال: وأفاد في البزازية أن معنى ‌التعزير بأخذ المال على القول به: إمساك شيء من ماله عنه ‌مدة لينزجر ثم يعيده الحاكم إليه، لا أن يأخذه الحاكم لنفسه أو لبيت المال كما يتوهمه الظلمة إذ لا يجوز لأحد من المسلمين أخذ مال أحد بغير سبب شرعي.وفي المجتبى لم يذكر كيفية الأخذ وأرى أن يأخذها فيمسكها، فإن أيس من توبته يصرفها إلى ما يرى. وفي شرح الآثار: ‌التعزير بالمال كان في ابتداء الإسلام ثم نسخ. اهـوالحاصل أن المذهب عدم التعزير بأخذ المال، وسيذكر الشارح في الكفالة عن الطرسوسي أن مصادرة السلطان لأرباب الأموال لا تجوز إلا لعمال بيت المال: أي إذا كان يردها لبيت المال."(كتاب الحدود، باب التعزير، مطلب في التعزير بأخذ المال، ج:4،ص:61، ط:ايچ ايم سعيد)فقط واللہ اعلم
                                                  
عنوان: میزان بینک سے گھر خریدنے کےلیے قرض لینے کا حکم
سوال: کیا اپنا گھر خریدنے کے لیے "میزان بینک"سے لون لینا جائز ہے؟
جواب: واضح رہے کہ میزان بینک سمیت کسی بھی مروجہ اسلامی بینک کے معاملات مکمل طور پر شرعی اصولوں کے مطابق نہیں ہیں،مروج اسلامی  بینک اور  روایتی بینک کےبہت سے  معاملات  تقریباً  ایک جیسے  ہیں، اور بینک سے قرض لے کر جو اضافی رقم دی جاتی ہے وہ سود ہے، جس کا لینا دینا شرعاً ناجائز اور حرام ہے،چوں کہ کسی  بھی بینک سے  قرضہ لینے کی صورت میں سود کا معاہدہ کرنا پڑتا ہے،   اس لیے میزان بینک سمیت کسی بھی مروجہ اسلامی بینک سے گھر بنانے کےلیے قرض لینا جائز نہیں ہے   ، لہذا اگر قرض لینا ہی ہو تو بینک کے علاوہ کسی اور  سے غیر سودی قرضہ حاصل کر یں۔حدیث شریف  میں ہے:"عن جابر رضي الله عنه قال: " لعن رسول الله صلى الله عليه وسلم ‌آ كل ‌الربا وموكله وكاتبه وشاهديه، وقال: "هم سواء".(مشكاة المصابيح ،باب الربوا، ص: 243، ط: قدیمی)ترجمہ:”رسول اللہ صلی اللہ علیہ وسلم نے سُود کھانے والے ، کھلانے والے ، (سُود کا حساب) لکھنے والے  اورسود پر گواہ بننے والے پر لعنت کی ہے۔ ‘‘فقط واللہ اعلم
                                                  
عنوان: قسطوں کی ادائیگی میں تاخیر کی صورت میں رقم میں اضافہ کرنا
سوال: زید نے بکرسے ایک گاڑی مقررہ مدت کے لیے پچیس لاکھ میں خریدی، اب زید نے مقررہ وقت پر قیمت ادا نہیں کی، اب بکر کا مطالبہ ہے کہ آپ مجھے زیادہ رقم 10 لاکھ زیادتی کے ساتھ پینتیس لاکھ دےدیں، شرعی لحاظ سے بکر کا یہ مطالبہ کرنا کیسا؟
جواب: صورتِ  مسئولہ میں گاڑی کی خریداری کے وقت زید اور بکر کے درمیان مقررہ مدت میں  جو قیمت(25لاکھ) طے پائی تھی ،شرعی اعتبار سے زید کو اُسی مقررہ مدت میں گاڑی کی رقم ادا کرنا ضروری تھا،تاہم اگر زید کسی وجہ سے بروقت رقم ادا نہیں کرپارہا تو بکر کے لیے مذکورہ قیمت میں اضافہ کرنا شرعا جائز نہیں ہے۔زید کا رقم کی ادائیگی میں بلا وجہ تاخیر کرنا گناہ ہے اوراگر زید کسی مجبوری  کی وجہ سے رقم ادا نہیں کرپارہا تو ادائیگی میں مہلت دے دینا کارِ ثواب ہے،لیکن اگر زید رقم ادا کرنے سے عاجز آچکا ہے اور بکر مہلت دینے کو تیار نہیں تو دونوں باہمی رضامندی سے بیع کو ختم کرنا چاہیں تو بیع کو ختم کرسکتے ہیں،لیکن   سودا منسوخ کرنے کی صورت میں اگر زید نے کوئی رقم ادا کی ہے تو    اس کی ادا کی ہوئی تمام رقم بلا کٹوتی واپس کر نا ضروری ہو گا ۔واضح رہے کہ  مہلت دینے کی صورت میں طے شدہ رقم میں اضافہ کرنا  یا سودا منسوخ کرنے کی صورت میں رقم کو ضبط کرنا جرمانہ کےطور پرشرعا جائز نہیں۔درر  الحکام فی شرح مجلۃ الاحکام میں ہے:"‌‌‌‌(المادة 374) البيع النافذ قد يفيد الحكم في الحال.أي بمجرد وقوع العقد يفيد البيع النافذ الذي هو ملكية البائع للثمن والمشتري للمبيع وتصرف كل منهما فيما في يده ولا حاجة في ذلك إلى شيء آخر(المادة 375) إذا كان البيع لازما فليس لأحد المتبايعين الرجوع عنه.أي ليس لأحد المتبايعين أو ورثته في البيع النافذ اللازم أن يرجع عنه بدون رضاء الآخر بوجه من الوجوه.أما الطرفان؛ فلهما بالتراضي أن يتقايلا البيع كما قد بين في الفصل الخامس للباب الأول."(کتاب البیوع،الباب السابع في بيان أنواع البيع وأحكامه،الفصل الثاني في بيان أحكام أنواع البيوع،ج1ص401،ط؛دار الجیل)الدر المختار وحاشیہ ابن عابدین میں ہے:"وفي شرح الآثار: التعزير بالمال كان في ابتداء الإسلام ثم نسخ. اهـ۔والحاصل أن المذهب عدم التعزير بأخذ المال."(کتاب الحدود،ج4،ص61،ط:سعید)فقط واللہ اعلم
                                                  
عنوان: چھٹی کے ایام میں ملنے والی تنخواہ کا حکم
سوال: کیا مجھے چار مہینے کی چھٹی لےکر تبلیغ میں  جانے پر جو   تنخواہ ملے گی وہ میرے لئے جائز ہے؟ حالانکہ میری جگہ پر کوئی بندہ کام نہیں کر رہا ہوگا۔
جواب: صورت مسئولہ میں سائل جس ادارے/ محکمے میں ملازم ہے، اگر اس ادارےاور محکمے کا ضابطہ یہی ہے کہ اگر کوئی ملازم رخصت پر ہو تو اسے ان رخصت کے ایام کی بھی تنخواہ ملے گی تو سائل کے لیے مذکورہ ایام کی تنخواہ لینا جائز ہے۔مشکاۃ المصابیح  میں ہے:"وعن عمرو بن عوف المزني عن النبي صلى الله عليه وسلم قال: «الصلح جائز بين المسلمين إلا صلحاً حرم حلالاً أو أحل حراماً، والمسلمون على شروطهم إلا شرطاً حرم حلالاً أو أحل حراماً» . رواه الترمذي وابن ماجه وأبو داود وانتهت روايته عند قوله: «شروطهم»".(باب الافلاس والانظار، الفصل الثانی، ج: 1، صفحہ: 253، ط:   قدیمی)فقط واللہ اعلم
                                                  
عنوان: پلاٹ کی اقساط ادا نہ کرنے پر ضمان کا حکم
سوال: میں نے ایک پلاٹ احسن ٹاؤن میں خریدا، اس کے ترقیاتی   کام (ڈیولپمنٹ )کے اخراجات سن 2018 میں تین لاکھ روپے تھے، جو پانچ قسطوں میں ادا کرنے تھے، میں نے وہ اپنے بھائی کو دے دئیے تھے اور انہوں نے  مجھے بتایا کہ وہ ادا کر دئیے گئے ہیں،اب جاکر جب میں نے معلوم کیا تو اس میں     سے تین اقساط ادا نہیں کی گئیں، جس کی وجہ  سے پلاٹ کی قیمت بتیس لاکھ کے بجائے بارہ لاکھ رہ گئی ہےاور تین اقساط کم ادا ہونے کی وجہ سے نئے ترقیاتی اخراجات کا 60 فی صد ادا کرنا پڑے گا جو کہ تقریباً نو لاکھ ہو سکتا ہے ،اس صورت میں اس نقصان کا خمیازہ کس کی ذمہ داری ہے؟،کیا نئے ترقیاتی اخراجات کی ساٹھ فی صد ادائیگی بھائی کی ذمہ داری ہےیا میری ذمہ داری ہے؟ جس صورت میں مجھے ان سے صرف 180,000 واپس لینے ہوں گے جو کہ نہ ادا کی جانے والی رقم ہے۔
جواب: صورتِ مسئولہ میں سائل نے جو  تین لاکھ روپے کی رقم اپنے بھائی کو پلاٹ کے ڈیولپمنٹ چارجز  ادا کرنے کے لیے  دی تھی وہ اس کے پاس امانت تھی ،لیکن جب اس نے تمام اقساط ادا نہ کرکے 1,80,000  کی رقم اپنے پاس رکھ لی تواس نےاس امانت میں خیانت کی جوکہ  سخت گناہ ہے،سائل کے بھائی کے ذمہ صرف اتنی رقم دینا لازم ہے جتنی رقم سائل کے بھائی نے اپنے پاس رکھ لی تھی، البتہ پوری اقساط ادا نہ کرنےکی وجہ  سے سائل کا جو نقصان ہواہے ،اضافی چارجز لگےاس کا ضمان(تاوان) اس کے بھائی پر لازم نہیں  ہے، اس لیےکہ مذکورہ کوتاہی کا مالی ضمان لینا تعزیر بالمال کے زمرے میں آتا ہے جو کہ درست نہیں ہے،تاہم اس کے لیے لازم ہے کہ سائل سے اپنی اس خیانت پر معافی مانگے اور آئندہ ایسی حرکت سے اجتناب کرے۔فتاوی شامی میں ہے:"وقوله:( لا بأخذ مال في المذهب) ... إذ لا يجوز لأحد من المسلمين أخذ مال أحد بغير سبب شرعي".(باب التعزير،مطلب في التعزير بأخذ المال،61/4،ط: سعيد)شرح المجلة میں ہے:"الوديعة إذا لزم ضمانها ،فإن كانت من المثليات تضمن بمثلها،وإن كانت من القيميات تضمن بقيمتهايوم لزوم الضمان ...يعني يوم وقع تعدي المودع على الوديعة؛لأنه بذالك صار غاصبا،ففي المنح وغيره: المودع  بالتعدي على الوديعه  غاصب".(شرح  المجلۃلخالد الأتاسي،296/2،ط:مکتبہ حقانیہ پشاور)فقط واللہ اعلم
                                                  
عنوان: ایزی پیسہ کمپنی میں نوکری کا حکم
سوال: ایزی پیسے کے سسٹم کی دیکھ بھال کی نوکری کرنا جائز ہے یا نہیں؟  Ericsson company یہ سسٹم کا ہے Ericsson company اور آپریشن کا کانٹریکٹ بھی؛ کیوں کہ کسی نے ایزی پیسے والے لون بھی دیتے ہیں۔ میں نے نوکری کےلئے اپلائی تو کردیا ہے لیکن اگر میرے سوال کا جواب مل جائے تو اطمینان ہوجائے گا۔
جواب: واضح رہے کہ ایزی پیسہ کمپنی لوگوں کی جمع کردہ رقوم سے مختلف قسم کی سہولیات فراہم کرتی ہے، مثلا رقوم کا تبادلہ ،بلوں کی ادائیگی،  موبائیل میں بلینس وغیرہ کا استعمال، لیکن ایزی پیسہ کمپنی کے بیان کردہ تعارف کے مطابق ان کی پشت پرٹیلی نار فائنانس بینک ہوتا ہے جس میں عام طور پر چھوٹے سرمایہ داروں کی رقوم سود پر رکھی جاتی ہے اور اس سے  کاروباروں کے لیے سود پر قرض دیا جاتاہے،ایسے اداروں کے تحت ملازمت کرنے والوں کو تنخواہ بھی سودی کمائی سے دی جاتی ہے، لہٰذا شرعاً مذکورہ کمپنی  میں ملازمت کرنا جائز نہیں، نیز اس ملازمت میں ایک قسم  کا سودی معاملات میں تعاون ہے اور حدیث میں تعاون کرنے والے پر بھی اللہ تعالیٰ کی لعنت آئی ہے، لہٰذا اس سے اجتناب لازم ہے۔قرآن مجید میں ہے :"{وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ} ."[المائدة: 2]حدیث میں ہے :"عن جابر رضي الله عنه قال: لعن رسول الله صلى الله عليه وسلم ‌أكل ‌الربا وموكله وكاتبه وشاهديه وقال: «هم سواء» رواه مسلم."(مشکاۃ المصابیح،باب الربا،ج:۲،ص:۸۵۵،المکتب الاسلامی)فقط واللہ  اعلم
                                                  
عنوان: سودی رقم سے ٹیکس بھرنے کا حکم
سوال: بینک میں سیونگ اکاؤنٹ سے ملنے والے سود کا مصرف کیا ہو سکتا ہے؟ کیا ایسی سود کی رقم سے سرکاری جزیہ (ٹیکس) دے سکتے ہیں؟ گھر کا ٹیکس وغیرہ؟
جواب: صورت مسئولہ میں سیونگ اکاونٹ کھلوانا ہی شرعاً جائز نہیں ، سودی اکاونٹ کھلوانے پر اکاونٹ میں جو سودی رقم آجائے تو یہ سود لینا شمار ہوگا، اس پر توبہ و استغفار لازم ہے۔ ایسی سودی رقم وصول ہی نہ کرے اور اگر وصول کر چکا ہے تو اس رقم سے  کسی بھی قسم کا ٹیکس بھرنا جائز نہیں اس لیے کہ ٹیکس بھرنے سے یہ رقم ذاتی استعمال میں آئے گی اور اس رقم کو ذاتی استعمال میں لانا جائز نہیں  لہذا اس رقم کا حکم یہ ہے کہ   اس  کے وبال سے جان چھڑانے کی نیت سے اسے بغیر ثواب کی نیت کے فقراء و مساکین میں تقسیم کر دے  اور جتنا جلد ہوسکے؛ سیونگ اکاونٹ کو کرنٹ اکاونٹ میں تبدیل کروالے۔العرف الشذي شرح سنن الترمذي  میں ہے :"إن ها هنا شيئان:أحدهما: ائتمار أمر الشارع والثواب عليه.والثاني: التصدق بمال خبيث، والرجاء من نفس المال بدون لحاظ رجاء الثواب من امتثال الشارع، فالثواب إنما يكون على ائتمار الشارع، وأما رجاء الثواب من نفس المال فحرام، بل ينبغي لمتصدق الحرام أن يزعم بتصدق المال تخليص رقبته ولايرجو الثواب منه، بل يرجوه من ائتمار أمر الشارع، وأخرج الدارقطني في أواخر الكتاب: أن أبا حنيفة رحمه الله سئل عن هذا فاستدل بما روى أبو داود من قصة الشاة والتصدق بها." (۱ ؍ ۳۸، دار التراث العربی)فقط واللہ اعلم
                                                  
عنوان: سیونگ اکاؤنٹ ہولڈر سے قرض لینا
سوال: میں نے والد صاحب سے ادھار لے کر اسی رقم کا ایک پلاٹ خرید لیا ہے اور والد صاحب سے جو میں نے رقم ادھار لی ہے اتنی ہی پوری رقم میں نے ان کو واپس کرنی ہے لیکن مسئلہ یہ ہے کہ والد صاحب نے جو مجھے ادھار دیا ہے وہ پیسے انہوں نے نیشنل سیونگ اکاؤنٹ سے نکال کر دیے ہیں جس میں سود لگتا ہے، پوچھنا یہ ہے کہ میں نے جو ادھار لیا ہےاور پلاٹ خریدا ہے کیا اس پر مجھے کوئی گناہ تو نہیں ہوگا سود کے معاملے میں؟
جواب: اگر والد نے آپ کو قرض دیتے ہوئے اپنی اصل رقم میں سے قرض دیا ہو تو اس رقم میں سے قرض لینا بلاکراہت جائز ہے اور اگر اصل کے علاوہ صرف نفع(سود) میں سے رقم دی ہو تو ضرورتِ شدیدہ کے بغیر ایسی رقم قرض لینا جائز نہیں ہے، ضرورتِ شدیدہ سے مراد یہ ہے کہ قرض لینا ضروری ہو اور حلال رقم سے کوئی قرض دینے والا نہ ہو اور اگر قرض دی گئی رقم اصل اور اس پر ملنے والے نفع (سود) سے ملی جلی ہوتو غالب رقم کا اعتبار ہوگا، اگر غالب رقم اصل کی ہو تو قرض لینا جائز ہوگا اور اصل رقم مغلوب اور سود غالب ہو تو ضرورتِ شدیدہ کے بغیر ایسی رقم قرض لیناجائز نہیں ہوگا۔مبسوط سرخسی میں ہے:"أن الحكم للغالب وإذا كان الغالب هو الحرام كان الكل حراما في وجوب الاجتناب عنها في حالة الاختيار ....  وكذلك إن كانا متساويين لأن عند المساواة يغلب الحرام شرعا قال - صلى الله عليه وسلم -: «ما اجتمع الحرام والحلال في شيء إلا ‌غلب ‌الحرام الحلال» ولأن التحرز عن تناول الحرام فرض وهو مخير في تناول الحلال إن شاء أصاب من هذا وإن شاء أصاب من غيره ولا يتحقق المعارضة بين الفرض والمباح فيترجح جانب الفرض وهو الاجتناب عن الحرام ما لم يعلم الحلال بعينه أو بعلامة يستدل بها عليه."(كتاب التحري، 10/ 197، ط: دارالمعرفة بيروت)فقط والله اعلم
                                                  
عنوان: فورسیج آن لائن کمپنی کا شرعی حکم
سوال: فورسیج Forsage ان لائن ارننگ کا شرعی حکم کیا ہے؟ جس میں یہ ہوتا ہے کہ آپ 2700 روپے انوسٹ کر کے کمپنی جوائن کرتے ہیں اور جس کے ریفرنس سے آپ نے کمپنی جوائن کی اس کو 1000 روپے ملتے ہیں اور آگے آپ نے بھی ٹیم بنانی ہوتی ہے لوگوں سے جوائننگ کروانی ہوتی ہے اور ہر ایک بندہ کو جوائن کروانے پر کمپنی آپ کو 1000 روپیہ دیتی ہے اور کمپنی کی اپنی کوئی پروڈکس نہیں بلکہ 2700 میں سے1000 آپ کو ملتا ہے اور 1700 کمپنی کو،  کیا یہ 1000 ہمارے لئے جائز ہے؟
جواب: واضح رہے کہ فورسیج آن لائن کمپنی جو طریقہ کار بتایا گیا ہے اس میں شرعا دو خرابیا ں پائی جاتی ہیں ایک تو اس میں جوا پایا جاتا ہے کہ کمپنی  جوائن کرنے کے لیے 2700 روپے جمع کرتے ہیں کمپنی جوائن کرنے کے  بعدممبر کو 1000 روپے تب ملتے ہیں  جب وہ  کسی اور کو ممبر بنائےگا ورنہ ممبر کو  پیسے نہیں ملیں گے دوسرا یہ کہ حقیقت میں اس کمپنی کا کوئی کاروبار نہیں ہے   لہذا صورت مسئولہ میں مذکورہ وجوہات کی بنا پر مذکورہ کمپنی جوائن کرنا اور نفع کماناجائز نہیں ہے۔فتاوی شامی میں ہے:"لأن القمار من القمر الذي يزداد تارة وينقص أخرى وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(کتاب الحظر و الاباحة  ، فصل فی البیع جلد ۶ ص : ۴۰۳ ط : دارالفکر)فقط و اللہ اعلم
                                                  
عنوان: معاف کیا ہوا حق وصول کرنے کا حکم
سوال: ہم دو بھائی اور دو بہنیں ہیں  ،ہمارے والدین کا انتقال ہوچکا ہے،والدین کےانتقال کے آٹھ سال بعد میں نے  کوشش کر کے اپنے تایا زاد بھائی کو  منصف بنا کر  والدین کے  ترکہ   کو تقسیم کیا،والدین کے ترکہ میں ایک  مکان تھاجس  کی کل قیمت ہم نے (0 21،00،00  ) اکیس لاکھ روپے لگوائی  جس پر سب متفق ہوگئے،مکان ہم دو بھائیوں نے رکھ لیا اورہر ایک  بہن کو  ان کے حصہ کی قیمت  ساڑھے تین لاکھ روپے(350000)دینا  ہر ایک بھائی پر طے پایا،پھر بھائی کچھ عرصہ اپنے مکان کو لاک کرکے چلے گئے  اس عرصہ میں بھائی کے مکان  کے جو یوٹیلٹی بلز تھے وہ میں نے ادا کیے ،اور مکان کی پارٹیشن (تقسیم ) کے وقت عمارت کو  نقصان سے بچانے کے  لیے ایک فٹ بائے 33 فٹ  زمین جو میرے حصہ میں آرہی تھی  درمیان میں آنے کی وجہ سے میں نے    وہ بھائی کو دے دی ،اور طے یہ ہوا کہ بھائی اس حصہ کی قیمت دیں گے ،اور اسی طرح  والد کی دکان بمع سامان بھائی نے چھپ کر فروخت کردی ،ان تینوں چیزوں کی قیمت  7،50،000 ساڑھے سات لاکھ روپے بھائی کے اوپر آتی تھی ،اور اس کو بھائی نے قبول بھی کیا ،مگر ان تینوں (بہن ،بھائی )نے اور تایا زاد بھائی جو منصف تھے انہوں نے مجھ پر اصرار کیا اور مجھ سے یہ رقم معاف کروالی اور میں کہہ دیا کہ، میں معاف کرتاہوں ، میرے اوپر بہنوں کا جو حصہ بنتا تھا اس میں سے میں نے ایک لاکھ  روپے ادا کردیے اڑھائی لاکھ روپے باقی ہیں ،اب بڑی بہن اپنی باقی رقم کا  ہر وقت تقاضہ کرتی رہتی ہیں جب کہ بات یہ طے ہوئی تھی کہ جب تمہارے  پاس پیسے ہوں  اس وقت ادا کردینا،میں لاکھوں روپے کا مقروض ہوں اور میری بیوی کینسر کے مرض میں مبتلا ہےاس وجہ سے میں پریشان ہوں۔اب پوچھنا یہ ہے کہ جو رقم بہنوں اور بھائی نے معاف کروائی تھی کیا میں اس کا مطالبہ کرسکتا ہوں ؟اس معافی پر کوئی تحریر نہیں ہے صرف زبانی بات ہوئی تھی۔
جواب: صورتِ  مسئولہ میں سائل  جب اپنےحصے  کی رقم اپنی بہنوں اور بھائی کو  معاف کرچکاہے اور خود اس کااقراربھی کرتاہے ،تواب معاف کردینے کے بعد اس کا مطالبہ کرناشرعاً جائزنہیں،البتہ سائل چونکہ مالی اعتبار سے پریشان حال ہے اس وجہ سے سائل کی بہن کو چاہیے کہ سائل کے ساتھ نرمی والا معاملہ کرے ۔حدیث شریف میں قرض کی معافی اورتخفیف پرنبی کریم صلی اللہ علیہ وسلم نے کئی فضلیتیں ذکرفرمائی ہیں،جس قدرقرض کی رقم معاف کی گئی ہو اس کے بقدرصدقہ کاثواب ملتاہے،نیزقرض کی معافی کی بناء پرقیامت کے دن مصائب سے چھٹکارانصیب ہوگااوربعض روایات میں ہے کہ عرش کاسایہ نصیب ہوگا۔ اس لیے شرعاً واخلاقاًسائل کو چاہیے کہ  قرض کی  رقم معاف کرنے کے بعد اب مطالبہ کرکے اپنے ثواب کو ضائع نہ کرے ۔فتاوی ہندیہ میں ہے:"هبة الدين ممن عليه الدين جائزة قياسًا واستحسانًا ...هبة ‌الدين ‌ممن عليه الدين وإبراءه يتم من غير قبول من المديون ويرتد برده ذكره عامة المشايخ رحمهم الله تعالى."[فتاوی عالمگیری،الباب الخامس فی الرجوع فی الہبۃ،ج:4،ص:384۔ط:رشیدیہ کوئٹہ]وفیه  ایضا:"يجب أن يعلم بأن الهبة أنواع، هبة لذي رحم محرم وهبة لأجنبي أو لذي رحم ليس بمحرم أو لمحرم ليس بذي رحم وفي جميع ذلك للواهب حق الرجوع قبل التسليم هكذا في الذخيرة، سواء كان حاضرا أو غائبا أذن له في قبضه أو لم يأذن له، كذا في المبسوط.ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لا ينفرد الواهب بالرجوع بل يحتاج فيه إلى القضاء أو الرضا أو قبل التسليم ينفرد الواهب."[فتاوی عالمگیری،الباب الخامس فی الرجوع فی الہبۃ،ج:4،ص:385۔ط:رشیدیہ کوئٹہ]فقط واللہ اعلم
                                                  
عنوان: فیول کارڈ کسی دوسرے کو فروخت کرنے کا حکم ، کارفائنانسنگ کے ذریعہ کمپنی کی طرف سے ملنے والی کار وصول کرنے کا حکم
سوال: میں ایک کمپنی میں جاب ( نوکری ) کرتا ہوں ، کمپنی کی جانب سے مختلف سہولیات مہیا کی جاتی ہیں ، جن میں سے دو سہولیات کے بارے میں شرعی راہ نمائی درکار ہے ۔1- کمپنی مجھے ایک " فیول کارڈ " دیتی ہے ، جس کی بنیاد پر مجھے ماہانہ 250 لیٹر پیٹرول استعمال کرنے کی سہولت ملتی ہے، جب کہ پیٹرول کا کل خرچہ کمپنی ادا کرتی ہے ، اور اگر میں ماہانہ  ڈھائی سو  لیٹر مکمل استعمال نہ کرپاؤں تو پیٹرول کی بقایا مقدار اگلے مہینے کے ڈھائی سو لیٹر کے ساتھ مجھے مل جاتی ہے ۔سوال یہ ہے کہ چوں کہ فیول کارڈ کی سہولت میں ملنے والی پیٹرول کی مقدار میری ضرورت سے زائد ہے، اور اس مخصوص کارڈ کے ذریعے ہی یہ پیٹرول وصول کیا جاسکتا ہے ، اس لیے میں اگر یہ فیول کارڈ کسی کو دے دوں اور اس کے استعمال کے عوض رقم وصول کروں ، یا بلاعوض کسی کو استعمال کرنے کےلیے دے  دوں تو کیا حکم ہے ؟2- کمپنی مجھے کار کی سہولت بھی فراہم کررہی ہے ، جس کا طریقہ کار یہ ہے کہ کمپنی اس سہولت کے دینے سے قبل میری تنخواہ میں اضافہ کرے گی اور اس اضافہ شدہ رقم کو تقریباً چار سال تک وصول کیا جائے گا ، جوکہ گاڑی کی قیمت کا ستر فیصد بنتا ہے ، اس کے علاوہ میری گزشتہ جاری شدہ تنخواہ میں سے تیس فیصد الگ سے کٹوتی ہوگی جو کہ چار سال تک ہوگی ۔سوال یہ ہے کمپنی مذکورہ کار "میزان بینک " یا "فرسٹ حبیب پیراماؤنٹ  مضاربہ " کے ذریعہ حاصل کرکے دیتی ہے ، جس کے حصول میں کارفائنانسنگ کا طریقہ اختیار کیا جاتا ہے ، کیا مذکورہ بالا طریقہ اور کارفائنانسنگ کے ذریعہ گاڑی لینا جائز ہے ؟
جواب: 1- صورتِ مسئولہ میں کمپنی کی جانب سے جو " فیول کارڈ " دیا جاتا ہے  اس کے استعمال میں اگر کمپنی کی جانب سے صارف کو مکمل اختیار دے دیا جاتاہے کہ وہ اسے جیسے مرضی خرچ کرے ، تو صارف کو  اختیار ہے چاہے فیول  کارڈکسی کو رقم کے عوض  دے ، یا بلاعوض کسی کو استعمال کے لیے دے دے ، اور اگرکمپنی کی جانب سے کسی قسم کا معاہدہ یا شرائط موجود نہ ہوں تو  اپنے ذاتی استعمال کے علاوہ اگر اس فیول کارڈ کو دوسرے شخص کے استعمال میں لانا چاہے، تو کمپنی سے صراحتاً اس بارے میں اجازت لے لے۔دررالحکام فی شرح مجلۃ الاحکام میں ہے :"‌كل ‌يتصرف ‌في ‌ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال." ( الكتاب العاشر الشركات ، الباب الثالث ، الفصل الأول في بيان بعض القواعد المتعلقة بأحكام الأملاك ، المادة:1192 ، ج:3 ، ص:201 ، ط:دار الجيل )در مختار میں ہے :"‌لا ‌يجوز ‌التصرف ‌في ‌مال ‌غيره بلا إذنه."( كتاب الغصب ، ص: 617 ، ط: دار الكتب العلمية)2-  بینک سے قسطوں پر گاڑی لینا جائز نہیں ہے؛ کیوں کہ   بینک کا قسطوں پر گاڑی دینے کے معاملہ میں دو قسم کی شرعی و فقہی  قباحتیں پائی جاتی ہیں :1)  پہلی قباحت یہ ہے کہ  بنک سے قسطوں پر کار خریدنے والے اور بنک کے درمیان معاہدہ کے تحت دو عقد ہوتے ہیں، ایک بیع(خریدوفروخت) اور دوسرا اجارہ (کرایہ داری) کا عقدہوتا ہے، اور یہ طے پاتاہے کہ اقساط میں سے اگر کوئی قسط وقتِ مقررہ پر جمع نہیں کرائی گئی تو بینک کی جانب سے مقرر ہ جرمانہ خریدار ادا کرنے کا پابند ہو گا، جو کہ شرعاً جائز نہیں۔فتاوی شامی میں ہے:"(قوله: لا باخذ مال في المذهب)... إذ لا يجوز لاحد من المسلمين أخذ مال أحد بغير سبب شرعي."(باب التعزير:مطلب في التعزير بأخذ المال،4/61 ط:سعید)2) دوسری قباحت یہ ہے کہ بینک سے قسطوں پر خریدتے وقت دو عقد بیک وقت ہوتے ہیں ،ایک عقد بیع کا ہوتا ہے جس کی بنا پر قسطوں کی شکل میں ادائیگی خریدار پر واجب ہوتی ہے اور اسی کے ساتھ ہی (اجارہ) کرائے کا معاہدہ بھی ہوتا ہے، جس کی بنا پر ہر ماہ کرائے کی مد میں بینک خریدار سے کرایہ بھی وصول کرتا ہے، اور یہ دونوں عقد ایک ساتھ ہی کیے جاتے ہیں جو کہ رسولِ اکرم صلی اللہ علیہ وسلم کے درج ذیل فرمان کی وجہ سے ناجائز ہیں:" عن ابي هريرة رضي الله عنه قال: نهی رسول الله صلي الله عليه وسلم عن بيعتين في بيعة."(رواه الترمذي ،3/525 ،ط: مصطفی البابی الحلبی،مصر )"و عن عمرو بن شعيب عن ابيه عن جده قال: نهی رسول الله صلي الله عليه وسلم عن بيعتين في صفقة واحدة."(رواه في شرح السنة،5/1938،دارالفكر بيروت). لہذا مذکورہ بالا شرعی قباحتوں کی بنا پرسائل کے لیے کمپنی کی جانب سے ایسی گاڑی لینا جائز نہیں جو بینک سے قسطوں پر لی گئی ہو ۔فقط واللہ اعلم
                                                  
عنوان: جاز کیش اکاؤنٹ میں مخصوص رقم رکھنے پر ملنے والی سہولیات استعمال کرنے کا حکم
سوال: (جاز کیش) اکاؤنٹ میں اگر کچھ پیسے رکھے ہوئے ہوں تو کمپنی کی طرف سے" rewards" ملتے ہیں مفت ،کبھی مفت منٹ ملتے ہیں ،کبھی 60پیسے بالکل مفت دیتے ہیں، لیکن اس صورت میں جب ہمارے اکاؤنٹ میں پیسے موجود ہوں. یعنی بغیر پیسہ لگے منافع ملتا ہے. کیا وہ پیسہ استعمال کرنا جائز ہے؟
جواب: صورتِ مسئولہ میں جاز  کیش موبائل اکاؤنٹ میں اگر  مخصوص رقم جمع کرانے کی شرط پر کمپنی کی طرف سے مختلف سہولیات (مثلاً: فری منٹس، انٹرنیٹ ایم بی ، میسج، کیش بیک وغیرہ) فراہم کی جاتی ہوں  تو چوں کہ اکاؤنٹ میں رقم رکھوانا درحقیقت  قرض ہے، اور  قرض دینا تو فی نفسہ جائز ہے، لیکن کمپنی اس پر جو  مشروط منافع دیتی  ہے، یہ شرعاً ناجائز ہے؛ اس لیے کہ قرض پر شرط لگاکر نفع  کے لین دین  کو نبی کریم ﷺ نے سود قرار دیا ہے ،لہٰذا  کمپنی کی طرف سے ملنے والی مشروط سہولیات (فری منٹس، انٹرنیٹ ایم بی ، میسج، کیش بیک وغیرہ) کو استعمال کرنا جائز نہیں ہے، صرف اصل رقم کے بقدر استفادہ کرسکتے ہیں۔فتاوی شامی میں ہے: "وفي الأشباه كل قرض جر نفعاً حرام". ( كتاب البيوع، فصل في القرض، 166/5 ،ط: سعيد) فقط والله أعلم
                                                  
عنوان: پاک قطر تکافل کی پالیسی لینا جائز ہے یا نہیں؟
سوال: کیا پاک قطر کی پالیسی لینا جائز اور حلال ہے ؟
جواب: صورتِ مسئولہ میں کسی بھی قسم کی  بیمہ (انشورنس) پالیسی  سود اور قمار (جوا) کا مرکب  ومجموعہ ہونے کی وجہ سے ناجائز اور حرام ہے، اور  مروجہ انشورنس کے متبادل کے طور پر  بعض ادارے  جو ”تکافل“ کے عنوان سےنظام  چلارہے ہیں وہ بھی ناجائزہے،لہذا "پاک قطر فیملی تکافل" اور  موجودہ دور میں اس جیسی جتنی دیگر پالیسیاں ہیں، ان کی پالیسی لینے اور اس میں رقم جمع کرانےسے اجتناب کرنا لازم ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾[المائدة: 90]ترجمہ:" اے ایمان والوں! بات یہی ہے کہ شراب اور جوا اور بت وغیرہ اور قرعہ کی تیر یہ سب گندی باتیں شیطانی کام ہے، سو ان سے بالکل الگ رہو تاکہ تم کو فلاح ہو۔"(سورۃ المائدۃ، رقم الآیۃ: 90، ترجمہ: بیان القرآن)صحیح مسلم میں ہے:"عن جابر قال: لعن رسول الله صلى الله عليه وسلم آكل الربا وموكله وكاتبه وشاهديه، وقال هم سواء".(صحیح مسلم، کتاب المساقات، ج:3، ص:1219، ط: دار إحیاء التراث العربی)ترجمہ:" حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔"     فتاوی شامی میں ہے:"(قوله: لأنه يصير قماراً)؛ لأن القمار من القمر الذي يزداد تارةً وينقص أخرى، وسمي القمار قماراً؛ لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص". (رد المحتار، کتاب الحظر والإباحة، فصل في البيع، ج: 6 / ص: 403، ط: سعید)      البحر الرائق  میں ہے:"(قوله : ولا يملك الوقف) بإجماع الفقهاء، كما نقله في فتح القدير؛ ولقوله عليه السلام لعمر -رضي الله عنه-: «تصدق بأصلها لاتباع ولاتورث». ولأنه باللزوم خرج عن ملك الواقف وبلا ملك لايتمكن من البيع، أفاد بمنع تمليكه وتملكه منع رهنه، فلا يجوز للمتولي رهنه".      (البحر الرائق شرح كنز الدقائق، کتاب الوقف، ج: 5 / ص: 221، ط: دار الکتاب الإسلامي)فقط واللہ اعلم
                                                  
عنوان: پان سگریٹ اور تمباکو نوشی کا کاروبار
سوال: پان سگریٹ اور تمباکو نوشی کے کاروبار کا كيا حکم  ہے؟
جواب: واضح رہے عوام الناس کے مفاد  کی خاطر حکومتی سطح پر جن چیزوں کی خرید و فروخت ممنوع ہو، اس سے اجتناب  ضروری ہے؛ کیوں کہ کسی بھی ریاست میں رہنے والا شخص اس ریاست میں رائج قوانین پر عمل درآمد کا (خاموش)  معاہدہ کرتاہے، اور جائز امور میں معاہدہ کرنے کے بعد اسے پورا کرنا دیانۃً ضروری ہوتاہے؛  اس طرح کے جائز امور  سے متعلق قانون کی خلاف ورزی گویا معاہدہ کی خلاف ورزی ہے، اور معاہدے کی خلاف ورزی سے شریعت نے منع کیا ہے۔ نیز قانون شکنی کی صورت میں  مال اور عزت کا خطرہ رہتا ہے، اور پکڑے جانے کی صورت میں مالی نقصان کے ساتھ ساتھ سزا ملنے کا بھی اندیشہ ہوتا ہے،  اور اپنے آپ کو ذلت  کے مواقع سے بچانا ضروری ہے۔بصورتِ مسئولہ پان ، سگریٹ  اور تمباکو   کا کاروبار فی نفسہ جائز ہے، لہذا  پان ، سگریٹ  اور تمباکو  کی خرید و  فروخت کرنا جائز ہے، لیکن اگر قانونی طور پر  مفادِ عامہ کی خاطر حکومتی سطح پر پان ،سگریٹ اور تمباکو  کی خرید و فروخت  ممنوع ہے تو  اس سے گریز کرنا چاہیے کیوں کہ قانون شکنی کی صورت میں مال اور عزت کا خطرہ رہتاہے ،البتہ پان ، سگریٹ اور تمباکو  کے کاروبار سے جو نفع حاصل ہوگا وہ حلال ہوگا۔اللہ تعالیٰ کا ارشاد ہے:"وَأَوْفُوا بِالْعَهْدِ إِنَّ الْعَهْدَ كَانَ مَسْئُولًا ."﴿الإسراء: ٣٤﴾"ترجمہ:عہد کو پورا کرو؛ کیوں کہ قیامت کے دن عہد کے بارےمیں انسان جواب دہ ہوگا۔"صحیح مسلم میں ہے:"عن أبي هريرة أن رسول الله صلى الله عليه وسلم قال: " ‌آية ‌المنافق ثلاث: إذا حدث كذب، وإذا وعد أخلف، وإذا اؤتمن خان ."(کتاب الایمان ، باب بیان خصال المنافق جلد ۱ ص : ۷۸ ط:مطبعة عیسی البابي الحلبي و شرکاہ ، القاهرۃ)درالمختار  میں ہے:"والحاصل أن جواز البيع يدور مع حل الانتفاع."(کتاب البیوع ، باب البیع الفاسد جلد ۵ ص : ۶۹ ط : دارالفکر)فتاوی شامی میں ہے:"وفي الأشباه في قاعدة: الأصل الإباحة أو التوقف، ويظهر أثره فيما أشكل حاله كالحيوان المشكل أمره والنبات المجهول.قلت: فيفهم منه حكم النبات الذي شاع في زماننا المسمى بالتتن فتنبه(قوله ربما أضر بالبدن) الواقع أنه يختلف باختلاف المستعملين ط (قوله الأصل الإباحة أو التوقف) المختار الأول عند الجمهور من الحنفية والشافعية كما صرح به المحقق ابن الهمام في تحرير الأصول (قوله فيفهم منه حكم النبات) وهو الإباحة على المختار أو التوقف. وفيه إشارة إلى عدم تسليم إسكاره وتفتيره وإضراره، وإلا لم يصح إدخاله تحت القاعدة المذكورة ولذا أمر بالتنبه."(کتاب الاشربة جلد ۶ ص : ۴۶۰ ط : دارالفکر)درالمختار میں ہے:"(وصح بيع غير الخمر) مما مر، ومفاده صحة بيع الحشيشة والأفيون."(کتاب الاشربة جلد ۶ ص : ۴۵۴ ط : دارالفکر)کفایت المفتی میں ہے:"(سوال ) میں نے ایک دکان فی الحال کھولی ہے جس میں متفرق اشیاء ہیں، ارادہ ہے کہ سگریٹ اور پینے کا تمباکو بھی رکھ لوں، یہ ناجائز تو نہیں ہوگا ؟( جواب ۱۶۳) سگریٹ اور تمباکو کی تجارت جائز ہے او ر اس کا نفع استعمال میں لانا حلال ہے۔"(کتاب الحظر و الاباحۃ جلد ۹ ص: ۱۴۸ ط: دارالاشاعت کراچی)فتاوی رشیدیہ میں ہے:"سوال: حقہ پینا، تمباکو کا کھانا یا سونگھنا کیسا ہے؟ حرام ہے یا مکروہ تحریمہ یا مکروہ تنزیہہ ہے؟ اور تمباکو فروش اور نیچے بند کے گھر کا کھانا کیسا ہے؟جواب: حقہ پینا، تمباکو کھانا مکروہِ تنزیہی ہے اگر بو آوے، ورنہ کچھ حرج نہیں اور تمباکو فروش کا مال حلال ہے، ضیافت بھی اس کے گھر کھانا درست ہے۔"(حرمت اور جواز کے مسائل ص:۵۶۳ ط:عالمی مجلس تحفظ اسلام کراچی پاکستان)فتاویٰ محمودیہ میں ہے:"تمباکو کی کاشت بھی جائز ہے اور تجارت بھی جائز ہے، استعمال بھی جائز ہے، الا یہ کہ وہ نشہ آور ہو تب منع کیا جائے گا، مسجد میں جانے کے لیے منہ صاف کر کے اس کی  بدبو کو  زائل کر نے کا اہتمام کیا جائے۔"(باب شرب الدخان و استعمال النورۃ و غیرھا جلد ۱۸ ص:۳۹۷ ط:دارالافتاء جامعہ فاروقیہ کراچی)فقط و اللہ اعلم
                                                  
عنوان: بینک میں نوکری کا حکم
سوال: کیا بنک میں ملازمت اختیار کرنے والے سود کھاتے ہیں؟ ان کی آمدنی  حرام  ہے؟
جواب: قرآن کریم اور احادیثِ مبارکہ میں سود کی حرمت اور مذمت بڑی سختی سے بیان کی گئی ہے، لہٰذا قرآن و حدیث کی رو سے سود لینا، دینا، سودی معاملہ لکھنا یا اس میں گواہ بننا اور تعاون کرنا سب ناجائز اور حرام ہے۔ مروجہ تمام بینکوں کا مدار سودی نظام پر ہی ہے اور وہ اپنے ملازمین کو تنخواہ بھی سود کے پیسوں سے دیتے ہیں؛  لہٰذا بینک میں کسی بھی قسم کی نوکری کرنا جائز نہیں ہے اور اس سے حاصل ہونے والی تنخواہ بھی حرام ہے۔اگر کوئی شخص پہلے سے بینک کی نوکری کر رہا ہو تو اسے چاہیے کہ ایک بے روزگار  کی طرح  متبادل جائز ملازمت کے لیے سنجیدہ کوشش کرتا رہے، جیسے ہی بقدرِ کفایت جائز ملازمت  میسر آجائے  فوراً بینک کی ملازمت چھوڑ دے۔ اور جب تک کہیں اور نوکری نہیں ملتی اور اس کے لیے بینک کی نوکری چھوڑنا مشکل ہو اور اس کا کوئی اور حلال ذریعہ آمدن بھی نہ ہو تو ناجائز سمجھتے ہوئے بینک میں وقتی طور پر نوکری جاری رکھے،مگر ساتھ ہی توبہ و استغفار کرتا رہے اور استطاعت ہونے پر اتنے عرصہ میں بینک سے حاصل شدہ مراعات کے بقدر صدقہ بھی کرے، امید ہے اللہ تعالیٰ بخشش فرما دیں گے۔قرآن کریم میں ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}[البقرة:278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن){يَمْحَقُ اللَّهُ الرِّبَا وَيُرْبِي الصَّدَقَاتِ}[البقرة:276]ترجمہ: اللہ سود کو مٹاتے ہیں ،  اور صدقات کو بڑھاتے ہیں۔(از بیان القرآن){وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ}[المائدة:2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔(از بیان القرآن)حدیثِ مبارک  میں ہے:"عن جابر رضي الله عنه، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»."(الصحیح لمسلم،كتاب المساقات، باب لعن آكل الربا ومؤكله،رقم الحديث:106 - (1598) ،دار احیاء التراث)ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔(از مظاہر حق)ایک اور حدیثِ مبارک  میں ہے:"وعن ابن مسعود رضي الله عنه قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان."(مشکاة المصابیح، باب الربوا، ص:246، ط:قدیمی)ترجمہ: حضرت ابن مسعود رضی اللہ عنہ سے روایت ہے کہ جناب رسول اللہ صلی اللہ علیہ و سلم نے فرمایا سود سے حاصل ہونے والا مال خواہ کتنا ہی زیادہ ہو مگر اس کا انجام کمی یعنی بے برکتی ہے۔(از مظاہر حق)  فقط واللہ اعلم
                                                  
عنوان: سرکاری ملازم کو مرنے کے بعد ملنے والی رقم کا حکم
سوال: ایک عورت کے  شوہر پوليس میں ملازمت کرتے تھے، جو اگست 2013-08-03 میں پولیس ڈیوٹی پر دہشت گردوں کی فائرنگ سے شہید ہو گئے تھے، شہادت کے بعد پولیس ڈپارٹمنٹ کی طرف سے شہید کی بیوہ کو 20 لاکھ روپے دیے گیے تھے، شہید کے ورثہ میں بیوہ، تین بیٹے، چار بیٹیاں ہیں اور شہید کی والدہ، تین بھائی، تینوں بھائی شادی شدہ اور تین بہنیں  وہ بھی شادی شدہ تھی، شہادت کے وقت شہید  کی بیوہ اور اس کے ساتوں بچے جو کہ غیر شادی شدہ تھے اس وقت اپنے والد کے بھائیوں کے ساتھ رہتے تھے، کچھ سال ایک ساتھ رہنے کے بعد 2019-07-12 کو الگ ہو گئے تھے اور کھانا پینا الگ کر دیا تھا،  اتنا  عرصہ  گزرنے کے بعد ابھی شہید کا بھائی بیوہ سے کہہ رہا ہے کہ آپ کو جو شوہر کی شہادت پر پیسے اور مہینے والی تنخوا ملی ہے اس میں سے ہمیں بھی پیسے دو. شہید نے زندگی میں اپنے بیٹے کے ساتھ مل کر تنخواہ میں سے کچھ پیسے جمع کر کے ایک گھر بنایا تھا.. آپ جناب شرعی طور پر مشورہ دیں  کہ بیوہ کو اپنے شوہر کی شہادت پر جو پیسے ملے اور گھر میں سے اپنے شوہر کے بھائیوں کا حصہ بنتا ہے؟
جواب: صورت ِمسئولہ میں  مرحوم کی شہادت پر  بیوہ کو جو رقم محکمہ سے  ملی ہے وہ مرحوم کا ترکہ ہے ،جو ان کے شرعی ورثاء میں شرعی حصوں کے بقدر تقسیم ہوگی ،اسی طرح تنخواہ کے طور پر جو رقم ملی ہے وہ بھی  مرحوم کا ترکہ ہے وہ بھی  تمام ورثاء میں شرعی حصوں کے بقدر تقسیم ہوگی ۔مرحوم کے ترکہ میں  مرحوم کی بہن بھائیوں کا شرعا حق نہیں  ہے ۔مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز وتکفین کے اخراجات نکالنے کے بعد اگر مرحوم کے ذمہ کو ئی قرض ہو اسے کل ترکہ سے ادا کرنے کے بعد ،اگر مرحوم نے کوئی جائز وصیت کی ہو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 240 حصوں میں تقسیم کرکے مرحوم کی بیوہ کو 30 حصے  ،مرحوم کی والدہ کو 40 حصے ،مرحوم کے ہر ایک بیٹے کو 34 حصے اور مرحوم کی ہر بیٹی کو 17 حصے ملیں گے ۔صورتِ  تقسیم یہ ہے :میت۔۔۔۔240/24بیوہوالدہبیٹابیٹابیٹابیٹیبیٹیبیٹیبیٹی3417304034343417171717یعنی فیصد کے اعتبار سے مرحوم کی بیوہ کو 12.50 فیصد ،مرحوم کی والدہ کو 16.666فیصد ،اور مرحوم کے ہر ایک بیٹے کو 14.166فیصد اور مرحوم کی ہر بیٹی کو 7.083 فیصد ملے گا ۔فقط واللہ اعلم
                                                  
عنوان: نانی کے علاج کے لیے ان کو سونا فروخت کرنا اور ان کے انتقال کے بعد اس کی بچی ہوئی رقم کا حکم
سوال: میری نانی کا انتقال ہوگیا ہے، دورانِ  علاج نانی کو کسی نے گولڈ  (سونا)  گفٹ کیا تھا، وہ ہم نے بیماری کی وجہ  سے گولڈ کو فروخت کردیا تھا، اب اس میں ہمارے پاس  پچاس ہزار  ہمارے پاس ہے، اب ہم ان پیسوں کا کیا کریں ، میری نانی کے چار بھائی اور چار بہنیں ہیں!
جواب: صورتِ  مسئولہ میں نانی کو گفٹ میں ملا ہوا  سونا   اگر آپ نے  نانی کے ہوش وحواس میں  ان سے  اجازت لے کر  فروخت کرکے وہ رقم ان کے علاج پر لگائی تھی تو ایسا کرنا جائز تھا، اب ان کے انتقال کے بعد  جس قدر رقم بچی ہے وہ ان کا ترکہ شمار ہوگا، جو ان کے ورثاء میں شرعی حصص کے مطابق تقسیم ہوگا۔نانی کے ترکہ کی تقسیم معلوم کرنے کے لیے ان کے ورثاء کی تفصیل معلوم ہونا ضروری ہے کہ ان کی اولاد موجود ہے یا نہیں ، اگر اولاد نہیں تو پوتے/پوتیاں موجود ہیں یا نہیں ہیں؟ اس کی تفصیل بتاکر ترکہ کی تقسیم کا ترکہ معلوم کرلیں۔فقط واللہ اعلم
                                                  
عنوان: زیادہ رقم میں کام کا ٹھیکہ لے کر کم رقم کے عوض کام کروانا
سوال: میں نے ابو ظبی میں مزدورں  کی سپلائی کا کام شروع کیا ہے اور وہ مزدور میں پاکستان سے وہاں دبئی لے گیا، اب اصل مسئلہ  یہ ہے کہ  وہاں  دن کی دیہاڑی مطلب جوتنخواہ ہے وہ  100 روپے ہے، لیکن میں نے چوں کہ سپلائی  کا کام شروع کیا ہے،  اب میں مزدور  جب کسی کو دیتا ہوں تو میں ان سے سو  100 روپے لیتا ہوں اور میں خود اپنے مزدور کو  60 روپے دیتاہوں،  اب ظاہری بات ہے کہ مزدور تو مجبور ہے؛  کیوں کہ ان کو ویزا سب کچھ میں نے کروا کر دیا ہے،  ویزا میں نے فری نہیں بلکہ پیسوں پہ  کیا ہے،  اب میں لیتا  100 ہوں اور مزدور کو  60 روپے دیتا ہوں،  مزدور اگرچہ راضی ہوں یا نارض ، تو کیا یہ  کوئی گناہ یا ظلم کے زمرے میں تو نہیں آتا؟  اصل مطلب یہ ایک کمیشن جیسا مسئلہ ہے۔
جواب: صورتِ  مسئولہ میں اگر کام کا ٹھیکہ آپ خود لیتے ہیں کہ مثلًا میں یہ کام کروادوں گا  خواہ خود کروں یا اپنے مزدور لگواکر کام مکمل کراؤں، اور کام کروانے والوں سے اس کی اجرت طے کرلیتے ہیں اور اس کے بعد اپنے مزدوروں سے باہمی رضامندی  سے اس  سے کم قیمت پر کام کرواتے ہیں  تو یہ جائز ہے،  اور درمیان کا نفع لینا بھی آپ کے لیے جائز ہوگا، اس صورت میں یہ مزدور آپ سے اجرت کا مطالبہ کریں گے ، اور ان کا معاملہ آپ کے ساتھ ہوگا۔اور اگر آپ کام کا ٹھیکہ خود نہیں لیتے، بلکہ  صرف کام کروانے والوں سے مزدور کو  ملاتے  ہیں  اور وہ خود ان سے متعینہ اجرت  کے عوض مزدوری کرواتے ہیں تو اس صورت میں ان مزدوروں کا معاملہ براہِ راست کام کروانے والوں کے ساتھ ہوگا، اور ان کو جو دیہاڑی ملے گی وہ خود اس کے حق دار ہوں گے، اور اس میں سے آپ کو دینے کے پابند نہیں ہوں گے، ہاں آپ کام کروانے والوں  سے  پہلے سے طے کرکے مزدور  تلاش کرکے دینے کی اجرت لے  سکتے ہیں۔بدائع الصنائع میں ہے:  ’’وللأجير أن يعمل بنفسه وأجرائه إذا لم يشترط عليه في العقد أن يعمل بيده؛ لأن العقد وقع على العمل، والإنسان قد يعمل بنفسه وقد يعمل بغيره؛ ولأن عمل أجرائه يقع له فيصير كأنه عمل بنفسه، إلا إذا شرط عليه عمله بنفسه؛ لأن العقد وقع على عمل من شخص معين، والتعيين مفيد؛ لأن العمال متفاوتون في العمل فيتعين فلا يجوز تسليمها من شخص آخر من غير رضا المستأجر‘‘(4/ 208). فقط واللہ اعلم
                                                  
عنوان: پیسوں کی ضرورت کی وجہ سے گاڑی وغیرہ قسطوں پر مہنگی خرید کر بیچنا
سوال: مجھے پیسوں کی ضرورت ہے،  میں کوئی گاڑی یا کوئی زمین قسطوں پر مہنگی  لے کر سستی بیچ سکتا ہوں؟  گاڑی یا زمین پہلے میرے قبضے میں آئے گی میرے پاس ہوگی ایگریمنٹ ہوگا۔ اس کے بعد میں کسی دوسرے بندے کو بیچوں گا،  مجھے نقصان ہوگا،  لیکن پیسے مل جائیں گے۔ اور  یہ پیسے خالصۃً روزگار میں لگانے کے لیے  چاہییں، پیسے میں ٹائم پر نا بھی دوں وہ اضافی پیسے نہیں مانگے گا۔
جواب: صورت مسئولہ میں اگر سائل کو پیسوں کی ضرورت ہے  اور وہ کسی سے قرضہ طلب کرتاہے، لیکن بلاسود قرض دینے میں کوئی دلچسپی نہیں رکھتا اس بنا  پر  وہ شخص سائل کو قرضہ  دینے کے بجائے مہنگے داموں قسطوں پرکوئی گاڑی یا زمین وغیرہ خریدنے کو کہتا ہے؛ تاکہ سائل  بازار میں نقد بیچ کر پیسے حاصل کرکے اس سے  اپنی ضرورت پوری کرلے، مارکیٹ میں یہ طریقہ سود خوروں کی ایجاد ہے ،اصطلاحِ  شریعت میں اس خرید وفروخت  کو ’’بیع عینہ‘‘  کہتے ہیں جوکہ مکروہ اور  قابلِ ترک ہے، رسول اللہ صلی اللہ علیہ وسلم نے اس قسم کے عقد کو رسوائی اور ذلت کا سبب قرار دیا ہے۔لیکن اگر سائل کسی سے قرض طلب کرنے کے بجائے از خود  کسی سے کوئی چیز گاڑی /زمین وغیرہ قسطوں پر مہنگے داموں پر  خرید کر  اسے بازار میں کسی اور کے ہاتھ فروخت کرکےنقد پیسے حاصل کر کے اپنی ضرورت پوری کرنا چاہتا ہے تو یہ جائز ہے۔فتاوی شامی میں ہے:"(قوله: أمر كفيله ببيع العينة) بكسر العين المهملة وهي السلف، يقال باعه بعينة: أي نسيئة مغرب.:وفي المصباح وقيل لهذا البيع عينة؛ لأن مشتري السلعة إلى أجل يأخذ بدلها عينا أي نقدا حاضرا اهـ، أي قال الأصيل للكفيل اشتر من الناس نوعا من الأقمشة ثم بعه فما ربحه البائع منك وخسرته أنت فعلي فيأتي إلى تاجر فيطلب منه القرض ويطلب التاجر منه الربح ويخاف من الربا فيبيعه التاجر ثوبا يساوي عشرة مثلا بخمسة عشر نسيئة فيبيعه هو في السوق بعشرة فيحصل له العشرة ويجب عليه للبائع خمسة عشر إلى أجل."(کتاب الکفالۃ،مطلب فی بیع العینۃ،ج5،ص325،ط؛سعید)وفيه ايضاً:"ثم قال في الفتح ما حاصله: إن الذي يقع في قلبي أنه إن فعلت صورة يعود فيها إلى البائع جميع ما أخرجه أو بعضه كعود الثوب إليه في الصورة المارة وكعود الخمسة في صورة إقراض الخمسة عشر فيكره يعني تحريما، فإن لم يعد كما إذا باعه المديون في السوق فلا كراهة فيه بل خلاف الأولى، فإن الأجل قابله قسط من الثمن، والقرض غير واجب عليه دائما بل هو مندوب وما لم ترجع إليه العين التي خرجت منه لا يسمى بيع العينة؛ لأنه من العين المسترجعة لا العين مطلقا وإلا فكل بيع بيع العينة اهـ، وأقره في البحر والنهر والشرنبلالية وهو ظاهر، وجعله السيد أبو السعود محمل قول أبي يوسف، وحمل قول محمد والحديث على صورة العود."(کتاب الکفالۃ،مطلب فی بیع العینۃ،ج5،ص326،ط؛سعید)فقط واللہ اعلم
                                                  
عنوان: حرام آمدنی اور ڈراموں میں کام کرنے والوں کو کرائے پر گاڑی دینا / دوسری دکان سے گاڑی لے کر کمیشن کے ساتھ کرائے پر دینے کا حکم
سوال: 1- کیا فرماتے ہیں مفتیان کرام اس مسئلے کے بارے میں کہ ہمارا رینٹ اے کار کا کاروبار ہے، جس میں ہم لوگوں کو گاڑیاں کرائے پر دیتے ہیں، جو حضرات گاڑیاں کرائے پر لیتے ہیں ان میں سے بعض اوقات سودی کاروبار کرنے والے حضرات ہوتے ہیں، اسی طرح کبھی ڈرامے بنانے اور شوٹنگ کرنے والے بھی ہم سے کرائے پر گاڑی لیتے ہیں، اب پوچھنا یہ ہے کہ جن لوگوں کی آمدنی حرام ہو ان کو رینٹ پر گاڑیاں دینا کیسا ہے؟ اسی طرح ڈراموں میں رینٹ پر گاڑیاں دینا کیسا ہے؟2- بسا اوقات ہمارے پاس گاڑیاں ختم ہو جاتی ہیں، پھر ہم پارٹی کو گاڑی دینے کے لئے دوسروں سے گاڑیاں منگواتے ہیں، جس میں ایک گاڑی میں 500 یا 300 وغیرہ ہم اپنے لئے کمیشن رکھتے ہیں اور اس کمیشن کو گاڑی کے مالک اور گاڑی کرایہ پر لینے والے دونوں حضرات سے چھپاتے ہیں اب پوچھنا یہ ہے کہ اس طرح کمیشن لینا جائز ہ؟
جواب: 1- صورت مسئولہ میں سائل کا سودی کاروبار کرنے والے، ڈرامہ بنانے والے اور شوٹنگ کرنے والوں کو جان بوجھ کر گاڑی رینٹ / کرایہ پر دینا مناسب نہیں ہے، اور کرایہ کی رقم حرام تو نہیں لیکن حلال طیب بھی نہیں ہے، اس لئے ایسے لوگوں کو گاڑی کرایہ پر دینے سے بچنا چاہیئے۔2- اسی طرح سائل کے پاس رینٹ / کرایہ دینے کے لئے گاڑی میسر نہ ہو تو سائل دوسروں سے گاڑی لے کر فراہم کرتا ہے، اور ہر گاڑی پر کمیشن بھی وصول کرتا ہے، تو شرعاً سائل گاڑی فراہم کرنے کے عوض کمیشن وصول نہیں کرسکتا ہے البتہ کرایہ طے کرلیں، مثلاً لوگوں سے گاڑی کا کرایہ بارہ سو طے کیا اور گاڑی کے مالک سے ایک ہزار کرایہ طے کیا، تو لوگوں سے بارہ سو روپئے لے کر گاڑی کے مالک کو ہزار روپے دینا اور دو سو روپئے اپنے استعمال میں لینا جائز ہوگا۔روح المعانی میں ہے:"قوله تعالی: ولا تزر وازرة وزر أخری‘‘ أی لاتحمل نفس آثمة ’’وزر أخری‘‘ أی إثم نفس أخری بل تحمل کل نفس وزرها۔"(روح المعانی: 22/ 184، فاطر:18، ط: امدادیه)فتاوی شامی میں ہے:"اكتسب حراما واشترى به أو بالدراهم المغصوبة شيئا. قال الكرخي: إن نقد قبل البيع ‌تصدق ‌بالربح وإلا لا وهذا قياس۔ قال ابن عابدین: (قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ وعلى هذا مشى المصنف في كتاب الغصب تبعا للدرر وغيرها۔"(کتاب البیوع، ‌‌باب المتفرقات من أبوابها، مطلب إذا اكتسب حراما ثم اشترى فهو على خمسة أوجه: 5/ 235، ط: سعید)إعلاء السنن میں ہے:"قال ابن عباس: لابأس أن یقول: بع هذا الثوب فما زاد علی کذا فهو لک… وفی التلویح: أما قول ابن عباس وابن سیرین، وأکثر العلماء لایجیزون هذا، لأنها وإن کانت أجرة سمسرة لکنها مجهولة، وشرط جوازها عند الجهمور أن تکون الأجرة معلومة۔"(کتاب الإجارۃ، باب أجر السمسرۃ: 16 / 207،ط:إدارۃ القرآن)فقط واللہ اعلم
                                                  
عنوان: ہاؤس فنانسنگ پروگرام کے تحت بینک کے توسط سے گھر خریدنا
سوال: حکومتِ پاکستان کی جانب سے ہاؤس فنانسنگ پروگرام کے تحت بینک کے توسط سےگھر لینا جائز ہے یا نہیں؟بینک کی طرف سے یہ طریقہ کار بتایا گیا ہے کہ گھر کی ٹوٹل رقم کےعلاوہ شروع کے پانچ سال تک5فیصد اور چھٹے سال سے لے کردسویں سال تک7فیصد اضافی رقم ادا کرنی ہوگی تکافل/رینٹ کی مد میں۔حبیب بینک اسلامک کی جانب سے اس کو شرعی اصولوں کے مطابق جائزقرار دیا گیا ہےکہ جس گھر کی اصل رقم اور اضافی رقم پہلے سے مقرر کردی جائے اور پھر اس کی ادائیگی ماہانہ اقساط کی صورت میں کی جائےتو وہ سود کے زمرے میں نہیں آتی۔برائے کرم اس مسئلہ میں ہماری رہنمائی فرمائیں تاکہ ہم غلط فیصلے سے محفوظ رہ سکیں۔
جواب: صورتِ مسئولہ میں  بینک کے توسط سے گھر خریدنادرج ذیل شرعی قباحتوں کی بناپر ناجائز ہے  ۔1۔پہلی قباحت یہ ہے کہ بینک سے خریدنے والے اور بینک کے درمیان معاہد ہ کے تحت  دو عقد ہوتے ہیں ، ایک بیع(خرید وفروخت )اور دوسرا اجارہ(کرایہ داری )کا عقدہوتاہے ، اور یہ طے پاتاہے  کہ اقساط میں سے اگر کو ئی قسط وقتِ مقررہ پر جمع  نہیں کرائی گئی  تو خریداربینک کی جانب سے مقررہ جرمانہ اداکرنے کا پابند ہوگا جوکہ شرعاً جائزنہیں ہے ۔2۔دوسری قباحت یہ ہے  کہ بینک  سے قسطوں پر خریدتے وقت  دو عقد   بیک وقت  ہوتے ہیں ، ایک عقد بیع کا ہوتاہے جس کی بناپر قسطوں   کی  شکل میں  ادائیگی  خریدار پر واجب ہو تی ہے اور اسی کے ساتھ  ہی اجارے    کابھی معاہدہ ہوتاہے  جس کی بناپر  ہر ماہ  کر ائے کی مد میں بینک  خریدار سے کرایہ بھی وصول کرتاہے اور یہ دونوں عقد ایک ساتھ ہی کیے جا تے ہیں جو کہ ناجائز ہے ،یعنی معاہدے کے اندر یہ بات بھی شامل ہوتی ہے کہ جس دن گھر کی مالیت کے بقدر کرایہ پورا ہوجائے گا تواس کے بعد یہ گھر  بینک سےکرایہ پر لینے والے شخص کی ملکیت میں  آجائے گا،تواس طرح ایک ہی وقت میں دو معاملے پائے گئے،جو کہ شرعاً نا جائز ہے،کیونکہ شرعاً ایک معاملہ ختم ہونے سے پہلے دوسرا معاملہ نہیں کیا جاسکتا،رسول اللہ صلی اللہ علیہ وسلم  نے اس  سے منع فرمایا ہے۔3۔تیسری خرابی یہ ہے کہ جوقیمت شروع میں بتائی جاتی ہے  آخر تک اس سے زیادہ رقم ادا کرنا لازم ہو تا ہے ”کائی بور“ کے ریٹ کی وجہ سے اصل قیمت میں کمی زیادتی  ہو تی ہےکہ اگر ڈالر کا ریٹ بڑھ جائے تو قیمت ملکی کرنسی میں بڑھ جاتی ہے حالانکہ سوداکرتے وقت جس قیمت پر سودا ہوتا ہے تو سودے کے بعد فروخت کنندہ کی طرف سے اس قیمت میں اضافہ کرنا جائز نہیں ہے۔تاہم اگر بینک والےگھر  پر قبضہ کرنے کے بعد سائل پر اضافی رقم کے ساتھ،اس رقم کو متعین کرکےقسطوں میں فروخت کرتے ہیں اور تاخیر کی صورت میں کوئی اضافی رقم  بھی وصول نہیں کرتے اور بعد میں رقم میں  کسی بھی وجہ سے اضافہ بھی نہیں کرتے تو مذکورہ معاملہ شرعا درست ہوگا ۔لیکن اگر قبضہ کے بغیر آگے فروخت کرتے ہیں یاتاخیر کی صورت میں جرمانہ وصول کرتےہیں یا قیمت میں بعد میں اضافہ کر دیتے ہیں یا بیع کے معاملہ میں اجارہ کو داخل کردیتےہیں ،تو ایسی صورت  میں جائز نہیں ہوگا ۔حدیث شریف میں ہے:"عن أبي هريرة قال: نهى رسول الله صلى الله عليه وسلم عن ‌بيعتين ‌في ‌بيعة."(سنن ترمذي، أبواب البيوع، ج:3، ص:525، ط:مطبعة مصطفي البابي)مجلۃ الاحکام العدلیہ میں ہے:"(المادة 245) :البيع مع ‌تأجيل ‌الثمن وتقسيطه صحيح."(ألكتاب الأول، الباب الثالث، الفصل الثاني، ص:50، ط:نورمحمد كتب خانه)البحر الرائق میں ہے:"لا يجوز لأحد من المسلمين أخذ مال أحد بغير ‌سبب ‌شرعي."(کتاب الحدود، فصل في التعزیر، ج:5، ص:44، ط:دار الکتاب الإسلامی)ہدایہ  میں ہے:"قال (ومن باع ثمرةلم يبد صلاحها أو قد بدا جاز البيع) ؛ لأنه مال متقوم، إما لكونه منتفعا به في الحال أو في الثاني، وقد قيل لا يجوز قبل أن يبدو صلاحها والأول أصح (وعلى المشتري قطعها في الحال) تفريغا لملك البائع، وهذاإذا اشتراها مطلقا أو بشرط القطع (وإن شرط تركها على النخيل فسد البيع) ؛ لأنه شرط لا يقتضيه العقد وهو شغل ملك الغير أو هو صفقة في صفقة وهو إعارة أو إجارة في بيع."وفی فتح القدیر تحتہ:"لأنه إن شرط بلا أجرة فشرط إعارة في البيع أو بأجرة فشرط إجارة فيه."(كتاب البيوع، ج:6، ص:288، دارالفكر)فتاوی ہندیہ میں ہے:"وأما شرائط الصحة...ومنها أن لا يكون مؤقتا فإن أقته لم يصح ومنها أن يكون المبيع معلوما والثمن معلوما علما يمنع من المنازعة فبيع المجهول جهالة تفضي إليها غير صحيح."(كتاب البيوع، الباب الأول، ج:3، ص:3، ط:رشيديه)وفیہ ایضاً:"وإذا زاد في الثمن لا بد أن يقبل الآخر في المجلس حتى ولو لم يقبل وتفرقا بطلب، كذا في الخلاصة."(کتاب البیوع، الباب السادس عشر، ج:3، ص:171، ط:رشیدیہ)فقط واللہ اعلم
                                                  
عنوان: خیانت کی وجہ سے بیٹی کو حصہ دینے سے محروم کرنا
سوال: کیا فرماتے ہیں علمائے کرام  اس مسئلے  کے بارے  میں کہ میں نے بتاریخ (15۔اپریل ،2021ء)  کو یہاں  دا رالافتاء جامعہ بنوری ٹاؤن سے  فتوٰ ی لیا تھا ،جس میں میں  نے اپنی زندگی میں  جائیداد  کی تقسیم کے بارے میں معلوم کیا تھا ،لیکن  ابھی تک میں نے اپنی زندگی  میں جائیداد  تقسیم  کرنے کا عمل نہیں کیا تھا  ،اور میں نے اپنی ایک بیٹی کے پاس بطور امانت کچھ نقد رقم اور زیورات جن کی مالیت تقریباً  6 لاکھ  بنتی ہے رکھا تھا ،اب میں نےان اشیاء کی  واپسی کا مطالبہ کیا تو وہ دینے کے لیے تیار نہیں ہوئی وہ انکار کررہی ہے ،لہٰذا مفتی صاحب یہ بتائیں کہ1۔میری بیٹی کو اس رقم اور زیورات میں کیا حق بنتاہے؟ کیا اس کا یہ انکار درست ہے؟2۔میری بیٹی نے جو نقد رقم   میں اور زیورات میں بےایمانی کی ،اس بےایمانی کی وجہ سے اگر میں زندگی میں جائیداد  تقسیم کروں  یامرنے کے بعد میراث  کامعاملہ ہو  بہر دو صورت   میری  یہ بیٹی  جائیداد میں حصہ  دار ہوگی یا نہیں ؟
جواب: 1۔ صورت مسئولہ میں اگر  واقعۃ ً سائل نے اپنی بیٹی  کےپاس اپنے کچھ زیورات اورکچھ  رقم   بطور امانت  رکھوائی تھی   تو بیٹی کا اس مال میں کوئی حق نہیں ،امانت کاتقاضا یہ ہے کہ سائل کے مطالبہ پر بیٹی یہ مال واپس کردے ، نہ کرنے کی صورت میں سخت گناہ اور بے وفائی کی مرتکب ہورہی ہے۔2۔واضح رہے کہ زندگی میں ہر شخص اپنےتمام مال و جائیداد  کاخود  مالک  ہوتاہے اور  زندگی میں  اپنی جائیداد اور مملوکہ اشیاء  میں جائزتصرف کرنے کا اختیار  رکھتاہے ، چاہے خود استعمال کرے ،چاہے کسی کو ہبہ کرے ،  تاہم   اگر صاحبِ  جائیداد اپنی  زندگی میں  اپنی  جائیدادخوشی  ورضا سےاپنی  اولاد کے درمیان تقسیم کرنا چاہے تو  وہ میراث نہیں ہوتی، بلکہ یہ  تقسیم  ہبہ (گفٹ) کہلاتی ہے اور   رسول اللہ صلی اللہ علیہ وسلم نے اولاد کے درمیان ہبہ کرنے میں برابری کرنے  کا حکم دیا  ہے ،لہٰذ ا صورت مسئولہ میں   اگرسائل زندگی میں اپنی  جائیداد تقسیم كرے تو  تمام اولاد کے درمیان برابر برابر  تقسیم کرے جس بیٹی کے پاس سائل کی  نقدی اور زیورات وغیرہ  موجود ہیں اس نقدی اوردیگراشیاء کو اس کے حصے میں شمار کرے۔اور اگر  سائل زندگی میں تقسیم نہیں کرتا تو اس کی وفات کے بعد  میراث کی تقسیم   کی صورت میں  بیٹی  کے پاس  غصب کردہ رقم  بھی ترکہ میں شمار ہوگی ،اب اگر بیٹی کا حصہ  اور غصب کردہ رقم برابر ہو تو بیٹی کو  کچھ نہیں ملے گا،اگر غصب کردہ رقم   بیٹی کے شرعی حصے  سے زیادہ ہو تو  بیٹی     حصے  سے زائد رقم کی مقروض ہوگی، اور یہ رقم دیگر ورثاء کو لوٹانی ہوگی ۔اور اگر غصب کردہ رقم  بیٹی کے شرعی حصے  سے کم ہو تو بیٹی اپنا    حصہ پورا کرنے کے لیے مزیدرقم   کی حقدار ہوگی،  تاہم امانت میں خیانت  کی وجہ سے  بیٹی اپنے شرعی حصہ سے  محروم نہیں ہوگی ۔صحیح البخاری میں ہے:"حدثنا ‌سليمان أبو الربيع قال: حدثنا ‌إسماعيل بن جعفر قال: حدثنا ‌نافع بن مالك بن أبي عامر أبو سهيل، عن ‌أبيه، عن ‌أبي هريرة، عن النبي صلى الله عليه وسلم قال: آية المنافق ثلاث: ‌إذا ‌حدث ‌كذب، وإذا وعد أخلف، وإذا اؤتمن خان".(كتاب الإيمان ،باب علامة المنافق ،ج:1،ص:143،ط:البشرى)مشکوٰۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . وفي رواية .. قال: فاتقوا الله واعدلوا بين أولادكم".(مشکوٰۃ  المصابیح، ص:1،ج:261، باب العطایا، ط: قدیمی)وفيه أيضا:"وعن أنس قال: قال رسول الله صلى الله عليه وسلم: من ‌قطع ميراث وارثه قطع الله ميراثه من الجنة يوم القيامة . رواه ابن ماجه."(مشکوٰۃ  المصابیح، ص:1،ج:266، باب الوصایا، ط: قدیمی)الدر المختار میں ہے :''ولو وهب في صحته كل المال للولد جاز وأثم.''(الدر المختار  مع رد المحتار ،کتاب الہبۃ ،ج5 ،ص696،ط:سعید )تکملہ ردالمحتار میں ہے:"الإرث جبري لا يسقط بالإسقاط". (تکملة ردالمحتار، کتاب الدعوی، باب التحالف، ج:8،ص:116 ط:سعيد)بدائع الصنائع ميں هے :"للمالك أن ‌يتصرف ‌في ‌ملكه أي تصرف شاء سواء كان تصرفا يتعدى ضرره إلى غيره أو لا يتعدى."( کتاب الدعوی،فصل فی بیان حکم الملک والحق الثابت  فی المحل ،ج6،ص 264،ط:دار الکتب العلمیہ)فقط والله اعلم
                                                  
عنوان: بینک کے ملازم کی تنخواہ کا حکم
سوال: بینک کے ملازمین کو بینک کی طرف سے جو تنخواہ بینک سے  ملتی  ہے، آیا وہ لینا جائز ہے یا نہیں؟ملازمین درج ذیل ہیں:بینک کا امام، ڈرائیور، چوکیدار، بینک کا افسر وغیرہ وغیرہ۔
جواب: صورت مسئولہ میں بینک ملازمین خواہ وہ سودی لین دین کرنے پر مامور ہوں، یا سودی لین دین کرنے والوں کے معاون ہوں، ان کی تنخواہ جائز نہیں  ہے ، وہ اپنے لیے کوئی حلا ل روزگار تلاش کرنے کی کوشش کریں ،لیکن جب تک دوسری جگہ  معاش کا کوئی انتظام نہیں ہوجاتا اور وہ بینک میں ملازمت جاری رکھتے ہیں ،اپنی تنخواہ وصول کرکے  بقدر ضرورت استعمال کریں ،ضرورت سے زائد رقم کسی زکوۃ کے مستحق فرد کو  ثواب کی نیت کے بغیر صدقہ کردیں،  البتہ وہ  ملازمین  جو    نہ   سودی لین دین کا حصہ ہوتے ہیں، اور نہ ہی سودی لین دین کرنے والوں کے معاون ہوتے ہیں، جیسے بینک کی مسجد کا امام یا مؤذن، یا مسجد کا خادم،ان  کی تنخواہ مکروہ  ہے۔ایسے ملازمین بینک سے اس بات کا مطالبہ کریں کہ بینک کہیں سے حلال رقم کاانتظام کرکے انہیں اس  حلال رقم سے تنخواہ دے ۔صحیح مسلم میں ہے:"عن جابر، قال: لعن رسول الله صلى الله عليه وسلم أكل الربا، وموكله، وكاتبه، وشاهديه، وقال: هم سواء."( كتاب المساقاة، باب لعن آكل الربا ومؤكله، ٣ / ١٢١٩، رقم الحديث: ١٥٩٨، ط: دار إحياء التراث العربي ببيروت)ترجمہ:"حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے۔ اور ارشاد فرمایا: یہ سب (سود کے گناہ میں) برابر ہیں"۔آپ کے مسائل اور ان کا حل میں ہے:"بینک میں سودی کاروبار کی وجہ سے ملازمت حرام ہےسوال… آیا پاکستان میں بینک کی نوکری حلال ہے یا حرام؟ (دو ٹوک الفاظ میں) کیونکہ کچھ حضرات جو صوم و صلوٰة کے پابند بھی ہیں اور پندرہ بیس سال سے بینک کی نوکری کرتے چلے آرہے ہیں اور اپنی اولاد کو بھی اس میں لگادیا ہے، اور کہتے ہیں کہ: ہم مانتے ہیں کہ سودی کاروبار مکمل طور پر حرام ہے مگر بینک کی نوکری (گو بینک میں سودی نظام ہے) ایک مزدوری ہے جس کی ہم اُجرت لیتے ہیں۔ اصل سودخور تو اعلیٰ حکام ہیں جن کے ہاتھ میں سارا نظام ہے، ہم تو صرف نوکر ہیں اور ہم تو سود نہیں لیتے“ وغیرہ وغیرہ۔جواب… بینک کا نظام جب تک سود پر چلتا ہے اس کی نوکری حرام ہے، ان حضرات کا یہ استدلال کہ: ”ہم تو نوکر ہیں، خود تو سود نہیں لیتے“ جواز کی دلیل نہیں، کیونکہ حدیث میں ہے:”رسول اللہ صلی اللہ علیہ وسلم نے سود کھانے والے پر، کھلانے والے پر، اور اس کے لکھنے والے پر اور اس کی گواہی دینے والے پر لعنت فرمائی، اور فرمایا کہ یہ سب برابر ہیں۔“پس جبکہ آنحضرت صلی اللہ علیہ وسلم نے ان سب کو ملعون اور گناہ میں برابر قرار دیا ہے تو کسی شخص کا یہ کہنا کس طرح صحیح ہوسکتا ہے کہ: ”میں خود تو سود نہیں لیتا، میں تو سودی ادارے میں نوکری کرتا ہوں۔“علاوہ ازیں بینک ملازمین کو جو تنخواہیں دی جاتی ہیں، وہ سود میں سے دی جاتی ہیں، تو مالِ حرام سے تنخواہ لینا کیسے حلال ہوگا․․․؟ اگر کسی نے بدکاری کا اَڈّہ قائم کیا ہو اور اس نے چند ملازمین بھی اپنے اس ادارے میں کام کرنے کے لئے رکھے ہوئے ہوں، جن کو اس گندی آمدنی میں سے تنخواہ دیتا ہو، کیا ان ملازمین کی یہ نوکری حلال اور ان کی تنخواہ پاک ہوگی․․․؟جو لوگ بینک میں ملازم ہیں، ان کو چاہئے کہ جب تک بینک میں سودی نظام نافذ ہے، اپنے پیشہ کو گناہ اور اپنی تنخواہ کو ناپاک سمجھ کر اللہ تعالیٰ سے اِستغفار کرتے رہیں اور کسی جائز ذریعہٴ معاش کی تلاش میں رہیں۔ جب جائز ذریعہٴ معاش مل جائے تو فوراً بینک کی نوکری چھوڑ کر اس کو اختیار کرلیں"۔(  بینک کی ملازمت، بعنوان: بینک میں سودی کاروبار کی وجہ سے ملازمت حرام ہے، ٧ /  ٣٥٧، ط: مکتبہ لدھیانوی)  رد المحتار علي الدر المختار میں ہے:"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ وعلى هذا مشى المصنف في كتاب الغصب تبعا للدرر وغيرها."( كتاب البيوع، باب المتفرقات من ابوابها، مطلب إذا اكتسب حراما ثم اشترى فهو على خمسة أوجه، ٥ / ٢٣٥، ط: دار الفكر)فقط واللہ اعلم
                                                  
عنوان: نئی سِم خریدنے پر کمپنی کی طرف سے ملنے والے  ایم بی  استعمال کرنے کےلیے دوکاندار سے لوڈ کروا کر دوبارہ وہ لوڈ دوکاندار کے اکاؤنٹ میں منتقل کروانا اور کچھ اضافی رقم دینا
سوال: آج کل بعض موبائل  سِم والی کمپنیوں کی طرف سے ایک خاص سروِس ہے کہ جو بندہ مثلا  جاز کی سِم نئی  نکلواتا ہے ، خریدتاہے  تو کمپنی کی طرف سے یہ آفر ہے کہ جب بھی آپ 50 روپے کا بیلنس کروائیں گے  توآپ کو ہر دفعہ کے ایزی لوڈ پر 2000 فری ایم بی ملا کریں گے ، پھر بعض دوکانداراس طرح کرتے ہیں کہ جو کسٹمرز آتے ہیں لوڈ کرانے کے لیے ان سے کہتے ہیں کہ آپ ہمیں صرف دس روپے دیا کریں ، پھر وہ دوکاندار کسٹمر سے دس روپے لے کر اس کے موبائل میں پچاس روپے کا لوڈ کردیتا ہے، اور ایک دو یا پانچ منٹ کے بعد وہ پچاس روپے کا کیا ہوا ، لوڈ  وہ واپس اپنے اکاؤنٹ میں جمع کراتا ہے، یعنی واپس کرتاہے  ، دوکاندار کسٹمر سے یہ سارا معاملہ واضح طور پر طے کرتاہے کہ آپ مجھے ہر دفعہ دس روپے دیا کرو ، میں پچاس کا بیلنس آپ  کے موبائل میں کردوں گا، جس پر آپ کو 2000ایم بی ملیں گے ، پھر میں اپنے  پچاس روپے واپس کروں گا اپنے اکاؤنٹ میں۔اب سوال یہ ہے کہ اس طرح ہر پچاس روپے کے لوڈ پر فری ملنے والے ایم بی کو استعمال کرنا جائز ہے کہ نہیں ؟دوکاندار  کے لیے ان پچاس روپے کو واپس کرلینا جائز ہے کہ نہیں ؟دوکاندار کسٹمر سے جو دس روپے لیتا ہے اس کے لیے لینا اور کسٹمر کے لیے دینا جائز ہے کہ نہیں ؟اور دوکاندار کسٹمر سے بطور سیکورٹی کے کچھ پیسے پہلے سے جمع کرلیتا ہے ، تاکہ کہیں ایسا نہ ہو کہ میں لوڈ کروں اور وہمجھے کچھ بھی نہ دے ، تو اس طرح ایڈوانس پیسے جمع کرنا بھی جائز ہے یا ناجائز ؟
جواب: صورتِ مسئولہ میں کسٹمر کا  نئی سِم خریدنے پر کمپنی کی طرف سے ملنے والے  ایم بی  استعمال کرنے کےلیے دوکاندار سے لوڈ کروا کر دوبارہ وہ لوڈ دوکاندار کے اکاؤنٹ میں منتقل کروانا اور کچھ اضافی رقم دینا شرعا سود کے زمرے میں داخل ہونے کی وجہ سے ناجائز اور حرام ہے،کیوں کہ اس معاملہ میں دوکاندار کی حیثیت مُقرِض  (قرض دینے والے ) کی ہے، کہ  دوکاندار  کسٹمر کو ابتداء  اپنی طرف سے پچاس روپے قرض دیتا ہے ، اس پر کسٹمر سے دس روپے اضافی لیتاہے، تو شرعا یہ سودی معاملہ ہے۔ نیز اس میں کمپنی کے ساتھ بھی دھوکہ ہے ، کیوں کہ لوڈ کروانے پر کمپنی  فری ایم بی  اس لیے دیتی ہے کہ  وہ لوڈ  استعمال کیا جائے ۔درمختار میں ہے:"باب الربا هو لغة: مطلق الزيادة وشرعا (فضل) ……(خال عن عوض ……بمعيار شرعي)۔"(كتاب البيوع،باب الربا:5/ 168،ط:سعيد)فقط والله أعلم
                                                  
عنوان: فوج میں ملازمت کرنا
سوال: تمام اسلامی ممالک میں فوج کا قانون برطانوی ہے، اس میں نوکری جائز ہے؟ اگر جائز ہے تو کیسے جبکہ قانون برطانوی ہے؟
جواب: حضرت مفتی محمود الحسن دیوبندی رحمہ اللہ ہندوستانی فوج میں شمولیت سے متعلق سوال  کے جواب میں فرماتے ہیں:"ظالموں  سے ملک کی حفاظت کیلئے فوج میں ملازمت کرنا درست ہے،  (آگے فرماتے ہیں۔۔۔)غلط کام کیلئے ملازمت کرنا اور لڑنا جائز نہیں، اس پر شہادت کی امید رکھنا بھی غلط ہے،شہادت تو کیا ملتی، بعض صورتوں میں ایمان کا سلامت رہنا بھی دشوار ہے۔"(فتاویٰ محمودیہ، ج ۲۳، کتاب الاجارۃ، باب الاجارۃ الصحیحۃ،ط: فاروقیہ)اس سے ثابت ہوا کہ اسلامی ممالک کی افواج کے قیام کا اصل مقصد چونکہ  مسلم ریاستوں کی حفاظت ہے، لہٰذا ان میں ملازمت جائز ہے، البتہ افواج میں اگر غیر مسلموں کے قوانین رائج ہوں، تو ان میں سے جو قوانین خلاف شرع ہوں ان پر عمل کرنا جائز نہ ہوگا، باقی  قوانین اگرچہ غیروں کے بنائے ہوئے ہوں لیکن شریعت سے متصادم نہ ہوں تو  ان کی وجہ سے ضرورۃً فوج  میں ملازمت ناجائز نہ ہوگی۔فقط واللہ اعلم
                                                  
عنوان: شوہر کی کمائی سے خریدے گئے سامان کس کی ملکیت
سوال: میاں بیوی دونوں حیات ہیں ، میاں نے اپنی کمائی سےگھرخریدااورگھرکاتمام ضروری سامان بھی خریدا،مثلاً فرنیچر، فریج اوردیگرضروری سامان وغیرہ ۔اب معلوم یہ کرناہے کہ یہ گھراوراس کاسامان میاں بیوی دونوں کی ملکیت ہوگایاصرف میاں ہی کی ملکیت رہےگا؟ازاراہ کرم قرآن وسنت کی روشنی میں جواب عنایت فرمائیں۔
جواب: صورت مسئولہ میں میاں (شوہر)نے اپنی کمائی سے جوگھراورگھرکا ضروری سامان جیسے فرنیچر، فریج  وغیرہ خریداہےتو وہ گھراور تمام سامان صرف شوہرکی ملکیت ہے۔ فتاوی شامی میں ہے:اعلم أن ‌أسباب ‌الملك ثلاثة: ناقل كبيع وهبة وخلافة كإرث وأصالة، وهو الاستيلاء حقيقة بوضع اليد أو حكما بالتهيئة كنصب الصيد لا لجفاف على المباح الخالي عن مالك۔(رد المحتار علي الدرالمختار،كتاب الصيد 6/ 463 ط: سعيد)فقط واللہ اعلم
                                                  
عنوان: شیئرز کا کاروبار کرنے کا حکم
سوال: میرا چھوٹا بھائی شیئر کا کروبار کرنا چاہتا ہے، کیا شیئر کا کاروبار کرنا شرعاً درست ہے؟
جواب: واضح رہے شیئرز کے خرید وفروخت کے جائز ہونے کے لیے مندرجہ ذیل شرائط کا ہونا ضروری ہے:1- جس کمپنی یا ادارہ کے حصص (شیئرز) کی خرید وفروخت کی جارہی ہو  وہ کمپنی یا ادارہ حقیقت میں موجود ہو۔یعنی  اس کمپنی یا ادارہ کے ماتحت کوئی جائیداد، کارخانہ، مل، فیکٹری یا کوئی اور چلتا ہوا کاروبار  موجود ہو، اور اگر کمپنی یا ادارہ کے تحت  مذکورہ اشیاء نہ ہوں یا  کمپنی  یا ادارہ سرے سے موجود ہی نہ ہو ، صرف اس کا نام ہو  اور اس کے شیئرز بازار میں  اس لئے چھوڑے گئے  ہوں کہ اس پر پہلے سے زیادہ  رقم حاصل کی جائے اور منافع حاصل کئے جائیں تو ایسی کمپنی کے شیئرز کی خرید و فروخت جائز نہیں،   کیوں کہ ہر شیئر کے مقابل  میں صرف جمع شدہ رقم کی رسید ہے،  کوئی جائیداد یا ایسا مال نہیں  جس پر منافع لے کر فروخت کیا جاسکے۔2- کمپنی کا سرمایہ جائز اور حلال ہو۔یعنی جس موجود کمپنی اور چالو  کاروبار  یا کارخانہ کے حصص (شیئرز) خریدوفروخت کئے جارہے ہوں اس کا سرمایہ جائز  اور حلال ہو، رشوت،چوری،غصب، خیانت،سود، جوئےاور سٹہ پر حاصل  شدہ رقم نہ ہو ، لہذا سودی ادارے جیسے بینک یا انشورنس کمپنی وغیرہ کے شیئرز کی خرید وفرخت جائز نہیں ہے۔کمپنی  کے شرکاء میں سودی  کاروبار کرنے  والے یا کسی اور ناجائز اور حرام  کاروبار کرنے والے اداروں یا  افراد کی رقم  شامل نہ ہو۔3- کمپنی یا ادارہ کا کاروبار جائز اور حلال ہو ۔یعنی کمپنی یا ادارہ   کے کاروبار کے طریقہ کے درست  ہونے کے ساتھ  ساتھ یہ بھی ضروری ہے کہ  کمپنی یا ادارہ کا کاروبار  بھی جائز ہو، مثلا شرعی شراکت  اور شرعی مضاربت کی بنیاد پر  کاروبار ہو  ، اگر کاروبار ناجائز ہو گا تو اس کمپنی کے شیئرز  کی  خرید وفروخت  جائز  نہیں ہوگی۔اور کمپنی کا کاوربار حلال اور جائز اشیاء کا ہو ، لہذا شراب، جاندار کی تصاویر ، ٹی وی، وی سی آر  اور  ویڈیو فلم  سینما وغیرہ اور اسی طرح دیگر حرام اور ناجائز اشیاء کے کاروبار کرنے والی کمپنیوں کے شیئرز کی خرید وفرخت  ناجائز ہوگی۔4- شیئرز کی خرید وفرخت میں شرائط بیع کی پابندی کرنا۔یعنی مذکورہ کمپنی یا ادارہ  کے شیئرز  کی خریدوفروخت بیع وتجارت  کے شرعی اصولوں کے مطابق ہو  مثلا  آدمی  جن  شیئرز کو خرید کر بیچنا چاہتا ہے  اس پر شرعی طریقہ سے قابض ہو  اور دوسروں کو تسلیم اور حوالہ کرنے پر بھی قادر ہو۔واضح رہے کہ  شیئرز میں قبضہ کا حکم ثابت ہونے کے لیے  صرف زبانی وعدہ کافی نہیں ہے، نام رجسٹرڈ یا الاٹ ہونا یا سی ڈی سی میں نام آنا ضروری ہے،  اس سے پہلے  صرف زبانی وعدہ یا  سی ڈی سی وغیرہ میں غیر رجسٹرڈ  شیئرز  کی خرید وفروخت ناجائز ہے،  البتہ یہ  درست ہے  کہ شیئرز پہلے بائع  کے نام رجسٹرڈ ہوں اور سی ڈی سی میں نام آجائےتو   اس کے بعد اس کو آگے نفع کے ساتھ  خریدوفروخت  کرنا جائز ہوگا، یا  شیئرز وصول  کرلیے  ہیں لیکن   ابھی تک قیمت ادا نہیں کی  تو اس صورت میں بھی مذکورہ شیئرز کو فروخت کرکے نفع لینا جائز ہے، کیوں کہ مبیع پر قبضہ ثابت ہے۔5- منافع کی کل رقم کو تمام حصہ داروں  کے درمیان  شیئرز کے مطابق تقسیم کرنا۔  یعنی کمپنی میں جو منافع ہوا ہے اسے تمام حصہ داروں میں  ان کے شیئرز کے مطابق تقسیم کردیا  جائے، لیکن اگر کوئی کمپنی مستقبل کے ممکنہ خطرات سے نمٹنے کے لیے  منافع میں سے مثلا  ٪20 فیصد  اپنے لئے مخصوص کرتی ہے اور  80 فیصد  منافع کو حصہ داروں (شیئر ہولڈرز) میں تقسیم  کرتی ہے تو اس کمپنی کے شیئرز کی خریدوفروخت ناجائز  اور حرام ہے  کیوں کہ یہ کمپنی شرعی شراکت کے  خلاف  ناجا ئز کاروبار کرتی ہے۔(ماخوذ از  جواہر الفتاوی،  م؛ مفتی عبد السلام چاٹگامی صاحب: 3/ 258،ط؛ اسلامی کتب خانہ)مذکورہ تفصیل کی رو  سے صورت ِ مسئولہ میں  سائل  کے چھوٹے بھائی کے لئے  شیئرز  کا کاروبار کرنا اس  صورت میں جائز ہوگا جب دیگر مطلوبہ شرائط کے پائے جانے کے علاوہ سائل کے چھوٹے بھائی کو خریدے گئے شیئرز کی باقاعدہ  ڈیلیوری مل جائے اور فی زمانہ ڈیلیوری کی صورت یہ ہے کہ جس کمپنی کے حصص (شیئرز) کا کاروبار کررہا ہے اس کمپنی کے ریکارڈ میں سی ڈی سی (Central Depository Company) کے ذریعے ان حصص (شیئرز) کی منتقلی خریدار (سائل کے چھوٹے بھائی) کے نام ہوجائے، موبائل میں صرف میسج کا آجانا قبضہ کے لئے کافی نہیں ہے لہذا سی ڈی سی اکاؤنٹ میں سائل کے چھوٹے بھائی کے نام   پر شئیرز   منتقل ہونے سے پہلے شیئرز  کو آگے فروخت کرنا جائز نہیں ہوگا، نیز ایک اہم شرط یہ بھی ہے کہ حلال کاروبار کرنے والی جس کمپنی کے شیئرز خریدے جائیں اس کمپنی نے سود پر قرض نہ لیا ہو، اگر یہ معلوم ہو کہ اس کمپنی نے کسی بینک وغیرہ سے سود پر قرض لیا ہے تو ایسی صورت میں اس کمپنی کے شیئرز خریدنا شرعاً جائز نہیں ہوگا۔صحیح  بخاریمیں ہے:"حدثنا علي بن عبد الله، حدثنا سفيان، قال: الذي حفظناه من عمرو بن دينار، سمع طاوسا، يقول: سمعت ابن عباس رضي الله عنهما، يقول: أما الذي نهى عنه النبي صلى الله عليه وسلم "فهو الطعام أن يباع حتى يقبض"، قال ابن عباس: ولا أحسب كل شيء إلا مثله۔"(باب بیع الطعام قبل ان یقبض: 1/ 286، ط؛ قدیمی)صحیح مسلم میں ہے:"عن جابر، قال: "لعن ‌رسول الله صلى الله عليه وسلم آكل الربا، ومؤكله، وكاتبه، وشاهديه، وقال: هم سواء"۔(كتاب المساقاة، باب لعن آكل الربا ومؤكله: 3/ 1219، ط: دار إحياء التراث العربي بيروت)البحر الرائق میں ہے:"قبض كل شیئ وتسليمه يكون بحسب ما يليق به۔"(کتاب الوقف: 5/ 248، ط:سعید)وفیہ ایضا:"ومنها أن یکون المبیع معلوما والثمن معلوما علما یمنع من المنازعة، فالمجهول جهالة مفضیة إلیها غیر صحیح۔"(کتاب البیع: 5/ 260، ط:سعید)بدائع الصنائع میں ہے:"(ومنها) القبض في بيع المشتري المنقول فلا يصح بيعه قبل القبض؛ لما روي أن النبي صلى الله عليه وسلم "نهى عن بيع ما لم يقبض"، والنهي يوجب فساد المنهي؛ ولأنه بيع فيه غرر الانفساخ بهلاك المعقود عليه؛ لأنه إذا هلك المعقود عليه قبل القبض يبطل البيع الأول فينفسخ الثاني؛ لأنه بناه على الأول، وقد نهى رسول الله صلى الله عليه وسلم عن بيع فيه غرر"۔(کتاب البیوع: 5/ 180، ط؛ سعید)فتاوی شامی میں ہے:"وشرط المعقود عليه ستة:  كونه موجودا مالا متقوما مملوكا في نفسه، وكون الملك للبائع فيما يبيعه لنفسه، وكونه مقدور التسليم فلم ينعقد بيع المعدوم وما له خطر العدم... ولابیع معجوز التسلیم۔"(کتاب البیوع، مطلب: شرائط البیع أنواع أربعة: 4/ 505،ط:سعید)الدر مع الرد میں ہے:"(وبیع ما لیس فیه ملکه) لبطلان بیع المعدوم۔ قال ابن عابدین: (قوله:وبیع مالیس فی ملکه)... بأن المراد بیع ماسیملکه قبل ملکه۔ قولہ: (لبطلان بیع المعدوم) إذ من شرط المعقود عليه: أن يكون موجودا مالا متقوما مملوكا في نفسه، وأن يكون ملك البائع فیما یبیعه لنفسه، وأن یکون مقدور التسلیم۔"(کتاب البیوع، باب البیع الفاسد،مطلب: الآدمی مکرم شرعا ولوکافرا: 5/ 58، 59، ط:سعید)مجمع الأنہر میں ہے:"جهالة المبیع والثمن مفسد للبیع۔"(کتاب البیوع، باب الخیارات ،خیار الشرط: 3/ 46، ط:دارالکتب العلمیة)فقط واللہ اعلم
                                                  
عنوان: تجارتی معاملہ میں رقم کی مکمل وصولیابی کے بعد مزید رقم کا مطالبہ کرنا
سوال: میں نے ایک  زمینی گھر تقریباً 80 گز کا دو لاکھ روپے کا خریدا ، پھر میں نے وہ گھر بائع کو واپس کردیا ، فریق ثالث نے گواہوں کے سامنے بات ختم کردی ، اور رقم مجھے واپس کردی  ، اس کے بعد میں نے اس بندہ سے دوسرا  گھر بصورتِ فلیٹ 240 گز کا تیئس لاکھ روپے کا خرید ا، اس وقت اس آدمی نے کسی قسم کی رقم کا مطالبہ نہیں کیا ، اور اب کاغذات لینے کا وقت آیا تو وہ رقم کا مطالبہ کررہا ہے کہ میرے آپ پر پرانے گھر کے   49000 روپے ہیں ۔سوال یہ ہے کہ ایسی صورت میں پرانے زمینی گھر کا میں مطالبہ کرسکتا ہوں ؟
جواب: صورتِ مسئولہ میں جب سائل نے مذکورہ زمینی گھر واپس کرکے اس کی رقم واپس کردی تھی تو  خرید و فروخت کا یہ معاملہ ختم ہوگیا تھا، اب سائل کے لیے اس گھر کا دوبارہ مطالبہ کرنا شرعا جائز نہیں، اگر سابقہ معاملہ کے کچھ رقم کی ادائیگی سائل نے نہیں کی تو سائل کے ذمہ اس کی ادائیگی لازم ہے، اگر سائل بیچنے والے شخص کے اس دعوی کا انکار کرتا ہے تو بیچنے والا دو مرد یا ایک مرد دو عورتوں کو گواہ کے طور پر پیش کرے، ورنہ سائل قسم کھائے گا۔اگر سائل نے اسی بیچنے والے کے ساتھ فلیٹ  کی خریداری کا معاملہ کیا ہے تو سائل کی ملکیت اس فلیٹ میں آگئی ہے، وہ اس کی رقم ادا کرکے اس فلیٹ کو لینے کا حق دار ہے، بیچنے والے کے لیے جائز نہیں کہ وہ رقم کی ادائیگی کے بعد اس فلیٹ کے کاغذات روکے رکھے۔قرآن کریم میں اللہ تعالی ارشاد فرماتے ہیں :" يَا أَيُّهَا الَّذِينَ آمَنُواْ لاَ تَأْكُلُواْ أَمْوَالَكُمْ بَيْنَكُمْ بِالْبَاطِلِ إِلاَّ أَن تَكُونَ تِجَارَةً عَن تَرَاضٍ مِّنكُمْ " ( سورۃ النساء ، آیت نمبر :29 )ترجمہ :’’ اے ایمان والو آپس میں ایک دوسرے کے مال ناحق طور پر مت کھاؤ لیکن کوئی تجارت ہو جو باہمی رضامندی سے ہو تو مضائقہ نہیں ۔‘‘( بیان القرآن)شرح المجلۃ میں ہے:"لایجوز لأحد  أن یأخذ  مال أحد بلا سبب شرعي." (مادۃ : 97 ، ج:1 ، ص : 264 ، ط: رشیدیہ )فقط واللہ اعلم
                                                  
عنوان: مضارب کا رب المال سے نفع مانگنا
سوال: میں  نے  کسی کو نقد رقم بطورِ مضاربت دےدی، اس نے کسی  کے ساتھ شراکت کی، چار مہینے کےبعدحساب کیا تو اس کے حساب کے مطابق منافع ہوا، چار مہینے کےبعد شراکت ختم  کی۔  میرے مضارب نے اس سے رقم مانگی تو اس کے شریک نے اصل رقم دے کر منافع دینے سے انکار کر دیا۔ میرا مضارب مجھ سے منافع مانگ رہاہے، حال آں کہ میرے مضارب نے وہ منافع اس سے وصول کرکے نہیں دیا تو  کیا وہ میرے  ساتھ  منافع  میں حق  دار  ہے کہ نہیں؟وضاحت: میرے مضارب کے شریک نے  منافع نہیں دیا کاروبار کے ختم  ہونے  پہ روک لیا۔
جواب: مذکورہ صورت میں آپ کے مضارب کا آپ سے نفع کا مطالبہ درست نہیں ہے۔  فقط واللہ اعلم
                                                  
عنوان: ایزی پیسہ ایپ سے 99 روپے فی لیٹر پیٹرول ڈلوانا
سوال: ایزی پیسہ ایپلیکیشن کے ذریعے اگر پیٹرول ڈلوایا جائے تو تقریبًا 14 روپے کا فائدہ ہے۔لیکن اس کا طریقہ یہ ہے کہ ان کے  کچھ مخصوص پیٹرول پمپس ہیں  جہاں پر جاکر آپ نے ایک کوڈ  (q r code )  ایپلیکیشن  کے ذریعے اسکین کرنا ہے جس کی بنیاد پر 113روپے لیٹر کے پیٹرول پر آپ کو تقریبا 14 روپے کا کیش بیک ملے گا،  مطلب یہ ہے کہ پہلے آپ کے ایزی پیسہ اکاونٹ سے 113 روپے کٹیں گے،  پھر آپ کے اکاؤنٹ میں 14 روپے واپس آجائیں گے اور آپ کو  پیٹرول 99 روپے لیٹر مل جائےگا ۔ تو  سوال یہ ہے کہ اس طریقہ سے پیٹرول ڈلوانا کیسا ہے اور 14 روپے جو واپس آئے ہیں اس کا استعمال کرنا جائز ہوگا یا نہیں؟
جواب: صورتِ  مسئولہ میں اگر مذکورہ سہولت اکاؤنٹ میں مخصوص رقم لگانے کے بعد ملتی ہو تو قرض کے بدلہ نفع ہونے کی وجہ سے ناجائز ہے؛ کیوں کہ  یہ سود ہے۔ اور اگر بغیر کسی شرط کے کمپنی خود ہی  14 روپے لوٹا دے تو یہ صورت جائز ہے۔ فقط واللہ اعلم
                                                  
عنوان: مرغی کی فیڈ تیار کرنے کے لیے خون کی خرید و فروخت
سوال: میں مرغیوں کی فیڈ تیار کرنا چاہ رہا ہوں ، جس کا طریقۂ کار یہ ہے کہ گائے، بھینس کے خون کو 240 ڈگری میں پکاتے ہیں پھر اس کو سکھاکر پاؤڈر فارم میں لاتے ہیں اور پھر پچاس کلو کے فیڈ کےبیگ میں ہم آدھا کلو یہ ملاتے ہیں۔ ہمارا یہ کام صحیح ہے یا نہیں؟
جواب: واضح رہے کہ گائے، بھینس اور دیگر (حلال و حرام) جانوروں کی رگوں سے نکلنے والا بہتا ہوا خون ناپاک اور حرام ہے اور  خالص خون کی خرید و فروخت اور اس کی کمائی حرام ہے، لہذا خون سے مرغی کی فیڈ تیار کرنے کے  لیے خون کی خرید و فروخت کرنا پڑے گی جوکہ شرعاً جائز نہیں ہے، اس  لیے اس کام سے اجتناب کیا جائے۔ حاشية ابن عابدين  (6/ 749):’’ (قوله: كره تحريمًا) لما روى الأوزاعي عن واصل بن أبي جميلة عن مجاهد قال: «كره رسول الله صلى الله عليه وسلم من الشاة الذكر والأنثيين والقبل والغدة والمرارة والمثانة والدم»، قال أبو حنيفة: الدم حرام وأكره الستة، وذلك لقوله عز وجل - {حرمت عليكم الميتة والدم} [المائدة: 3]- الآية فلما تناوله النص قطع بتحريمه وكره ما سواه، لأنه مما ‌تستخبثه الأنفس، وتكرهه وهذا المعنى سبب الكراهية - لقوله تعالى -: {ويحرم عليهم الخبائث} [الأعراف: 157]- زيلعي.وقال في البدائع آخر كتاب الذبائح: وما روي عن مجاهد فالمراد منه كراهة التحريم بدليل أنه جمع بين الستة وبين الدم في الكراهة والدم المسفوح محرم والمروي عن أبي حنيفة أنه قال: الدم حرام وأكره الستة فأطلق الحرام على الدم، وسمى ما سواه مكروها لأن الحرام المطلق ما ثبتت حرمته بدليل مقطوع به وهو المفسر من الكتاب قال الله تعالى -: {أو دمًا مسفوحًا} [الأنعام: 145]- وانعقد الإجماع على حرمته، و أما حرمة ما سواه من الستة فما ثبت بدليل مقطوع به، بل بالاجتهاد أو بظاهر الكتاب المحتمل للتأويل أو الحديث، فلذا فصل فسمى الدم حرامًا و ذا مكروهًا اهـ. أقول: و ظاهر إطلاق المتون هو الكراهة.‘‘(مسائل شتي، قبل كتاب الفرائض، ط: سعيد)فقط والله اعلم
                                                  
عنوان: قسطوں پر گاڑی لینا اور جرمانہ لینے کا حکم
سوال: زید کو گاڑی کی ضرورت ہے لیکن اس کے پاس خریدنے کے لئےپیسے نہیں، جب اس نے اپنے دوست عبد الحلیم کو صورت حال سے آگاہ کیا تو اس نے کہا: ایک گاڑی ہے جس کی قیمت چالیس لاکھ روپے ہے، تو میں اسے اپنے لئے خرید کر آپ کو پینتالیس لاکھ کی قیمت میں فروخت کروں گا، اور آپ اس قیمت کو دو سال کے اندر اندر ادا کروگے۔ کیا اس طرح عقد کرنا جائز ہے؟ اگر دو سال میں زید نے عبد الحلیم کے پیسے واپس نہیں کئے تو دو سال سے اوپر کی مدت کے عوض اس سے مزید تاوان لے سکتا ہے کہ نہیں؟وضاحت:زید نے عبد الحلیم سے گاڑی خریدنے کے لئے ابتداءً قرض نہیں مانگا تھا۔
جواب: صورت مسئولہ میں فریقین کے مابین مذکورہ عقد اس صورت میں صحیح ہوگا جب فریقین رقم کی ادائیگی کے لئے مدت اور گاڑی کی کل قیمت یعنی تمام قسطیں دونوں طے کرلیں، اگر ان دونوں میں سے کوئی ایک بھی مجہول ہوگا تو عقد صحیح نہیں ہوگا،البتہ اگر زید دو سال کے اندر قم ادا نہیں کرپایا تو اس صورت میں عبد الحلیم زید سے مزید تاوان یا جرمانہ نہیں لے سکتا کیونکہ متعین رقم سے زائد لینا سود کے زمرے میں داخل ہے اور سود کا لینا دینا شرعا ناجائز ہے، اور اگر بوقت معاملہ جرمانہ عائد کرنے کی شرط ہوگی تو پورا معاملہ ہی فاسد قرار پائے گا۔ لہذا قسطوں پر بیع کرنے کی صورت میں تمام شرائط کی رعایت کرنا ضروری ہے، نیز اس معاملہ میں ایک شرط یہ بھی ہے کہ عبد الحلیم گاڑی خرید کر اسے اپنے قبضہ میں لے لے،پھر اس کو نفع کے ساتھ فروخت کرے،واضح رہے کہ  گاڑی کو قبضہ میں لئے بغیر آگے زید کو فروخت کرنا شرعاً ناجائز ہوگا۔قرآن کریم میں اللہ رب العزت فرماتے ہیں:يَاأَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُّضَاعَفَةً۔(آل عمران:۱۳۰)شرح المجلة لرستم باز میں ہے:البيع مع تأجيل الثمن وتقسيطه صحيح، يلزم أن تكون المدة معلومة في البيع بالتأجيل والتقسيط… لأن جهالته تفضي إلى النزاع فيفسد البيع به.(المادة: ٢٤٦،٢٤٥، الكتاب الأول في البيوع، الباب الثالث في بيان المسائل المتعلقة بالثمن: ١٠٠/١، ط: فاروقيه)فتاوی ہندیہ میں ہے:وإذا عرفت المبيع والثمن فنقول من حكم المبيع إذا كان منقولا أن لا يجوز بيعه ‌قبل ‌القبض۔(كتاب البيوع، الباب الثاني فيما يرجع إلى انعقاد البيع، الفصل الثالث في معرفة المبيع والثمن والتصرف فيهما قبل القبض: 3/ 13، ط: ماجدیہ)فقط واللہ اعلم
                                                  
عنوان: وراثت کی رقم ان کے مستحقین کے حوالہ کرنا اور شادی کا وظیفہ
سوال: میرے دادا کی ایک زمین تھی جس کو  6 یا 7 سال پہلے دادی نے  حصے  کر کے بانٹ  دیا تھا اور سب کے حصے میں دو دو لاکھ روپے آئے تھے ، میرے والد کی وفات اس سے پہلے ہو چکی تھی لیکن دادا کے بعد ہوئی تھی اب چار حصوں میں سے دادی نے تین بیٹوں کو دے دیے اور ہمارا حصہ میرے تایا کے حوالہ کر دیا یہ کہہ کر کہ میری شادی پر خرچہ  ہوگا  اب جب کہ چھ سات سال ہوگئے ہیں میری امانت ان کے پاس  تھی لیکن اب ایک سال پہلے میری دادی اور تایا کا انتقال ہوگیا ہے اور ہمارے پیسے اب ان کے بیٹوں کے پاس ہیں اب ہم ان سے یہ مطالبہ کر رہے ہیں کہ مجھے ابھی بہت ضرورت ہے مجھے اپنے بھائی کی پڑھائی پر لگانے ہیں کیوں کہ میں وہ پیسے اپنے بجائے اپنے بھائی پر لگانا چاہتی ہوں ، کیوں کہ رشتے آتے نہیں ہیں اچھے اور میری بہن کا دوسرا معاملہ خراب ہوا ہے اس سے میرا بھی شادی سے دل ہٹ گیا ہےاور اب صرف ہمارے بھائی کا مستقبل بن جائے یہ چاہتے ہیں ہم مگر تایا کے بیٹے پیسے نہیں دے رہے اور ان کی یہ ضد ہے کہ جس نام پر دادی نے دیے ہیں اس موقع پر یہ ملیں گے یعنی شادی کے وقت ، اب آپ ہمیں یہ بتائیں کہ شریعت کیا کہتی ہے کیوں کہ میرے حساب سے یہ پیسے داد کی پراپرٹی تھی جو کہ میرے  والد کے بعد ہم تین بہن بھائی میں تقسیم ہونے چاہیے  چاہے میری شادی ہو یا بھائی کی پڑھائی ۔ ان کا کہنا ہے کہ  ہم نے مفتی صاحب سے   معلوم کیا ہے اور وہ کہہ رہے ہیں کہ جس زبان پر پیسے دیے ہیں اسی زبان پر ملیں گے۔
جواب: صورت مسئولہ میں آپ کے دادا کی جائیداد میں سے  آپ کی دادی نے آپ کے والد کا جو حصہ آپ کے  تایا کے پاس رکھوایا تھا وہ آپ کے والد کا حصہ تھا جو کہ آپ  کے والد کے ورثاء میں شرعی حساب سے تقسیم کرنا لازم ہے ،لہذا سائلہ کے  تایا کے بیٹوں پر لازم ہے کہ مذکورہ رقم سائلہ سمیت دیگر ورثاء کے حوالہ کریں ، ورنہ سخت گناہ گار ہوں گے۔ سائلہ کی شادی تک میراث کی رقم کو روکے رکھناشرعًا ہرگز جائز  نہیں ۔ صحیح مسلم میں ہے:"قال رسول الله صلى الله عليه وسلم: «من اقتطع أرضا ظالما، لقي الله وهو عليه غضبان."(کتاب الایمان ،باب وعید من اقتطع حق مسلم بیمین فاجرۃ بالنار ،ج:1،ص:124،ط:دار احیاء التراث العربی)ترجمہ:"جس نے ظلم کرتے ہوئے زمین روک لی وہ اللہ تعالی سے اس حال میں ملے گا کہ اللہ تعالی اس پر غصہ ہونگے (اور اس سے ناراض ہوں گے )۔"وفیہ ایضاً:"عن سعيد بن زيد بن عمرو بن نفيل، أن رسول الله صلى الله عليه وسلم قال: «من اقتطع شبرا من الأرض ظلما، طوقه الله إياه يوم القيامة من سبع أرضين»(کتاب المساقات،باب تحریم الظلم و غصب الارض وغیرہا،ج:3،ص:1230،ط:دار احیاء التراث العربی)ترجمہ:"جس کسی نے زمین کی ایک بالشت (بھی)ناحق روک لی ،قیامت کے دن اللہ تعالی اسے سات زمینوں سے اس کاطوق (بناکر)پہنائے گا۔"باقی اچھے  رشتوں  کے لیےکوشش بھی کریں اور درج ذیل چیزوں کا اہتمام کریں ان شاء اللہ اللہ تعالی بہتر فرمائیں گے:آپ اور آپ  کی  بہن، بھائی   کو  چاہیے  کہ  وہ  صدقِ دل  سے  نمازوں  کے  بعد اورتہجد و غروب کے وقت دعا مانگیں، اور صلاۃ الحاجات کا اہتمام کریں، اور { رَبِّ إِنِّي لِمَاأَنزَلْتَ إِلَيَّ مِنْ خَيْرٍ فَقِيرٌ} کا کثرت سے ورد کریں۔ ۔۔۔ یا   ۔۔۔نمازِ عشاء  کے بعد اول وآخر گیارہ گیارہ مرتبہ درود شریف اوردرمیان میں گیارہ سومرتبہ ’’یاَلَطِیْفُ‘‘ پڑھ کراللہ تعالیٰ سے دعاکریں۔۔۔۔ یا  ۔۔۔نمازِ عشاء کے بعد اول و آخر گیارہ گیارہ مرتبہ درود شریف اور درمیان میں 41 مرتبہ درج ذیل کلمات پڑھ کر دعا کریں:’’وَمَنْ یَّـتَّقِ اللهَ یَجْعَلْ لَّه‘ مَخْرَجًا وًَیَرْزُقْهُ مِنْ حَیْثُ لَایَحْتَسِبْ وَمَنْ یَّـتَوَکَّلْ عَلَی اللهِ فَهُوَ حَسْبُه.“اور صبح و شام ایک ایک مرتبہ سورہ واقعہ اور سورہ طارق روزانہ اس مقصد کے لیے پڑھنا بھی مجرب ہے۔فقط واللہ اعلم
                                                  
عنوان: اشتہار دیکھ  کر پیسے کمانا
سوال: ایک آن لائن کمپنی ہے جس کا نام ہے ایڈ سینس، ایک طرح سے ویب سائٹ ہے ، اگر آپ کو کمپنی کے ساتھ کام کرنا ہے تو آپ نے سب سے پہلے اکاؤنٹ بنانا ہے، اور پھر آپ نے انویسمنٹ کرنی ہے، پانچ ہزار سے شروع ہوتی ہے لاکھوں تک جتنا آپ انویسٹ کرنا  چاہیں کر سکتے ہیں، اُس کے بعد ان کا طریقہ کار کچھ یوں ہے کہ کمپنی کے منیجر وغیرہ ہوتے ہیں ہر علاقے میں، اُن سے آپ نے پوائنٹس خریدنے ہیں، سو روپے کا ایک پوائنٹس پھر اُسی پوائنٹس کے ساتھ آپ آگے کام کرو گے، یعنی یہ صرف ایک فرضی عمل ہے، جو کہ اکثر ان لائن بزنس میں ہوتا ہے، اب جو بندہ انویسٹ کرتا ہے وہ کام کیا کرے گا؟تو اُس کا طریقہ کار کچھ یوں ہے کہ آپ نے ویب سائٹ پر جانا ہے اکاؤنٹ لاگ ان کرنا ہے اور وہاں پر ہر دن صرف بیس سیکنڈ اشتہارات دیکھنے ہیں، مختلف قسم کے تصویری اشتہارات ہوتے ہیں دو یا تین قسم کے اشتہار ہوتے ہیں، بس آپ نے بیس سیکنڈ اشتہار دیکھنا ہے چوبیس گھنٹے  میں ایک بار، اُس کے بعد آپ کا کام ختم یعنی چوبیس گھنٹوں میں آپ نے صرف بیس سیکنڈ کام کرنا ہے، اب بیس سیکنڈ کے کتنے پیسے بنتے ہیں؟ اس کا طریقہ کار کچھ اس طرح ہے کہ ہر شخص کی آمدنی اُس کے انویسمنٹ کے حساب سے ہوتی ہے، یعنی اگر آپ پانچ ہزار انویسٹ کرو گے تو دن کے صرف 25,26 روپے ملیں گے، اس طرح اگر پچاس ہزار انویسٹ کرو گے تو دن کے 250,260 روپے ملے گے یہ رقم کم زیادہ بھی ہو سکتی ہے، ہفتہ اتوار کو چھٹی کی وجہ سے بہت کمی دیکھنے کو ملتی ہے، اسی طرح جتنی آپ کی انویسمنٹ زیادہ ہوگی اتنی ہی آپ کی آمدنی زیادہ ہوگی، لیکن آپ کو ایک دن کی آمدنی تب ملے گی جب آپ چوبیس گھنٹوں میں بیس سیکنڈ کے اشتہار دیکھو گے، یعنی آپ نے بیس سیکنڈ کام کرنا ہے بیس سیکنڈ کے اشتہار دیکھنے ہیں، جس دن آپ کام نہیں کرو گے اُس دن آپ کو روپے نہیں  ملیں گے۔اب جس شخص نے انویسمنٹ کی ہے اُس شخص کو پیسے کیسے  ملیں گے؟ اُس کا طریقہ کار کچھ یوں ہے کہ جب آپ بیس سیکنڈ کے اشتہار دیکھو گے تو آپ کے اکاؤنٹ میں آپ کی آمدنی کے حساب سے آپ کو پوائنٹ ملے گے یعنی جیسا کہ میں نے شروع میں بتایا کہ اگر آپ پانچ ہزار انویسٹ کرو گے تو آپ کو یومیہ 25,26 روپے ملے گے ، لیکن بیس سیکنڈ کے اشتہار دیکھنے کے بعد آپ کو یہاں پوائنٹس  ملیں گے،  مثلاً  25 روپے  کی جگہ آپ کو  2.5  پوائنٹس   ملیں گے جو  کہ آپ کے اکاؤنٹ  میں ایڈ  ہوں گے، اب اگر آپ نے اپنی آمدنی لینی ہے یعنی آپ کو آپ کا منافع  چاہیے، تو آپ نے وہ پوائنٹس جو ( کمپنی نے آپ کے اکاؤنٹ میں جمع  کردیے ہیں ) اپنے ایریا کے منیجر کو سینڈ کرنے ہیں،  اُس کے بعد پھر منیجر آپ کو پوانٹس کے بدلے آپ کی آمدنی سینڈ کر دے گا۔برائے مہربانی تسلی بخش جواب  دیجیے، اس وقت پاکستان میں لاکھوں لوگ اس ویب سائٹ کے ساتھ وابستہ ہیں:Company / website Name : Adisense
جواب: اس طریقہ کار پر کام کرکے پیسہ کمانا درج ذیل وجوہات کی بنا پر ناجائز ہے:1۔۔   اس میں ایسے لوگ  پراڈکٹ کے اشتہارات کو دیکھتے ہیں جن کایہ چیزیں لینے کا کوئی ارادہ ہی نہیں، بائع کو ایسے دیکھنے والوں کی تعداد میں اضافہ دکھانا جو کہ کسی طرح بھی خریدار نہیں، یہ بیچنے والے کے ساتھ  ایک قسم کا دھوکا ہے۔2۔ اس میں کلک کرنے والا ایک ہی شخص کئی بار کلک کرتا ہے،  جس سے یہ تاثر دیا جاتا ہے کہ اشتہار دیکھنے والے بہت سے لوگ ہیں، جس سے اشتہار دینے والوں کی ریٹنگ بڑھتی ہے، حالاں کہ یہ بات بھی خلاف واقعہ اور دھوکا دہی ہے۔3۔۔ نیز ایڈ پر کلک ایسی چیز نہیں ہے جس منفعت مقصودہ ہے، اس لیے یہ اجارہ صحیح نہیں ہے۔4۔۔  اگر ان اشتہارات میں جان دار کی تصاویر یا خواتین کے تصاویر بھی ہوں تو یہ اس پر مستزاد قباحت ہے، اس لیے کہ  جان دار کی تصویر  کسی بھی طرح کی ہو اس کا دیکھنا جائز نہیں؛ لہذا اس پر جو اجرت  لی جائے گی وہ بھی جائز نہ ہوگی، اور  خواتین کو دیکھنا  بدنظری کی وجہ سے مستقل گناہ ہے۔5۔  نیز اگر اس معاملے میں  اس سائٹ کی پبلسٹی اس طرح کی جائے کہ پہلے اکاؤنٹ بنانے والے کوہر نئے اکاؤنٹ بنانے والے پر کمیشن ملتا رہتا ہے جب کہ  اس نے  اس نئےاکاؤنٹ بنوانے میں کوئی عمل نہیں کیا، تو یہ بھی اس کے ناجائز ہونے کی ایک مستقل وجہ ہوگی۔فقط واللہ اعلم
                                                  
عنوان: پراویڈینٹ فنڈ کاحکم
سوال: 1- میں ایک ادارے میں کام کرتا ہوں جو کہ ماہانہ ہماری تنخوا سے کچھ رقم(بطور پراویڈینٹ فنڈ) کے  وصول کرتاہے  جو کہ ادارہ اپنے لازمی قانون کے تحت کاٹتا ہے۔ اس کی صورت کچھ یوں ہے کہ کچھ رقم ملازم کی اور کچھ رقم ادارے کی ملا کر بینک میں رکھ دی جاتی ہے جس پر بینک سالانہ منافع ادارے کو دیتا ہے اور وہ منافع ملازمین میں تقسیم کر دیا جاتا ہے جیسے واضح طور پر ادارے کی جانب سے Markup بتایا گیا ہے۔ واضح  رہے کے یہ تمام منافع نوکری کے اختتام پر ملازم کو دیا جائے گا ۔ ملازم کی انویسٹمٹ ادارے کی انویسٹمنٹ اور Markup منافع ملا کر جمع ۔مثال:ملازم کی Investment ہے 100 روپے اور ادارے کی Investment ہے ،100 روپے اب سالانہ Markup جو ملتا ہے وہ Percentage کی بنیاد پرکل جمع ہوکر  ملازم کو دیا جاتا ہے۔سوال:کیا یہ Markup لینا جائز ہے یا نہیں؟کیا یہ سود ہے؟2- دوران ملازمت ادارہ ہمیں Loan لینے کی سہولت بھی فراہم کرتا ہے جس کی صورت یہ ہے کہ دیا گیا Loan ہمارے چھے ماہ کی تنخواہوں کی بنیادی تنخواھ کے برابر ہوگا اور Interest کے ساتھ واپس کرنا ہوگا۔ واضح  رہے کہ  Interest کا لفظ لکھا ہے  Loan واپسی میں۔ ادارہ Interest ہٹوانے کی سہولت دیتا ہے لیکن اس شرط پر کے ملازم کو Markup  منافع بھی نہیں ملے گا اس کے نوکری کے اختتام پر۔کیا اس قسم کا Loan لینا جو معلوم نہیں اُدھار ہے یا قرض جائز ہے یا سود؟کیا Loan لیے بغیر نوکری کی اختتام پر Markup لینا جائز ہے ۔ چونکہ ملازمت کے دوران کبھی Loan نہیں لیا ؟نوٹ:ادارے کے اکاؤنٹس ڈیپارٹمنٹ کے ملازمین کو بھی اتنا علم نہیں کہ کون سے بینک میں پیسہ جمع ہوتا ہے اور اس پیسے سےکس طرح کاروبار کر کے منافع کمایا جاتا ہے۔ لیکن سالانہ منافع رپورٹ میں انویسٹمنٹ کے حاشیے پر واضح Markup لکھا ہوتا ہے اور Loan والے حاشیے پر واضح Interest لکھا ہوتا ہے اگر Loan لیا گیا ہے تو۔سالانہ منافع رپورٹ کی کاپی ساتھ منسلک ہے مزید وضاحت کے لیے۔بینک کے حوالے سے اتنا ضرور معلوم ہے کے تمام ملازمین کا اکاؤنٹ ABL نامی بینک میں ہے جہاں سے ملازمین اپنی تنخوہیں وصول کرتے ہیں۔برائے مہربانی وضاحت فرما دیجیے  جو میرے دین اور دنیا کے لیے بہتر ہے۔  مالک کُل کائنات ہمیں دین اسلام پر اپنی زندگی گزارنے کی توفیق عطا فرمائے، آمین!
جواب: واضح رہے کہ کسی بھی ادارے کے ملازمین کی تنخواہ سے اگر ماہانہ  کٹوتی کی جائے تو  اگر وہ کٹوتی جبری نہ ہو، بلکہ اختیاری ہو یعنی ملازم  کے اختیار  و رضامندی سے اس کی تنخواہ سے ماہانہ کٹوتی کی جاتی ہو ،تو جب اس کو ریٹائرمنٹ کے وقت اس کی وہ رقم واپس کی جائے گی تو اس کے لیے اس میں سے  اسی قدر لینا جائز ہو گا جتنی مقدار اس کی تنخواہ سے کٹی ہے ،اور جس قدر ادارے نے اپنی طرف سے بطور تبرع کے ملائی ہے۔اور ان دونوں رقوم پر جو اضافی رقم ملے گی وہ تشبہ بالربا ہونے  کی وجہ سے  لینا جائز نہ ہوگا ۔ اور اگر کمپنی کی طرف سے یہ کٹوتی اختیاری نہ ہو بلکہ جبری ہو کہ ملازم اگر اپنی تنخواہ سے مذکورہ رقم (پراویڈینٹ فنڈ) کے طور پر  نہ کٹوانا چاہے تو اس کو اختیار نہ ہو اور کمپنی اپنی POLICY کے تحت رقم کی کٹوتی کرے تو ایسی صورت میں ملازم کےلئے پورا فنڈ یعنی اپنی اور ادارے کی رقوم کے ساتھ اضافی رقم لینا بھی جائز ہوگا ۔مذکورہ تفصیل کی رو سے صورتِ  مسئولہ میں مذکورہ کٹوتی جبری ہونے کی وجہ سے سائل کے  لیے پورا فنڈ یعنی  اپنی اور کمپنی کی رقوم کے ساتھ اضافی رقم لینا بھی جائز ہے۔2۔ادارے سے ادھار پیسے اس شرط پر لینا کہ واپسی کے وقت اضافی رقم بھی دینی ہوگی  تو یہ سود ہےجو کہ ناجائز ہے۔حدیثِ  مبارک میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» . وقال: «هم سواء»."(الصحیح لمسلم، 3/1219، باب لعن آكل الربا ومؤكله، ط: دار إحیاء التراث ، بیروت. مشکاة المصابیح،  باب الربوا، ص: 243، قدیمی)الجامع الصغیر میں ہے:             "كل قرض جر منفعةً فهو ربا".(الجامع الصغیر للسیوطی، ص:395، برقم :9728، ط: دارالکتب العلمیة، بیروت) فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع، فصل فی القرض ،مطلب كل قرض جر نفعا حرام   (5/ 166)،ط. سعيد،كراچی)فقط واللہ اعلم
                                                  
عنوان: دوسری مرتبہ کمیشن ایجنٹ کے واسطے کے بغیر بائع اور مشتری کا معاملہ کرنے کے بعد بائع کا ایجنٹ کو خود سے رقم دینے کا حکم
سوال: زید (کلائنٹ) نے بکر (انجینئر) سے ایک موبائل ایپ بنانے کے لیے رابطہ کیا، بکر بولا  کہ میں موبائل ایپ بنادوں گا، بعد میں کام زیادہ ہوگیا تو بکر نے علی کی کمپنی سے رابطہ کیا کہ آدھا کام تم کرنا اور آدھا کام میں اور پیسے آدھے آدھے کرلیں گے۔۔۔ اور اس بات کا زید (کلائنٹ) کو بتادیا کہ ہم (میں اور علی کی کمپنی)مل کر کام کریں گے،بعد میں علی نے کہا کہ سارا کام ہم یعنی ہماری کمپنی کرے گی ورنہ کام خراب ہوگا۔ اور آپ کو کلائنٹ لانے کی وجہ سے جو بھی بل بنے گا اس کا 10 فیصد آپ کو دیں گے اور آپ کا کام کلائنٹ کے ساتھ کوارڈینیشن کا ہوگا۔ بکر یہ بات مان گیا۔۔ بکر نے کلائنٹ کے ساتھ کوارڈینیشن کرا،اور علی کی کمپنی نے کام کیا اور بکر کو  کام کے بعد10 فیصد  رقم مل گئی۔اب سوال یہ ہیں کہ:کیا یہ پیسے بکر کے لیے جائز ہیں؟۲- اب اُس موبائل ایپ میں کوئی بھی کام آتا ہے تو زید، علی سے خود ڈائرکٹ رابطہ کرکے کام کرتا ہے اور بکر کو اس کا علم بھی نہیں ہوتا۔۔ لیکن علی پھر بھی خود سے 10 فیصد پیسے بکر کے اکاؤنٹ میں ٹرانسفر کردیتا ہے،کیوں کہ علی کو یہ کلائنٹ بکر نے لاکر دیا تھا۔ تو یہ پیسے بکر کے لیے جائز ہیں؟
جواب: 2،1۔ صورتِ مسئولہ  میں بکر کی حیثیت کمیشن ایجنٹ کی ہے اور کمیشن لیناشریعت میں حلال ہے،البتہ کمیشن (اجرت )منفعت یا عمل کے بدلے میں ہوتی ہے، جب کہ بعد میں زید نے علی سے خود کام کروایا تو اس میں بکر کا کوئی عمل دخل نہیں تھا، لہذابکر کے لیےاس کے کام  کی کمیشن (اجرت) لینا جائز نہیں ، البتہ اگر علی اس کام کے بدلے اپنی خوشی سے کوئی رقم دے تو یہ اس کی طرف سے عطیہ شمار ہوگی۔ مجلۃ الاحکام العدلیۃ میں ہے:"الإجارة باعتبار المعقود عليه على نوعين: النوع الأول: عقد الإجارة الوارد على منافع الأعيان النوع الثاني: عقد الإجارة الوارد على العمل." (کتاب الإجارات، ص:81، ط:نورمحمد)الفقہ الاسلامی وادلتہ میں ہے:"بيع السمسرة: السمسرة: ‌هي ‌الوساطة بين البائع والمشتري لإجراء البيع. والسمسرة جائزة، والأجر الذي يأخذه السمسار حلال؛ لأنه أجر على عمل وجهد معقول."(القسم الثالث العقودات او التصرفات المدنیۃ المالیۃ، الشرط الثانی من شروط صیغۃ البیع: ان یکون القبول موافقاللایجاب، ج:5، ص:2236، ط:دارالفکر)فتاوی شامی میں ہے:"وفي الحاوي: سئل محمد بن سلمة عن ‌أجرة ‌السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه."(کتاب الاجارۃ، باب الاجارۃ الفاسدہ، مطلب فی استئجار الماءمع القناۃ....، ج:6، ص:63، ط:سعید)وفيه ايضاً:"(قوله: والسمسار) هو المتوسط بين البائع والمشتري بأجر من غير أن يستأجر."( فصل فی المتفرقات فی المضاربۃ، ج:5،ص:656،ط:سعید)فقط واللہ اعلم
                                                  
عنوان: ورثاء کا اپنےحصوں سے تحریرََادست برادارہونےکے بعد مطالبہ کرنا
سوال: ایک جائیداد کے پانچ وارثین ہیں جو اپنے اپنے حصہ کے مطابق جائیداد سے فائدہ اٹھاتے ہیں ، کچھ عرصہ بعد ان میں سے ایک کا انتقال ہو جاتا ہے اور اس کی کوئی اولادنہ ہونے سے اس کی اہلیہ اس حصہ سے مستفید ہوتی رہیں، اور کچھ عرصہ بعد اہلیہ کابھی انتقال ہوجاتا ہےتب اہلیہ کے دور کے رشتے دار اس حصہ کے دعوے دار بننا چاہتے ہیں جو شرعی طور پر جائز نہیں ہے اس لیے  بقیہ چار حصہ دار ان کو وہ حصہ دینے سے منع کرتے ہیں جس پر وہ لوگ عدالت سے رجوع ہوتے ہیں اب جو چار حصہ دار تھے ان کے حالات کے تحت عدالت سےرجوع ہونے میں قاصرتھے تبھی ان میں سے ایک حصہ دار کہتے ہیں کہ میں عدالت کے اخراجات بھی برداشت کروں گا اور اپنا زیادہ سے زیادہ وقت بھی لگاؤں گا،تب بقیہ تین حصہ دارکہتے ہیں ٹھیک ہے آپ عدالت کے ذریعے لڑو اور وہ حصہ آپ لےلو یہ بات وہ تحریری طور پر لکھ کر عدالت کے روبرو بھی پیش کرتے ہیں ایک لمبے عرصہ تک، یہ کیس نچلی دو عدالتوں سے ہوتا ہوا ہائکورٹ تک پہنچتا ہے اور وہاں بھی یہ چوتھے حصہ دار کیس جیت جاتے ہیں اب یہاں پر آپ سے مسئلہ دریافت طلب یہ ہیکہ کیس جیتنے کے بعد وہ حصہ کیس لڑنے والے صاحب لے لیں یا اس میں سے بقیہ تین کو بھی حصہ دیں جبکہ عدالت کے سامنے وہ اس حصہ سے دستبرداری کا تحریری اقرار نامہ داخل کر چکے ہیں۔ براہ کرم شرعی طور پر کیا جائز ہے معلوم کریں نوازش ہوگی۔
جواب: واضح رہے کہ میراث اور ترکہ میں جائیداد  کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے، اسے اصطلاح میں " تخارج" کہتے ہیں۔ان دونوں صورتوں میں پھر ایسے شخص کا اس ترکہ میں حق باقی نہ رہے گا۔لہذا صورتِ مسئولہ میں چوں کہ  بقیہ تین حصہ دار اپنے اپنے حصوں  پر قبضہ  یا اس کے عوض کسی دوسری چیز پر مصالحت کیے بغیر  محض تحریری طور پر دستبردار ہوئے ہیں،اس وجہ سے ان کی یہ دستبرداری شرعاً معتبر نہیں ہے، بلکہ وہ  جائیداد  میں اپنے شرعی حصے کے بدستور حق دار ہیں، عدالتی مقدمہ لڑنے والے وارث  پر لازم ہے کہ وہ  جائیداد کی شرعی تقسیم کرکے  ان کے تمام ورثاء کو ان کا شرعی حصہ دے دیں۔البتہ مقدمہ لڑنے والاوارث بقیہ تین ورثاء سے عدالت کے اخراجات کا مطالبہ کرسکتاہے۔’’ تکملۃ رد المحتار علی الدر المختار‘‘ میں ہے:"الإرث جبري لایسقط بالإسقاط."(ج: 7/ص:505 / کتاب الدعوی، ط :سعید)’’الأشباہ والنظائر‘‘ لابن نجیم  میں ہے:           "لوقال الورث:ترکت حقي لم یبطل حقه إذ الملک لایبطل بالترک." (ص:309- ما یقبل الإسقاط من الحقوق وما لایقبله، ط:قدیمی)فقط واللہ اعلم
                                                  
عنوان: کسی کے لیے مجہول اُجرت پر چيز فروخت كرنا
سوال: زید کی ملکیت میں ایک مکان ہے  اس مکان کو فروخت کرنے کے لیے زید عمرو سے کہتا ہے کہ آپ اس مکان کو فروخت کردو دس  لاکھ  روپے  مجھے  دے  دو ،باقی  آپ کے ہوں گے  تو اب عمرو بارہ لاکھ روپے  میں مشتری سے بات کردیتا ہے ، اور زید سے کہتا ہے کہ آپ مشتری سے بارہ لاکھ روپے وصول کرکے مکان مشتری کے حوالہ کردیں ۔تو اس طرح معاملہ کا کیا حکم ہے ؟اور عمرو  نےجو دو لا کھ  روپےنفع حاصل کیا ہے اس کا کیا حکم ہے؟
جواب: صورتِ  مسئولہ میں زید کا عمرو سے  یہ کہنا کہ "آپ اس مکان کو فروخت کردو ، دس لاکھ روپے مجھے دیدو ،باقی آپ     کےہوں گے" یہ عمرو کو  مجہول اجرت  (کمیشن) پر  وکیل بنانا ہے ، اور شرعًا اس طرح کامعاملہ  کرنا درست نہیں ،اگر  مذکورہ  معاملہ  دونوں کے درمیان ہوجاتا ہے تو ایسی صورت میں عمرو  اجرتِ مثل(یعنی عام طور پر   مارکیٹ میں اس طرح کا مکان فروخت کرنے پر جو اجرت ملتی ہے ) کا حق دار ہو گا۔نتف فی الفتاوی میں ہے:"و الخامس إجارة السمسار لايجوز ذلك و كذلك لو قال: بع هذا الثوب بعشرة دراهم فما زاد فهو لك و إن فعل فله أجر المثل."(النتف في الفتاوى (2/ 575)عمدة القاری شرح صحیح البخاری میں ہے:"و قال ابن عباس: لا بأس أن يقول: بع هذا الثوب فما زاد على كذا وكذا فهو لك...و قال ابن سيرين: إذا قال: بعه بكذا فما كان من ربح فهو لك أو بيني وبينك فلا بأس به...وفي (التلويح) : وأما قول ابن عباس وابن سيرين فأكثر العلماء لايجيزون هذا البيع، وممن كرهه: الثوري والكوفيون."عمدة القاري شرح صحيح البخاري (12/ 93)فتح الباری شرح صحیح البخاری میں ہے:"باب أجر السمسرة:ولم ير ابن سيرين وعطاء وإبراهيم والحسن بأجر السمسار بأساوقال ابن عباس لا بأس أن يقول بع هذا الثوب فما زاد على كذا وكذا فهو لك وقال ابن سيرين إذا قال بعه بكذا فما كان من ربح فهو لك أو بيني وبينك فلا بأس به قوله: "باب أجر السمسرة" أي حكمه وهي بمهملتين. قوله: "ولم ير ابن سيرين وعطاء وإبراهيم والحسن بأجر السمسار بأسا" أما قول ابن سيرين وإبراهيم فوصله ابن أبي شيبة عنهما بلفظ: "لا بأس بأجر السمسار إذا اشترى يدا بيد" وأما قول عطاء فوصله ابن أبي شيبة أيضا بلفظ: "سئل عطاء عن السمسرة فقال لا بأس بها" وكأن المصنف أشار إلى الرد على من كرهها، وقد نقله ابن المنذر عن الكوفيين. قوله: "وقال ابن عباس: لا باس أن يقول بع هذا الثوب، فما زاد على كذا وكذا فهو لك" وصله ابن أبي شيبة من طريق عطاء نحوه، وهذه أجر سمسرة أيضا لكنها مجهولة ولذلك لم يجزها الجمهور وقالوا: إن باع له على ذلك فله أجر مثله، وحمل بعضهم إجازة ابن عباس على أنه أجراه مجرى المقارض، وبذلك أجاب أحمد وإسحاق ونقل ابن التين أن بعضهم شرط في جوازه أن يعلم الناس ذلك الوقت أن ثمن السلعة يساوي أكثر مما سمى له، وتعقبه بأن الجهل بمقدار الأجرة باق. قوله: "وقال ابن سيرين: إذا قال بعه بكذا فما كان من ربح فلك أو بيني وبينك فلا بأس به" وصله ابن أبي شيبة أيضا من طريق يونس عنه، وهذا أشبه بصورة المقارض من السمسار."(فتح الباري لابن حجر 4/451)فقط واللہ تعالی اعلم
                                                  
عنوان: ایزی لون نامی ایپ سے قرض لینا
سوال: میرا آپ سے سوال یہ ہے کہ ایک ایپلیکیشن ہے "ایزی لون"(easy loan) کے نام سے، وہ آپ کو قرض دیتی ہے ، آن لائن ہی ویریفیکیشن  کر کے۔ اب یہ کمپنی کہتی ہے کہ ہم بلا سود قرض دیتے ہیں، لیکن وہ 9000 کے قرض پر 180 روپے سروس چارجز لگاتے ہیں، اور 1620 روپے پراسیسینگ فیس لیتے ہیں۔ کیا یہ قرض ہمارے لئے ٹھیک ہے؟
جواب: واضح رہے کہ قرض دے کر زیادتی کے ساتھ وصول کرنا شرعاً سود کہلاتا ہے۔باقی صورت مسئولہ میں "ایزی لون" نامی جس  ایپ  کے بارے میں سوال کیا ہے، اس کا قرض دینے اور وصول کرنے کامکمل  طریقہ کار اور کمپنی کی طرف سے مقرر کردہ شرائط و ضوابط جب تک واضح نہ ہوں، مذکورہ ایپ  کے بارے میں کوئی حتمی حکم ذکر نہیں کیا جاسکتا۔لہٰذا مذکورہ ایپ کے متعلق مندرجہ بالا   تفصیلات ذکر کریں، نیز مذکورہ ایپ کا لنک بھی ساتھ منسلک کرکے  سوال دوبارہ ارسال فرمائیں۔فتاوی شامی میں ہے:"كلّ قرض جرّ نفعًا حرام، فكره للمرتهن سكنى المرهونة بإذن الراهن."(مطلب كلّ قرض جرّ نفعًا حرام، ج:5، ص:166،ط:ايج ايم سعيد)فقط واللہ اعلم
                                                  
عنوان: جعلی آئی ڈی / اکاؤنٹ کے ذریعے کاروبار کرکے حاصل ہونے والے منافع کا حکم
سوال: کیا فرماتے ہیں مفتیان کرام اس مسئلے کے بارے میں کہ ہمارا ایک سافٹ ویئر ہاؤس ہے، جس میں ہم مختلف ممالک کے کلائنٹس کا کام کرتے ہیں، جن میں سے زیادہ تر UK (برطانیہ) USA (امریکہ) کے ہوتے ہیں، لیکن ہم نے اپنی ID's (آئی ڈی) انگریزوں کے نام پر بنائی ہوئی ہیں تاکہ انہیں یہ لگے کہ ہم اس ہی ملک کی کمپنی ہیں، اور یہ کمپنیاں اسی ملک میں رجسٹرڈ ہوتی  ہیں، چونکہ پاکستان کی اکثر کمپنیاں ان کے ساتھ Scam (جعلی کام یا دھوکہ) کرتی ہیں، یعنی ان سے پیسے لے کر کام نہیں کرتیں، اور ہم ان کو ان کی مرضی کے مطابق کام کرکے دیتے ہیں، تو کیا اس کمپنی سے آنے والی روزی حلال ہوگی یا نہیں؟
جواب: صورت مسئولہ میں سائل کے لیے حقیقی نام کے علاوہ جعلی(انگریزی) نام سے آئی ڈیز (ID's) بناکر کلائنٹس کو سہولیات فراہم کرنا شرعاً جعل سازی اور دھوکہ دہی کے بنا پر جائز نہیں، البتہ ان آئی ڈیز سے ہونے والا  نفع چونکہ کام کی اجرت ہے؛ اس لئے اگر کوئی شخص  کلائنٹس کو ان کا مطلوبہ کام جو کہ جائز بھی ہو؛ مکمل دیانت داری کے ساتھ کرکے دیتا ہے تو سائل کے لیے اس کام سے حاصل ہونے والا نفع (روزی) حلال ہوگا۔مجمع الزوائد میں ہے:"وعن عبد اللہ بن مسعود قال: قال رسول اللہ صلی اللہ علیہ وسلم: من غشنا فلیس منا والمکر والخداع في النّار."(کتاب البیوع، باب الغش: 4/ 139، ط: دار الفکر، بیروت)فقط واللہ اعلم
                                                  
عنوان: جس چیز  سے منفعت ممکن نہ ہو اس کو کرایہ پر دینا
سوال: بلڈنگ ابھی زیرِ تعمیر ہے اور اسٹرکچر تیار ہو چکا ہے تو کیا کمپنی اس کا کرایہ لے سکتی ہے جبکہ ابھی اس ڈھانچہ سے کوئی منفعت بھی حاصل نہیں کی جا سکتی ؟
جواب: صورت مسئولہ میں   ایسی بلڈنگ جس کا ڈھانچہ تیا ر ہے لیکن ابھی تک کسی قسم کی منفعت حاصل نہیں کی جاسکتی  ہے تو ایسی بلڈنگ کو کر ایہ پر دینا لینا بے مقصد ہے  اور اس کا کرایہ داری کا معاملہ کرنا اجارہ فاسدہ میں شمار ہے اس لیے اس کا کرایہ  وصول کرنا جائز نہیں ہے ۔مجمع الأنهر میں ہے:"(هي) أي الإجارة (بيع منفعة) احتراز عن بيع عين (معلومة) جنسًا وقدرًا (بعوض)."(کتاب الاجارۃ، 2/ 368)الدر المختار وحاشية ابن عابدين  میں ہے :"وشرعاً (تمليك نفع) مقصود من العين (بعوض) حتى لو استأجر ثياباً أو أواني؛ ليتجمل بها أو دابة ليجنبها بين يديه أو داراً لا ليسكنها أو عبداً أو دراهم أو غير ذلك لا ليستعمله بل ليظن الناس أنه له فالإجارة فاسدة في الكل، ولا أجر له لأنها منفعة غير مقصودة من العين".(کتاب الاجارۃ،6 / 4 ط سعید)فقط واللہ اعلم
                                                  
عنوان: ورثاء کا حق انہیں دینا لازم ہے
سوال: میرے والد صاحب کا انتقال ہوچکا ہے، ان کے ورثاء میں ایک بیٹا اور سات بیٹیاں ہیں، اور پھر میری والدہ محترمہ اچانک بیمار پڑیں اور تقریبا دس دن ہسپتال میں زیر علاج رہ کر 09 فروری 2022 کو رضائے الہی سے وہ بھی انتقال کرگئیں۔ إنا لله وإنا إليه راجعون ۔میرے والد کے ترکے میں سے ایک دکان ہے ،جس کے وہ تنہا مالک تھے،  جس کی تقسیم ابھی تک نہیں ہوئی، وہ دکان میرے بھائی کے نام پر ہےاور چچا کے قبضے میں ہے ، میرے بھائی ( ہم سب میں بڑے اور اکلوتے ) جن کے نام مذکورہ دکان ہے، پاکستان تشریف لائے اور والدہ کی تدفین کے بعد کچھ دن قیام کے بعد واپس چلے گئے ۔ اپنے اس مختصر قیام کے دوران بھائی نے غیرذمہ دارانہ رویہ کے ساتھ غیر دلچسپی کا اظہار کرتے ہوئے صاف الفاظ میں دکان چچا کے قبضے سے واپس لینے سے انکار کردیا۔ مذکورہ دکان دنیاوی قانون کے اعتبار سے بھائی کے نام ہے ،اس لیے اب جب کہ چچا پہلے ہی دکان سے قبضہ چھوڑنے سے انکاری ہیں، بھائی کے مکمل تعاون کے بغیر میرے لیے اپنا حصہ حاصل کرنا ناممکن ہوگیا ہے۔(1) : کیا میرے بھائی شرعی اعتبار سے اس دکان کو چچا کے بیٹوں کے قبضے سے واپس لے کر میرا حصہ دلوانے کے پابند ہیں؟ جب کہ میں اپنا ایک حصہ کی رقم دکان کی حالیہ قیمت ( بلحاظ مارکیٹ ریٹ ) میں سے اور ایک ہی حصہ کرایہ کی ٹوٹل رقم میں سے ( جو پچھلے دس سال مارکیٹ ریٹ کے اعتبار سے رہا ہو ) لینا چاہتی ہوں ۔(2) : اگر بھائی نے میرا حصہ دلوانے میں مکمل طور پر تعاون نہ کیا تو کیا میرے بھائی بھی، میرے چچا اور دکان پر قابض ان کے بیٹوں سمیت بروز قیامت میرے قصوروار ہوں گے؟واضح رہے کہ آج بھی چچا اپنے ہوش و حواس میں اپنے گھر کا خرچ اس دکان پر جمائے ہوئے کاروبار سے چلا رہے ہیں ۔ شریعت کی روشنی میں جواب عنایت فرمائیے ۔
جواب: صورتِ مسئولہ میں جب مذکورہ دکان آپ کے والد مرحوم کی ملکیت تھی، اور انہوں نے اپنے بیٹے کے نام پر کی تھی، لیکن قبضہ والد کا ہی تھااور وہ تنہا اس دکان کے مالک تھے تویہ دکان ان کے انتقال کے بعد ان کے شرعی ورثاء یعنی بیٹے اور بیٹیوں کی ملکیت ہے۔اور اگر یہ دکان کرایہ پر ہے تو اس کرایہ کے حق دار بھی مرحوم کے یہی شرعی ورثاء ہیں، مرحوم کے بھائی یعنی سائلہ کے چچا اور ان کے بیٹوں کا اس دکان پر قبضہ جمانا شرعاً واخلاقاً ناجائز ہےاور انہوں نے اب تک جتنے سالوں کا کرایہ وصول کیا ہے وہ مرحوم کے ورثاء کو واپس کرنا لازم ہے۔مذکورہ دکان کےحاصل ہونے والے  کرایہ اور فروخت کی صورت میں اس کی موجودہ قیمت کی تقسیم کا شرعی طریقہ یہ ہے کہ کل رقم کو 9حصوں میں تقسیم کیا جائے گا، جس میں سے دو حصے مرحوم کے بیٹے کو اور ایک ایک حصہ ہر ایک بیٹی کو دیا جائے گا۔جب مذکورہ دکان بھائی کے نام پر ہے اوران کے تعاون کے بغیر چچا سے اس دکان کا قبضہ چھڑانا اور ورثاء میں تقسیم کرنا ممکن نہیں تو :۱۔بھائی اس بات کے پابند ہیں کہ چچا سے اس دکان کا قبضہ چھڑا کر تمام ورثاء میں یہ دکان ان کے شرعی حصوں کے مطابق تقسیم کردیں۔۲۔اگر بھائی جان بوجھ کر اس دکان کا قبضہ چھڑانے سے غفلت برتتے ہیں ،تو وہ دیگر ورثاء یعنی بہنوں تک  ان کے حق کے پہنچنے میں عدم تعاون کی وجہ سے قصوروار کہلائیں گے۔نیز چچا کا اس دکان پر قبضہ جمانا ، کرایہ وصول کرنا اور اُسے اپنے استعمال میں لانا شرعاً جائز نہیں ہے، کسی کے حق پر قبضہ جماناشرعاً غصب کہلاتا ہے اور قرآن کریم واحادیث مبارکہ میں کسی کے مال کو ناحق طریقے پر کھانے اور اس پر قابض بننے سے منع کیا گیا ہے ، نیز اس پر سخت وعیدیں ذکر کی گئی ہیں، چنانچہ قرآن کریم میں ہے :قرآن مجید میں ہے :يٰٓاَيُّھَا الَّذِيْنَ اٰمَنُوْا لَا تَاْكُلُوْٓا اَمْوَالَكُمْ بَيْنَكُمْ بِالْبَاطِل                                (النساء۔۲۹)ترجمہ:"اور آپس میں ایک دوسرے کے مال نا حق مت کھاؤ"۔(بیان القرآن) حدیث شریف میں ہے:’’عن أنس رضی اللہ عنہ قال : قال رسول الله صلى الله عليه و سلم :  من قطع ميراث وارثه قطع الله ميراثه من الجنة يوم القيامة‘‘۔(مشکوٰۃ المصابیح الفصل الثالث،ج۔۱،ص۲۷۲ط رحمانیہ)ترجمہ: حضرت انس کہتے ہیں کہ رسول کریم (صلی اللہ علیہ وآلہ وسلم) نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا۔ (مظاہرِ حق )البحر الرائق میں ہے:’’لا ‌يجوز ‌لأحد ‌من المسلمين أخذ مال أحد بغير سبب شرعي».‘‘(کتاب الحدود، ج:۵، ص:۴۴، ط: دار الکتاب الإسلامي)در مختار ميں ہے :’’(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول‘‘۔(ردالمحتار علی الدر المختار، کتاب القسمۃ ، ج۔۶،ص۔۲۶۰،ط۔سعید)فقط واللہ اعلم
                                                  
عنوان: گندم کٹائی کی اجرت اسی گندم سے دینا
سوال: اجیر سے گندم کٹوانے کی اجرت میں وہی کاٹے ہوئے گندم سے کچھ دینا کیسا ہے؟ اور کیا یہ قفیز الطحان میں شامل ہے؟
جواب: صورتِ مسئولہ میں مزدور کو گندم کی فصل کی کٹائی کی اجرت اسی گندم میں سے طے کرکے دینا  ’’ قفیز الطحان ‘‘ میں داخل ہونے کی وجہ سے منع ہے، یعنی: مزدور کے کام کی اجرت اسی کام سے حاصل ہونے والی چیز متعین کرنا جائز نہیں ہے۔جواز کی صورت یہ ہے کہ کھیت کاٹنے والے مزدور سے یہ نہ کہاجائے کہ تمہارے کاٹی ہوئی گندم میں سے یاصاف کی ہوئی گندم میں سے تمہیں اجرت دی جائے گی، بلکہ یوں کہاجائے کہ اس فصل کے کاٹنے کی اجرت اتنے گٹھے ہیں، پھرجب وہ فصل کاٹ لے تو اسی کے کاٹے ہوئے میں سے بھی دے سکتا ہے، اور دوسری کسی جگہ سے حاصل کرکے بھی دے سکتا ہے۔ السنن الكبرى للبيهقي میں ہے:"أخبرنا أبو بكر بن الحارث الفقيه, أنا علي بن عمر الحافظ, ثنا إسحاق بن محمد بن الفضل الزيات, ثنا يوسف بن موسى, ثنا وكيع , وعبيد الله بن موسى, قالا: ثنا سفيان, عن هشام أبي كليب, عن ابن أبي نعم البجلي, عن أبي سعيد الخدري, قال: " نهي عن عسب الفحل " زاد عبيد الله " وعن قفيز الطحان ", ورواه ابن المبارك, عن سفيان, كما رواه عبيد الله وقال: " نهى " وكذلك قاله إسحاق الحنظلي, عن وكيع: " نهى عن عسب الفحل " ورواه عطاء بن السائب, عن عبد الرحمن بن أبي نعم, قال: " نهى رسول الله صلى الله عليه وسلم " فذكره."(باب النهي عن عسب الفحل، ج: 5، صفحہ: 554، رقم الحدیث: 10854، ط: دار الكتب العلمية، بيروت) فتاویٰ ہندیہ میں ہے:"صورة قفيز الطحان أن يستأجر الرجل من آخر ثوراً ليطحن به الحنطة على أن يكون لصاحبها قفيز من دقيقها أو يستأجر إنساناً ليطحن له الحنطة بنصف دقيقها أو ثلثه أو ما أشبه ذلك فذلك فاسد، والحيلة في ذلك لمن أراد الجواز أن يشترط صاحب الحنطة قفيزاً من الدقيق الجيد ولم يقل من هذه الحنطة، أو يشترط ربع هذه الحنطة من الدقيق الجيد؛ لأن الدقيق إذا لم يكن مضافاً إلى حنطة بعينها يجب في الذمة والأجر كما يجوز أن يكون مشاراً إليه يجوز أن يكون ديناً في الذمة، ثم إذا جاز يجوز أن يعطيه ربع دقيق هذه الحنطة إن شاء. كذا في المحيط."(کتاب الاجارۃ، الباب الخامس عشر فی بیان ما یجوز من الاجارۃ و ما لا یجوز،ج: 4، صفحہ: 444، ط:رشیدیۃ)  فقط واللہ اعلم
                                                  
عنوان: حرام اشیاء کی ڈلیوری کرنا اور اس کا حکم
سوال: میں یورپ میں ڈلیوری بوائے کا کا م کرتا ہوں جہاں اکثر غیر مسلم ہوتے ہیں ، ان کو  ان کی مرضی کے مطابق اشیاء پہچانا ہوتی ہے ، جس میں مثلا چائنیز فوڈ  اور دیگر ایسی اشیاء بھی ہوتی ہیں جو غیر مسلم استعمال کرتے ہیں ، مسلمانوں کے لیے  ان کا کھانا حلال نہیں ہے ، تو میرا یہ کام (ڈلیوری کا) شرعا جائز ہے یا نہیں ؟
جواب: واضح رہے کہ حرام کام میں تعاون بھی گناہ کا سبب ہوتا ہے یہاں تک کہ شراب پینے والے کے ساتھ احادیث مبارکہ میں پلانے والے، اسے بنانے والے اور اسے اٹھا کر پہنچانے والے پر بھی اللہ کی لعنت کا ذکر ہے؛ لہذا حرام اشیاء کی ڈیلیوری کرنا اور اس کے بدلہ جو پیسے آپ کو ملتے ہیں، وہ ناجائز ہیں، اولاً متبادل مکمل حلال روزگار کی کوشش کیجیے، یا جس ادارے سے آپ کا تعلق ہے اس کی انتظامیہ سے درخواست کریں کہ مسلمان ہونے کی وجہ سے آپ کے لیے حرام اشیاء کی ڈیلیوری ممکن نہیں ہے، وہ ایسے آرڈر آپ کے حوالے نہ کریں اور حرام اشیاء کی ڈیلیوری پر حاصل ہونے والی رقم  اگر وصول کرلی ہو تو اسے بغیر ثواب کی نیت کے صدقہ کردیں۔ تاہم جو پیسے حلال اشیاء کی ڈیلوری کے عوض ملے ہوں، ان کا استعمال جائز ہے۔حدیث شریف میں ہے:" عن أنس بن مالك قال: لعن رسول الله صلى الله عليه وسلم ‌في ‌الخمر ‌عشرة: عاصرها، ومعتصرها، وشاربها، وحاملها، والمحمولة إليه، وساقيها، وبائعها، وآكل ثمنها، والمشتري لها، والمشتراة له."(سنن الترمذي، أبواب البيوع، باب النهي عن أن يتخذ الخمر۔۔،2 / 580، ط: دار الغرب الإسلامي - بيروت) ترجمہ: ’’رسول اللہ ﷺ نے شراب کے بارے میں ان دس افراد پر لعنت فرمائی ہے: شراب نچوڑنے والا، جس کے لیے شراب نچوڑی جائے، شراب پینے والا، اور شراب کو اٹھا کر لے جانے والا، اور جس کی طرف شراب اٹھا کر لے جائی جائے، اور شراب پلانے والا، اور شراب بیچنے والا، اور اس کی قیمت وصول کر کے کھانے والا، اور اسے خریدنے والا اور جس کے لیے خریدی جائے‘‘۔فتاوی شامی میں ہے :"(و) جاز تعمير كنيسة و (حمل خمر ذمي) بنفسه أو دابته (بأجر). وفي الرد: (قوله وحمل خمر ذمي) قال الزيلعي: وهذا عنده وقالا هو مكروه " لأنه – عليه الصلاة والسلام – «لعن في الخمر عشرة وعد منها حاملها» وله أن الإجارة علی الحمل وهو ليس بمعصية، ولا سبب لها وإنما تحصل المعصية بفعل فاعل مختار، وليس الشرب من ضرورات الحمل، لأن حملها قد يكون للإراقة أو للتخليل، فصار كما إذا استأجره لعصر العنب أو قطعه والحديث محمول علی الحمل المقرون بقصد المعصية اهـ زاد في النهاية وهذا قياس وقولهما استحسان، ثم قال الزيلعي: وعلی هذا الخلاف لو آجره دابة لينقل عليها الخمر أو آجره نفسه ليرعی له الخنازير يطيب له الأجر عنده وعندهما يكره."(كتاب الحظر والإباحة، 6/ 392 ، ط: سعید)بذل المجہود میں ہے : "ومتفق عليه أن كل اُجرة تكون علی فعل المعصية تكون حراما."(کتاب  ا لإجارة ، باب في كسب الحجام ، 129/11،مكتبه :دارالبشائر  بيروت  ) وفيه ايضاّ :‌"وأما ‌إذا ‌كان ‌عند رجل مال خبيث، فإما إن ملكه بعقد فاسد، أو حصل له بغير عقد، ولا يمكنه أن يردّه إلى مالكه، ويريد أن يدفع مظلمته عن نفسه، فليس له حيلة إلَّا أن يدفعه إلى الفقراء۔۔ولكن لا يريد بذلك الأجر والثواب، ولكن يريد دفع المعصية عن نفسه."( كتاب الطهارة ، باب فرض الوضوء ، 1/ 359-360، ط: بيروت  )فقط واللہ اعلم
                                                  
عنوان: حرام مال اپنے استعمال میں لانا جائز نہیں
سوال: ایک شخص نے  3400$ کی ایک کار خریدی جس میں سے 2800$ حرام رقم تھی، جب کہ  600$ حلال رقم تھی، اس گاڑی کا ایکسیڈینٹ ہوگیا ہے، جس کے نتیجہ میں وہ ختم ہوگئی ہے،   صرف اس کے چار ٹائر بچے ہیں جس کی قیمت  300$ ہے، اب کیا یہ شخص مذکورہ ٹائر 300$  میں فروخت کرکے 300$ اپنے پاس رکھ سکتا ہے؟ اور کیا یہ رقم اس کے  لیے  حلال ہوگی؟
جواب: صورتِ  مسئولہ  میں   اگر مذکورہ شخص زکات کا مستحق نہیں تھا تو  اس کے لیے حرام رقم لینا اور استعمال کرنا جائز نہیں تھا، لہٰذا مذکورہ  گاڑی  کی کل قیمت  میں حلال  و  حرام رقم کا تناسب نکال لیا جائے، پس 300 $ میں سے تناسب کے اعتبار سے جتنی رقم حلال کی بنتی ہو اتنی رقم کا استعمال مذکورہ شخص کے لیے جائز ہوگا، اور بقیہ رقم ثواب کی نیت کے بغیر صدقہ کر نا ہوگی۔ نیز  2800 $   کی حرام رقم اپنے استعمال میں لانے کی وجہ سے فوری طور پر  سچے دل سے توبہ  و استغفار لازم ہے، اور جلد از جلد 2800$  یکمشت یا تھوڑے  تھوڑے کرکے صدقہ کردینا  چاہیے۔  فقط واللہ اعلم
                                                  
