عنوان: میڈیکل بلنگ کی کمپنی میں ملازمت کرنے کا حکم
سوال: آپ سے میڈیکل بلنگ کمپنی کے بارے  میں پوچھنا تھا کہ اس میں کام کرنا کیسا ہے؟ کیوں کہ میڈیکل بلنگ کے بارے میں آپ کے پیج پر میں نے دیکھا تھا کہ اس میں آپ نے کہا کہ اس میں کام کرنا جائز نہیں ہے۔راولپنڈی میں میڈیکل بلنگ کی ایک کمپنی ہے اس میں میرا ایک کزن ڈائریکٹر ہے اور اس کمپنی میں مجھے  کام کرتے ہوئے ایک ماہ ہو چکا ہے، میڈیکل بلنگ کیا ہے، دراصل امریکہ میں جتنے بھی ڈاکٹرز ہیں، ان کے پاس جب ایک مریض آتا ہے، وہ اس کا چیک اپ کرتے ہیں، تو چیک اپ کے بعد ڈاکٹر مریض سے پیسے وصول نہیں کرتا،وہ اس لیے کہ امریکہ  میں جتنے بھی لوگ ہیں ،90 فیصد سے زیادہ لوگوں نے اپنی ہیلتھ انشورنس کروائی ہوئی ہوتی ہے، یا 65 سال سے زیادہ عمر کے لوگ یا غریب افراد یا بچے اور جن کی مالی حالات ٹھیک نہیں، ان کا علاج امریکہ کی حکومت انشورنس کمپنی سے کرواتی ہے، اب ڈاکٹر جب مریض کو چیک کرتا ہے، تو اس کا بل اور اس کا میڈیکل ریکارڈ ہماری کمپنی کو سینڈ کرتا ہے، مثلا ایک مریض کا بل بنا 100 ڈالر ،تو وہ ہمیں سینڈ کر دیتا ہے، پھر ہم اس بل اور میڈیکل ریکارڈ کو جہاں پر مریض نے انشورنس کروائی ہوتی ہے، اس کمپنی کو سینڈ کر دیتے ہیں، تاکہ انشورنس کمپنی والے ڈاکٹر کو اس کی علاج کی رقم اس کے اکاؤنٹ میں سینڈ کر دیں، بعض دفعہ انشورنس کمپنی والے اس بل کو منسوخ کر دیتے ہیں کسی وجہ سے، پھر ہم اس انشورنس والے کو کال کرتے ہیں اس کی وجہ پوچھتے ہیں اور پھر اس وجہ کو ٹھیک کر کے ہم انشورنس کمپنی والے سے پیسے ڈاکٹر کے اکاؤنٹ میں ٹرانسفر کراتے ہیں اور جن مریض کی انشورنس نہیں ہوتی ،وہ مریض ڈاکٹر کو نقد رقم دے دیتا ہے، اب بعض دفعہ انشورنس کمپنی والے جو رقم ڈاکٹر کو بھیجتے ہیں، مثلا ڈاکٹر کا بل بنا 100 ڈالر، تو اس میں سے 20 ڈالر مریض خود دے دیتا ہے باقی 80 ڈالر انشورنس کمپنی والے دیتے ہیں اور مہینے کے آخر میں ڈاکٹر انہیں پیسوں میں سے کمپنی کو اس کی اجرت ادا کرتا ہے، جس رقم پر کمپنی اور ڈاکٹر کے درمیان بات طے ہوئی ہوتی ہے اور کمپنی والے اسی پیسوں میں سے کپمنی میں کام کرنے والے کو تنخواہ دیتے ہیں۔اب پوچھنا یہ تھا کہ اس کمپنی میں کام کرنا اور اس کی تنخواہ لینا جائز ہے یا نہیں؟ کیوں کہ آپ کے اس پیج پر ایک سوال دیکھا میڈیکل بلنگ کے حوالے سے تو اس میں ظاہری طور پر میڈیکل بلنگ میں کام کرنا ناجائز کہا گیا ہے، کیوں کہ بذات خود میرا دل بھی اس کمپنی میں کام کرنے پر مطمئین نہیں ہے، وہ اس لیے کہ انشورنس کمپنی والے جو پیسے ڈاکٹر کو دیتے ہیں، ظاہر سی بات ہے کہ انشورنس کمپنی والے نے کچھ نہ کچھ اس میں غلط کاموں میں انویسٹ کیا ہوگا یا اس میں کچھ سود کا شبہ ہوگا اور پھر ڈاکٹر جو کمپنی والے کو اجرت دیتا ہے اور کمپنی اسی پیسوں میں سے کمپنی میں کام کرنے والوں کو تنخواہ دیتی ہے، اسی وجہ سے میرا اس کمپنی میں کام کرنے پر دل مطمئین نہیں ہے، اب کمپنی والے اور عام عوام کہتی ہے کہ اس کمپنی میں کام کرنا اور تنخواہ لینا جائز ہے، میں نے اپنے والدین سے بھی بات کی اس کمپنی کے حوالے سے کہ اس کمپنی میں کام کرنا صحیح نہیں تو انہوں نے کہا کہ آپ اسی کمپنی میں کام کرو ،کیوں کہ یہ کمپنی صحیح  ہے، دراصل اس جیسی جتنی بھی کمپنیاں ہیں پاکستان میں وہ کمپنی میں کام کرنے والوں کو دیگر مراعات اور اچھی تنخواہ دیتے ہیں ،اسی وجہ سے والدین کہہ رہے ہیں، حالاں کہ میں نے ان کو کہا ہے کہ میرا اس کمپنی میں کام کرنے کو دل مطمئن نہیں ہے ۔براہ کرم اس کے بارے میں راہ نمائی فرمائیں۔
جواب: ہماری معلومات کے مطابق  میڈکل بلنگ کمپنی مریض اور انشورنس کمپنی کے درمیان ثالث کا کردار ادا کرتی ہے،  یعنی  ڈاکٹر  کی تجاویز (دوا اور ٹیسٹ وغیرہ) انشورنس کمپنی کی طرف منتقل کرتی ہے  اور  انشورنس کمپنی سے رقم وصول کر کے ڈاکٹر یا ہسپتال کو پہنچاتی ہے، گویا اس کمپنی کا کام انشورنس کی سہولت کاری ہے ؛  لہذا اس  کمپنی میں نوکری کرنے کی وجہ سے سائل بھی انشورنس کے حرام معاملے  کا سہولت کار  اور معاون بن جائے گا  اور  تنخواہ اس حرام میں معاونت کا عوض ہوگی جو کہ سائل کے لیے حلال نہیں ہوگی،سائل کو چاہیے کہ کوئی اور حلال ذریعہ آمدنی تلاش کرے۔نیز چوں کہ مذکور ہ کمپنی میں نوکری کرنا از روئے شرع جائز نہیں ہے،تو  اس بارے میں والدین کی اطاعت ضروری نہیں،سائل کو چاہیے کہ والدین کو اس بارے میں حسن سلوک کے ساتھ سمجھائے اور ان کو مذکورہ فتویٰ سے آگاہ کرے، اور جتنا جلد ممکن ہو ،اپنے لیے کوئی اور حلال آمدن والی ملازمت تلاش کرے۔سننِ ترمذی میں ہے:"حدثنا قتيبة، قال: حدثنا الليث، عن عبيد الله بن عمر ، عن نافع ، عن ابن عمر قال: قال رسول الله صلى الله عليه وسلم: السمع والطاعة على المرء المسلم فيما أحب وكره، ما لم يؤمر بمعصية، فإن أمر بمعصية فلا سمع عليه ولا طاعة."(أبواب الجهاد، باب ما جاء لا طاعة۔۔۔۔، ج:3، ص:325، رقم الحديث:1707، ط:دار الغرب الإسلامي۔بيروت)أحكام القرآن للجصاص  میں ہے:"وقوله تعالى: {وتعاونوا على البر والتقوى} يقتضي ظاهره إيجاب التعاون على كل ما كان طاعة لله تعالى; لأن البر هو طاعات الله. وقوله تعالى: {ولا تعاونوا على الأثم والعدوان} نهي عن معاونة غيرنا على معاصي الله تعالى."(سورہ مائدہ، ج:3، ص:294، دار إحیاء التراث العربی)مرقاة المفاتيح شرح مشكاة المصابيح میں ہے:"عن جابر - رضي الله عنه - قال: «لعن رسول الله صلى الله عليه وسلم آكل الربا وموكله وكاتبه وشاهديه، وقال: (هم سواء) » رواه مسلم.(وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي صلى الله عليه وسلم (هم سواء) ، أي: في أصل الإثم، وإن كانوا مختلفين في قدره."(کتاب البیوع، ج نمبر:5، ص:1925، دار الفکر۔بيروت)فقط واللہ أعلم
                                                  
عنوان: بینک سے تمویلی معاملات کرنا
سوال: جو لوگ بینک میں اپنے زیور یا پیسے وغیرہ جمع کرتے ہیں، بینک اس کو بطور شرکت یا مضاربت کے تجارت میں لگا کر اس کی آمدنی کا کچھ حصہ پیسے جمع کرنے والے کو اور کچھ  خود رکھتا ہے یہ جائز ہے یا نہیں ؟
جواب: صورتِ مسئولہ میں کسی بھی بینک کے ساتھ شرکت یا مضاربت  کے عنوان سے معاملہ کرنا  اور  نفع حاصل کرنا جائز نہیں۔فتاوی شامی میں ہے:"قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(كتاب البيوع، باب المرابحة و التولية، ج: 5، ص: 166، ط: سعيد)فتاوی ہندیۃ میں ہے:"(الفصلُ السّادس في تفسير الرِّبا وأحكامه) وهو في الشرع عبارةٌ عن فضلِ مالٍ ‌لا ‌يُقابله ‌عوضٌ في معاوضة مالٍ بمالٍ وهو محرَّمٌ في كلِّ مكيلٍ وموزونٍ بِيعَ مع جنسه وعلّتُه القدر والجنس".(کتاب البیوع، الباب التاسع، الفصل السادس،ج:3،ص:117،ط:دار االفکر)فقط واللہ اعلم
                                                  
عنوان: کورئیر کمپنی کا اپ فرنٹ دینے کے لیے پراڈکٹ کا کچھ حصہ کورئیر کمپنی کو بیچنے کا حیلہ
سوال: ہمارا آن لائن  کاروبار ہے، ہم  کسٹمر سے آرڈر آنے کے بعد  کورئیر کمپنیوں سے مال ان کو ڈیلیور کرواتے ہیں، کورئیر کمپنی   ہم سے پارسل ڈیلیور کرنے کے  طے شدہ چار جز لیتی ہے۔کچھ کسٹمرcod(کیش آن ڈلیوری) کی بنیاد پر سامان خریدتے ہیں، یعنی جب سامان ڈیلیور ہوگا، تب  وہ پیسے ادا کریں  گے، اور  کورئیر کمپنی  کاعام طریقہ یہی ہوتا ہے کہ  یہ پارسل پہنچا کر کسٹمر سے پیمنٹ وصول کرکے ہمیں پہنچادیتے ہیں اور اس کے سروس چارجز لیتے ہیں،   لیکن  اس پیمنٹ کے آنے میں  ہفتہ ، دس دن تک بھی لگ جاتا ہے۔اب  ایک  کورئیر کمپنی ہے  جو ہمارا سامان ڈیلیور کرتی ہے، وہ یہ کہتی ہے  آپ کو کسٹمر سے پیسے کافی دنوں بعد ملتے ہیں،   ہم  آپ کو ستر فیصد پیسے فوری  ادا کردیتے  ہیں اور اس کی کچھ فیس لیں گے، جسے وہ  ”اپ فرنٹ فیس“ کا عنوان دیتے ہیں ، یہ فیس ڈلیوری چارجز کے علاوہ ہے، اس کے بارے میں ہم نے جامعۃ العلوم الاسلامیہ بنوری ٹاؤن سے فتویٰ لیا جو کہ منسلک ہے تو اس کے ناجائز ہونے کا حکم بتایا گیا، لہذا اس  سلسلہ میں ہم  کورئیر کمپنی سے  بات کی تو انہوں نے  اس کا   متبادل حل بتایا ہے۔(جس کا ایگریمنٹ منسلک ہے، جس میں مکمل تفصیل درج ہے، بطور خلاصہ چند نکات درج ذیل ہیں):وہ طریقہ یہ ہے کہ:1:ہمارا (کیش آن ڈلیوری والا)  کسٹمر جب ہماری ویب سائٹ پر آکر ہماری پراڈکٹ کا آرڈ کرے گا تو آرڈر کنفرم ہونے کے بعد ہم اس  پراڈکٹ کو  جو کورئیر والے کے حوالہ کریں گے  تو ا س کا ستر فیصد ان کو   ڈسکاونٹڈ ریٹ پر فروخت کردیں گے، (ڈسکاؤنٹڈ ریٹ کا سلیب  منسلکہ ایگریمنٹ میں موجود ہے ، اور یہی ڈسکاؤنٹ کورئیر کمپنی  کا نفع ہے)، جس  کے عوض ہمیں فوری طور پر 70 فیصد کے  پیسے مل جائیں گے ، یوں وہ پراڈکٹ 70 فیصد کورئیر والے کی ملکیت ہوگی اور 30 فیصد ہماری ۔2:پھر  کورئیر  ڈلیوری والا وہ پروڈکٹ کسٹمر کو ڈلیور کردے گا ،جس میں ہمارے تیس فیصد کو ڈلیور کرنے پر وہ ڈلیوری چارجز بھی لے گا۔3:کسٹمر کو انوائس ہم  اپنے نام سے جاری کریں گے، اور  انوائس میں ہماری مفاہمت یہ ہوگی کہ  تیس فیصد میں ہم اصیل اور ستر فیصد میں  کورئیر والے کے وکیل ہونے کی حیثیت سے  ہم انوائس کررہے ہیں۔اگر خدانخواستہ  راستہ میں نقصان ہوتا ہے تو وہ کورئیر والے کا ہوگا، 70 فیصد اپنی ملکیت کی وجہ سے اور 30 فیصد اجیر مشترک کی بنیاد پر۔اگر پراڈکٹ واپس آتی ہے تو کورئیر والے ہمیں واپس کردیں گے، ہم اپنی رضامندی سے اس کو لے لیں گے، لیکن ہم نے اس کو ایگریمنٹ میں درج نہیں کیا۔کیا اس طریقہ سے کام کرنا درست ہے، آپ کی تصدیق کے بعد ہم اس ایگریمنٹ میں دستخط کریں گے، براہ کرم جتنا جلدی ہوسکے راہ نمائی کردی جائے۔
جواب: صورتِ مسئولہ میں ایک ناجائز امر یعنی قرض پر ملنے والے سود کو فقہی قواعد و ضوابط کی حدود میں داخل کرنے کے لیے حیلہ استعمال کیا گیا ہے،یہ حیلہ مندجہ ذیل قباحتوں کی وجہ سے ناجائز ہے:1)      مذکورہ حیلہ میں آپ کا اور کورئیر کمپنی کا اصل معاملہ پراڈکٹ کی منتقلی کا ہے، نہ آپ کا مقصود یہ ہے کہ پراڈکٹ کورئیر کمپنی کو بیچی جائےاور نہ ہی کورئیر کمپنی کو اس پراڈکٹ کے خریدنے سے کوئی غرض ہے، بلکہ بائع کو اپ فرنٹ کی رقم حاصل ہو جائے اورکورئیر کمپنی کو اس پر کچھ نفع مل جائے اس لیے یہ حیلہ اختیار کیا جا رہا ہے، لہذا یہ معاملہ سودی ہی ہے کیوں کہ عقود میں معانی  اور مقصود کا اعتبار ہوتا ہے الفاظ اور صورت کا اعتبار نہیں ہوتا۔2)     کورئیر کمپنی والا 70 فیصد کا مالک ہونے کے بعد جب پارسل کسٹمر کو ڈلیور کرے گا تو اس کے لیے اس ڈلیوری کےعوض اجرت لینا جائز نہیں ہوگا کیوں کہ وہ خود اس پارسل کی ملکیت میں شریک ہے اور شریک  ہی کو اجیر بنانے سے اجارہ کا معاملہ باطل ہو جاتا ہے۔3)      پراڈکٹ کی واپسی والا معاملہ خواہ اگریمنٹ میں نہیں لکھا گیا لیکن آپ کے اور کورئیر کمپنی والے کے درمیان یہ طے ہے کہ اگر کسٹمر کی طرف سے پراڈکٹ واپس ہوگی تو کورئیر کمپنی والا بھی آپ کو واپس کر دے گا، اور بیع میں اقالہ کی شرط لگا دینا بیع کو فاسد کردیتا ہے۔4) اگر راستہ میں پراڈکٹ کورئیر کمپنی کی غفلت اور کوتاہی کے بغیر ضائع ہوجائے یا اس میں نقصان ہوجائے تو ہر شریک اپنے حصہ کے بقدر نقصان برداشت کرے گا،  کورئیر کمپنی کومکمل نقصان کا ذمہ دار بنانا درست نہیں ہے۔مبسوطِ سرخسی میں ہے:"والعبرة في ‌العقود ‌للمعاني دون الألفاظ".(كتاب العتق، باب العتق على المال، 7/ 146، ط:دار المعرفة)الدر المختار مع رد المحتار میں ہے:"(ولو) استأجره (لحمل طعام) مشترك (بينهما فلا أجر له) ؛ لأنه لا يعمل شيئا لشريكه إلا ويقع بعضه لنفسه فلا يستحق الأجر".وفي الرد:"(قوله فلا أجر له) أي لا المسمى ولا أجر المثل زيلعي؛ لأن الأجر يجب في الفاسدة إذا كان له نظير من الإجارة الجائزة وهذه لا نظير لها إتقاني، وظاهر كلام قاضي خان في الجامع أن العقد باطل؛ لأنه قال: لا ينعقد العقد تأمل. (قوله؛ لأنه لا يعمل إلخ) فإن قيل: عدم استحقاقه للأجر على فعل نفسه لا يستلزم عدمه بالنسبة إلى ما وقع لغيره.فالجواب أنه عامل لنفسه فقط؛ لأنه الأصل وعمله لغيره مبني على أمر مخالف للقياس فاعتبر الأول، ولأنه ما من جزء يحمله إلا وهو شريك فيه فلا يتحقق تسليم المعقود عليه؛ لأنه يمنع تسليم العمل إلى غيره فلا أجر عناية وتبيين ملخصا".(‌‌كتاب الإجارة، باب الإجارة الفاسدة، 6/ 60، ط: سعيد)البنایہ شرح الہدایہ میں ہے:"لأن القياس أن لا يصح هذا البيع أصلا كما قال زفر: لأنه بيع شرط فيه إقالة فاسدة، وهي إقالة معلقة بالشرط، والبيع ‌بشرط ‌الإقالة الصحيحة باطل فبشرط الإقالة الفاسدة أولى".(‌‌كتاب البيوع، باب خيار الشرط، 8/ 54، ط: دار الكتب العلمية)تفسیر ابن کثیر میں ہے:"وهؤلاء قوم احتالوا على انتهاك محارم الله، بما تعاطوا من الأسباب الظاهرة التي معناها في الباطن تعاطي الحرام. وقد قال الفقيه الإمام أبو عبد الله بن بطة، رحمه الله: حدثنا أحمد بن محمد بن مسلم، حدثنا الحسن بن محمد بن الصباح الزعفراني، حدثنا يزيد بن هارون، حدثنا محمد بن عمرو، عن أبي سلمة، عن أبي هريرة؛ أن رسول الله صلى الله عليه وسلم قال: "لا ترتكبوا ما ارتكبت اليهود، فتستحلوا محارم الله بأدنى الحيلوهذا إسناد جيد".(سورة الأعراف، 3/ 493، ط: دار طيبة للنشر والتوزيع)درر الحكام فی شرح مجلۃ الاحکام میں ہے:"حصة أحد الشريكين في حكم الوديعة في يد الآخر أي أن حصة أحدهما في المال المشترك أمانة في يد الشريك الآخر (رد المحتار)".[الكتاب العاشر الشركات، الفصل الثاني في بيان كيفية التصرف في الأعيان المشتركة، المادة (1087): حصة أحد الشريكين في حكم الوديعة في يد الآخر، 3/ 48، ط: دار الجيل]الدر المختار میں ہے:"(وهو) أن الشريك (أمين في المال فيقبل قوله) بيمينه (في) مقدار الربح والخسران والضياع و (الدفع لشريكه ولو) ادعاه (بعد موته) كما في البحر مستدلا بما في وكالة الولوالجية".وفي الرد:"(قوله: والضياع) أي ضياع المال كلا أو بعضا ولو من غير تجارة ط".(كتاب الشركة، 4/ 319، ط: سعيد)فقط واللہ اعلم
                                                  
عنوان: کیا ملتانی مٹی کی خرید وفروخت جائز ہے؟
سوال: 1۔ملتانی مٹی کی خرید وفروخت جائز ہے یانہیں ؟2۔اس کا نفع اور اس سے حاصل ہونے والی آمدن حلال ہے یاحرام؟ایک شخص نے دوسرے کو فون کیا اورکہا کہ ”میرے لیے فلاں چیز خریدلو“، اب بازار میں وہ  چیز مثلاً 100 روپے کی ہے،مذکورہ شخص نے وہ چیز 90 روپے کی خرید کر  فو ن کرنے والے کو 100 روپے میں دے دی۔3۔کیا یہ صورت جائز ہے یا نہیں ؟4۔اور اس شخص کا یہ 10 روپے نفع لینا جائز ہے؟نوٹ: فون کرنے والے کو یہ بات معلوم ہے کہ یہ چیز بازار میں 100 روپے کی ہے،لیکن اس کو یہ معلوم نہیں ہے کہ اس شخص نے یہ چیز 90روپے کی خریدی، اور مجھے 100 روپے میں دی ،اور جس کو فون کیا اس کا مذکورہ طریقے پر خرید وفروخت کا کاروبار نہیں ہے۔
جواب: 1۔2۔واضح رہے کہ مٹی پر چوں کہ مال کی تعریف صادق آتی ہے،لہذا صورت مسئولہ میں ملتانی مٹی کی خرید وفروخت جائز ہے۔ردالمختار میں ہے:"(قوله فخرج التراب) أي القليل ما دام في محله وإلا فقد يعرض له بالنقل ما يصير به مالا معتبرا ومثله المال، وخرج أيضا نحو حبة من حنطة والعذرة الخالصة، بخلاف المخلوطة بتراب، ولذا جاز بيعها كسرقين كما يأتي."(كتاب البيوع، ‌‌باب البيع الفاسد، ج:5، ص:51، ط: سعيد)3،4۔صورت مسئولہ میں وکیل بن کر سامان خریدا ہے،تو بغیر بتاۓ اور علم میں لائے بغیر وکیل کے لئے دس روپے نفع رکھنا اور کمیشن لینا جائز نہیں ہوگا،البتہ جس شخص کے لئے سامان خرید لیا ہے اس کے علم میں لانے اور اجازت لینے کے بعد وکیل کا اپنے لئے نفع رکھنا جائز ہوگا۔دررالحکام شرح مجلۃ الاحکام میں ہے:"إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى."(كتاب الحادي عشر الوكالة، الفصل الأول في بيان أحكام الوكالة العمومية، إذا ‌شرطت الأجرة في الوكالة وأوفاها الوكيل، ج:5، ص:573، ط: دارالجيل)فتاوی شامی میں ہے:"(قوله: ‌فأجرته على البائع) وليس له أخذ شيء من المشتري؛ لأنه هو العاقد حقيقة شرح الوهبانية وظاهره أنه لا يعتبر العرف هنا؛ لأنه لا وجه له."(كتاب البيوع، ‌‌[فرع] ظهر بعد نقد الصراف أن الدراهم زيوف، ج:4، ص:560، ط: سعيد)فقط والله اعلم
                                                  
عنوان: آٹا و دیگر اناج کی خریداری میں توڑے کا وزن شامل ہوگا یا نہیں؟
سوال: سوال یہ ہے کہ جب ہم آٹا یا دیگر اناج کی چیزیں لیں گے، تو کیا توڑے سمیت وزن کریں یا توڑے کا وزن الگ کرکے اس چیز کا وزن الگ سے کریں گے؟  مطلب یہ کہ ہم اس توڑے کا جتنا وزن اور اس کے اندر جو بھی چیز اس کا وزن خود کا کرنا چاہیے یا توڑے سمیت جتنا بھی وزن بنے وہ ہوگا۔
جواب: صورتِ مسئولہ میں آٹا یا دیگر اناج وغیرہ کا معاملہ اگر وزن کے حساب سے  کیا جارہا ہو، تو ایسی صورت میں پھر دونوں کا الگ الگ وزن کرنا ہوگا،  توڑے کا وزن اس میں شامل کرناجا ئز نہیں ہوگا، بلکہ جتنا وزن بتا کر فروخت کیا جارہاہو تو اتنا وزن دینا لازم ہوگا، مثلاً:  دس کلو آٹاوزن کے حساب سے فروخت کیا جارہاہو تو اس میں توڑے کے وزن کو شامل نہیں کیا جائے گا، بلکہ پورا دس کلو آٹا دینا لازم ہوگا، اگر آٹا کچھ کم ہو تو اس کی قیمت واپس کرنا ضروری ہوگا، لیکن اگر معاملہ  وزن کے حساب سے نہ  کیا جارہاہو، بلکہ   توڑے   کے حساب سے کیا جا رہاہو تو ایسی صورت میں دونوں کا الگ الگ وزن کرنا ضروری نہیں ہوگا۔فتاوی شامی میں ہے:"(وإن ‌باع ‌صبرة على أنها مائة قفيز بمائة درهم وهي أقل أو أكثر أخذ) المشتري (الأقل بحصته) إن شاء (أو فسخ) لتفرق الصفقة وكذا كل مكيل أو موزون.(قوله: وإن باع صبرة إلخ) قيل: هذا مقابل قوله وفي صاع في بيع صبرة. قلت: وفيه نظر بل مقابله قوله وصح في الكل إن سمى جملة قفزانها وما هنا بيان لذلك المقابل وتفصيل له فافهم. (قوله: على أنها مائة قفيز) قيد بكونه بيع مكايلة؛ لأنه لو اشترى حنطة مجازفة في البيت، فوجد تحتها دكانا خير بين أخذها بكل الثمن وتركها، وكذا لو اشترى بئرا من حنطة، على أنها كذا وكذا ذراعا، فإذا هي أقل، وإذا كان طعاما في حب فإذا نصفه تبن يأخذه بنصف الثمن؛ لأن الحب وعاء يكال فيه فصار المبيع حنطة مقدرة والبيت والبئر لا يكال بهما وشمل ما إذا كان المسمى مشروطا بلفظ أو بالعادة، لما في البزازية اتفق أهل بلدة على سعر الخبز واللحم، وشاع على وجه لا يتفاوت فأعطى رجل ثمنا واشترى وأعطاه أقل من المتعارف إن من أهل البلدة يرجع بالنقصان فيهما من الثمن، وإلا رجع في الخبز؛ لأنه فيه متعارف، فيلزم الكل لا في اللحم فلا يعم. اهـ. بحر... (قوله: على قدر معين) فما زاد عليه لا يدخل في العقد فيكون للبائع بحر ومفاده: أن المعتبر ما وقع عليه العقد من العدد، وإن كان ظن البائع أو المشتري أنه أقل أو أكثر ولذا قال: في القنية: عد الكواغد فظنها أربعة وعشرين وأخبر البائع به ثم أضاف العقد إلى عينها ولم يذكر العدد ثم زادت على ما ظنه فهي حلال للمشتري. ساومه الحنطة كل قفيز بثمن معين وحاسبوا فبلغ ستمائة درهم فغلطوا، وحاسبوا المشتري بخمسمائة، وباعوها منه بالخمسمائة ثم ظهر أن فيها غلطا لا يلزمه إلا خمسمائة."(كتاب البيوع، ج: 4، ص: 543،542، ط: دار الفكر)فتاوی شامی میں ہے:"(وصح بيع الطعام) هو في عرف المتقدمين اسم للحنطة ودقيقها (كيلا وجزافا) مثلث الجيم معرب كزاف المجازفة (إذا كان بخلاف جنسه ولم يكن رأس مال سلم) لشرطية معرفته كما سيجيء (أو كان بجنسه وهو دون نصف صاع) إذ لا ربا فيه كما سيجيء(و) من المجازفة البيع (بإناء وحجر لا يعرف قدره) قيد فيهما وللمشتري الخيار فيهما نهر وهذا (إذا لم يحتمل) الإناء (النقصان و) الحجر (التفتت) فإن احتملهما لم يجزكبيعه قدر ما يملأ هذا البيت ولو قدر ما يملأ هذا الطشت جاز سراج.(قوله: كبيعه إلخ) عبر في الفتح وغيره بقوله وعن أبي جعفر باعه من هذه الحنطة قدر ما يملأ الطشت جاز ولو باعه قدر ما يملأ هذا البيت لا يجوز. اهـ."(كتاب البيوع، ج: 4، ص: 539،538، ط: دار الفكر)إحیاء علوم الدین میں ہے:"وكل ‌من ‌خلط ‌بالطعام ‌ترابا أو غيره ثم كاله فهو من المطففين في الكيل وكل قصاب وزن مع اللحم عظما لم تجر العادة بمثله فهو من المطففين في الوزن وقس على هذا سائر التقديرات."(كتاب آداب الكسب والمعاش، ج: 2، ص: 78، ط: دار المعرفة - بيروت)فقط والله أعلم
                                                  
عنوان: ایمزون میں کاروبار کرنے کی شرعی حیثیت
سوال: ایمازون(FBA) (Fulfillment by Amazon)ہول سیل کرتا ہوں،جس کا طریقہ کار یہ ہے کہ اس کے لئے سب سے پہلے ایمازون پر ایک اکاؤنٹ بنانا پڑتا ہے،جس کے لئے ایمازون $39 تقریباً 12000 روپے چارج کرتا ہے، اکاؤنٹ بن جانے کے بعد اکاؤنٹ ہولڈر کو  10/ 15 لاکھ کا سامان کہیں سے بھی خرید کر ایمازون پریپ سینٹر بھیجنا ہوتا ہے، پریپ سینٹر کرایہ پر لیا جاتا ہے، جہاں ہمارا بھیجا ہوا  مال پیک ہوتا ہے،اس کے بعد  ایمازون کی گاڑی پریپ سینٹر سے پیک شدہ مال وصول کرکے اپنے ویئر ہاؤس منتقل کردیتی ہے،تاہم ویئر ہاؤس کا کرایہ ایمازون مال کے مالک سے وصول کرتا ہے،ایمازون کے ویئر ہاؤس میں مال پہنچ جانے کے بعد ایمازون اکاؤنٹ ایکٹو کردیا جاتا ہے،پھر جوآرڈر میرے اکاؤنٹ میں آتا ہے،کسٹمر تک مال پہنچانا ایمازون کی ذمہ داری ہوتی ہے،کسٹمر کو مطلوبہ چیز  وصول اور چیک ہوجانے کے بعد وہ ایمازون کو آرڈر ٹپ/پیمنٹ کرتا ہے، اس کی اطلاع ایمازون اکاؤنٹ ہولڈر کو کرتا ہے، اس پورے طریقہ کار کو ایمازون ایف بی اے ہول سیل کہا جاتا ہے۔کیا مذکورہ طریقہ پر کام کرنا جائز ہے؟
جواب: واضح رہے کہ خرید و فروخت کے صحیح ہونے کی جملہ شرائط میں سے ایک شرط یہ ہے کہ جس چیز کو فروخت کیا جا رہا ہو،وہ فروخت کنندہ کی ملکیت وقبضہ میں ہو،اور فروخت کنندہ خریدار کے سپرد کرنے پر بھی  قادر ہو، خواہ خریدارکو خود سپرد کرے،یا اپنے نمائندہ کے ذریعہ بھجوائےدونوں کی اجازت ہوتی ہے،لہذا صورت مسئولہ  میں سائل نے جوتفصیل بیان کی ہے،اس کی بنیاد پر ایمازون ایف بی اے ہول سیل کا طریقہ اختیار کرنے میں حرج نہیں۔فتاوی ہندیہ میں ہے:"ومنها القبض في بيع المشترى المنقول."(‌‌كتاب البيوع وفيه عشرون بابا، الباب الأول في تعريف البيع وركنه وشرطه وحكمه وأنواعه، ج:3، ص:3، ط: دار الفکر)فتاوی ہندیہ میں ہے:"ولو اشترى دهنا ودفع القارورة إلى الدهان وقال للدهان ابعث القارورة إلى منزلي فبعث فانكسرت في الطريق قال الشيخ الإمام أبو بكر محمد بن الفضل - رحمه الله تعالى - إن قال للدهان ابعث على يد غلامي ففعل فانكسرت القارورة في الطريق فإنها تهلك على المشتري ولو قال ابعث على يد غلامك فبعثه فهلك في الطريق فالهلاك يكون على البائع لأن حضرة غلام المشتري تكون كحضرة المشتري وأما غلام البائع فهو بمنزلة البائع كذا في فتاوى قاضي خان."(كتاب البيوع وفيه عشرون بابا، الباب الرابع في حبس المبيع بالثمن وقبضه وفيه ستة فصول، الفصل الثاني في تسليم المبيع وفيما يكون قبضا وفيما لا يكون قبضا، ج:3، ص:19، ط: دار الفکر)فقط واللہ اعلم
                                                  
عنوان: جج خود وقوعے کا گواہ ہو تو کیا اس بنیاد پر فیصلہ دے سکتاہے؟
سوال: اگر کسی جج یا قاضی کو معلوم ہو کہ قاتل فلاں شخص ہے، لیکن گواہ کوئی نہیں تو  شرعی طور پر اس شخص کو سزا دی جا سکتی ہے یا نہیں؟
جواب: اگر کسی جج یا قاضی کو کسی حادثہ کی اطلاع ملے اور وہ اُسی شہر کا واقعہ ہو جہاں کا وہ قاضی ہو اور یہ واقعہ بھی اس کے قاضی ہونے کے زمانے کا ہو تو ایسی صورت حال میں متقدمین فقہاء احناف یہ فتویٰ دیا کرتے تھے کہ قاضی کو یہ اجازت ہے کہ وہ اپنے علم کے مطابق گواہوں کے بغیر بھی فیصلہ کر لے۔لیکن متاخرین فقہاء نے قضاۃ کے احوال کے فساد کی وجہ سے اس اجازت کو مطلقاً موقوف کر دیا اور اب وہ قاضی کو اپنے علم کی بنیاد پر فیصلہ کرنے کی اجازت نہیں دیتے، لہذا اب اگر کسی جج یا قاضی کو کسی حادثہ کی اطلاع موصول ہو اور  اس کو  یہ معلوم ہو کہ فلاں شخص قاتل ہے تو  محض وہ اپنے مشاہدہ اور معاینہ کی بنیاد پر فیصلہ  کرنے کا مجاز نہیں ہے جب تک اس کے پاس شرعی نصابِ شہادت مکمل نہ ہو جائے۔الفتاوى الهندية (3/ 339)[الباب الثاني عشر فيما يقضي القاضي فيه بعلمه وما لا يقضي فيه بعلمه] وفي القضاء بأقل من شهادة الاثنين القاضي إذا علم بحادثة في البلدة التي هو فيها قاض في حال قضائه، ثم رفعت إليه تلك الحادثة وهو في قضائه بعد يقضي بعلمه في حقوق العباد قياسا واستحسانا في الأموال وغيرها كالنكاح والطلاق وغير ذلك على السواء ثم إن صاحب الأقضية ذكر في هذه المسألة إذا علم بحادثة في حال قضائه وفي مجلس قضائه وأراد بقوله: في مجلس قضائه، مصره لا المكان الذي يقضي فيه لا محالة وذكر الخصاف في هذه المسألة إذا علم في البلدة التي هو فيها قاض في حال قضائه في مجلس قضائه أو في غير مجلس قضائه وأراد بمجلس قضائه المكان الذي يقضي فيه وبغير مجلس قضائه المكان الذي لا يقضي فيه، كذا في المحيط أما في الحدود الخالصة لله تعالى في الولوالجية نحو حد الزنا والسرقة وشرب الخمر فيقضي بعلمه قياسا ولا يقضي بعلمه استحسانا وفي شرح الطحاوي إلا في السرقة فإنه يقضي بالمال دون القطع، كذا في التتارخانية وفي القصاص وحد القذف يقضي بعلمه، كذا في الخلاصة إلا أنه إذا أتي بالسكران فالقاضي يعزره لأجل التهمة لما فيه من أمارات السكر ولا يكون ذلك حدا.المبسوط للسرخسي (9/ 124)وفي حد القذف معنى حق العبد فهو كالقصاص وسائر حقوق العباد فالقاضي يقضي في ذلك بعلمهبدائع الصنائع في ترتيب الشرائع (7/ 52)وأما علم القاضي فلا يظهر به حد الزنا والشرب والسكر والسرقة؛ حتى لا يقضي بشيء من ذلك بعلمه، لكنه يقضي بالمال في السرقة؛ لأن القاضي يقضي بعلمه في الأموال،....... ويظهر به حد القذف في زمان القضاء ومكانه كالقصاص وسائر الحقوق والأموال بلا خلاف بين أصحابنامجمع الأنهر في شرح ملتقى الأبحر (2/ 167)(وإذا علم القاضي بشيء من حقوق العباد في زمن ولايته ومحلها جاز له أن يقضي به) من غير شاهد حتى إذا علم القاضي أن زيدا غصب شيئا من المدعي يأخذه عن زيد ويدفعه إلى المدعي، وهذا جواب رواية الأصول.وفي شرح مختصر الوقاية لأبي المكارم وهل يقضي القاضي بعلمه في حقوق العباد نعم إذا علم في مصره حال قضائه وعن محمد أنه رجع عن هذا، وقال: لا يقضي بعلمه، وفي حدود - هي حق الله - كحد الزناء والشرب لا يقضي بعلمه، وفي القصاص وحد القذف يقضي بهالمحيط البرهاني في الفقه النعماني (8/ 47)الفصل الثاني عشر: فيما يقضي القاضي بعلمه، وفي القضاء بأقل من شهادة الاثنينالقاضي إذا علم بحادثة في البلدة التي هو فيها قاض في حال قضائه، ثم رفعت إليه تلك الحادثة في البلدة، وهو في قضائه بعد، يقضي بعمله في حقوق العباد قياساً واستحساناً، في الأموال وغيرها، كالنكاح والطلاق وغير ذلك فيه على السواء، لأن العلم الحاصل له بمعاينة السبب فوق العلم الحاصل بالشهادة؛ لأن في الشهادة احتمال الكذب، ولا احتمال في المعاينة، ثم القاضي يقضي بالشهادة في هذه الحقوق، فبمعاينة السبب أولى.ثم إن صاحب «الأقضية» ذكر في هذه المسألة إذا علم بحادثة في حال قضائه، وفي مجلس قضائه.وذكر الخصاف في هذه المسألة إذا علم في البلدة التي هو فيها قاضي في حال قضائه في مجلس قضائه، أو في غير مجلس قضائه.وفي «المنتقى» عمرو بن أبي عمرو عن محمد رحمه الله في «الإملاء» : قال أبو حنيفة رحمه الله: ما أقرّ به رجل بين يدي القاضي أخذه به إلا الحدود الخالصة للهِ تعالى نحو الزنا وشرب الخمر والسرقة، قال: هذا إذا أقرّ به عند القاضي في مجلس القضاء، أما إذا أقرّ به في غير مجلس القضاء لم يأخذه بشيء من ذلك، وهذا قول أبي يوسف ومحمد رحمهما الله هذا الذي ذكرنا في حقوق العباد، أما في الحدود الخالصة لله تعالى يقضي بعلمه قياساً، ولا يقضي بعلمه استحساناً؛ لأن الحدود الخالصة لله تعالى، يستوفيها الإمام من غير أن يكون هناك خصم مطالب، فلو قضى بعلم نفسه يتهمه بعض الناس بالحدود، وبالإقامة بغير حق، وعليه أن يصون نفسه عنه، بخلاف القصاص وحد القذف؛ لأن هناك خصم مطالبالدر المختار شرح تنوير الأبصار وجامع البحار (ص: 476)وفيها الامام يقضي بعلمه في حد قذفوقود وتعزير.قلت: فهل الامام قيد كما قدمناه في الحدود لم أره، لكن في شرح الوهبانية للشرنبلالي والمختار الآن عدم حكمه بعلمه مطلقا كما لا يقضى بعلمه في الحدود الخالصة لله تعالى كزنا وخمر مطلقا، غير أنه يعزر من به أثر السكر للتهمة.الدر المختار وحاشية ابن عابدين (رد المحتار) (4/ 76)وأما ما ذهب إليه المتأخرون وهو المفتى به من أنه لا يقضي بعلمه في زماننا فيجب حمله على ما كان من حقوق العباددرر الحكام شرح غرر الأحكام (2/ 415)(قوله واختلف في حكمه أي القاضي بعلمه) المختار عدم حكمه به في زماننا والله أعلم.الفقه الإسلامي وأدلته (7/ 356)اتفق الحنفية على أن حد القذف يثبت بعلم القاضي في زمان القضاء ومكانه. واختلفوا في إثباته في غير زمان القضاء ومكانه (2) . فقال متقدموهم: له أن يقضي بعلمه في الواقعة، وقال متأخروهم: لا يجوز له أن يقضي بعلمه مطلقا في الحوادث المتنازع فيها بسبب غلبة الفساد والسوء في القضاة!.الفقه الإسلامي وأدلته (8/ 92) والمعتمد عند المتأخرين من الحنفية وهو المفتى به: عدم جواز قضاء القاضي بعلمه مطلقا في زماننا لفساد قضاة الزمن
                                                  
عنوان: بیج کی کچھ مقدار دے کر فصل میں شریک ہونا
سوال: ایک شخص کا ٹیوب ویل ہے، وہ پانی دیتا ہے زمیندار کو اور بیج اور کھاد میں سے بھی آدھا حصہ دیتا ہے، اور زمیندار فصل کٹنے پر ٹیوب ویل والے کو آدھی پیداوار دیتا ہے؟ کیا یہ صورت جائز ہے؟ اگر جائز نہیں ہے اور اس پر عمل ہو چکا ہو تو اس کا کیا حکم ہے؟ اور جائز صورت کیا ہے؟
جواب: ایک آدمی کا اپنی ٹیوب ویل سے پانی ، کھاد اور نصف بیج دے کر زمیندار کے ساتھ آدھی پیداوار میں شریک ہونا درست نہیں ہے، یہ صورت مزارعت فاسدہ کی ہے۔ آئندہ اس سے احتراز لازم ہے۔  مزارعت کی جائز صورتوں میں سے کسی ایک کو اختیار کیا جائے اور شرعاً مزارعت کی مندرجہ ذیل صورتیں جائز ہیں:1۔زمین اور بیج ایک کا ہو اور بیل (یا ٹریکٹر) ومحنت دوسرے کی ہو۔2۔زمین ایک کی ہو اور بیج اور بیل اور محنت دوسرے کی ہو۔3۔زمین اور بیل (یا ٹریکٹر) اور بیج ایک کا ہو اور محنت دوسرے کی ہو۔اگر مذکورہ بالا صورتوں میں سے کوئی صورت نہ ہو تو مزارعت فاسد ہوجائے گی۔نیز مزارعت کے جواز کے لیے بنیادی شرائط مندرجہ ذیل ہیں :1۔ زمین کا قابلِ زراعت ہونا۔2۔زمین دار وکسان کا عاقل وبالغ ہونا۔3۔مدتِ زراعت کا بیان کرنا۔4۔یہ وضاحت کردینا کہ بیج زمین دار کا ہوگا یا کسان کا۔5۔جنسِ کاشت کا بیان کردینا کہ گیہوں ہوگی یا جو یا عام اجازت دینا کہ جو چاہو کاشت کرو۔6۔کسان کے حصے کا ذکر ہوجانا کہ کل پیداوار میں کس قدر ہوگا۔7۔زمین کو خالی کرکے کسان کے حوالہ کرنا۔8۔زمین کی پیداوار میں کسان اور مالک کا شریک ہونا۔فتاوی شامی میں ہے:"(دفع ) رجل ( أرضه إلى آخر على أن يزرعها بنفسه وبقره والبذر بينهما نصفان والخارج بينهما كذلك فعملا على هذا فالمزارعة فاسدة، ويكون الخارج بينهما نصفين، وليس للعامل على رب الأرض أجر )؛ لشركته فيه (و ) العامل ( يجب عليه أجر نصف الأرض لصاحبها )؛ لفساد العقد ( وكذا لو كان البذر ثلثاه من أحدهما وثلثه من الآخر والرابع بينهما ) أو ( على قدر بذرهما ) نصفين فهو فاسد أيضاً؛ لاشتراطه الإعارة في المزارعة"۔(شامی6/281)المبسوط للسرخسی میں ہے:"قال - رحمه الله -: وإذا دفع الرجل إلى الرجل أرضاً على أن يزرعها بنفسه وبقره ، والبذر بينهما نصفان ، والخارج بينهما نصفان فهذه مزارعة فاسدة ؛ لأن الدافع يصير كأنه قال : ازرع نصف الأرض ببذري على أن الخارج كله لي ، وازرع نصف الأرض ببذرك على أن الخارج كله لك ، وكل واحد من هذين صحيح لو اقتصر عليه ؛ لأن أحدهما استعان بالعامل ، والآخر أعاره الأرض ولكن عند الجمع بينهما يظهر المفسد بطريق المقابلة، وهو أنه لما جعل للعامل بإزاء عمله في نصف الأرض منفعة نصف الأرض وذلك في المزارعة لا يجوز ، والخارج بينهما نصفان على قدر بذرهما ولا أجر للعامل ؛ لأنه عمل في شيء هو شريك فيه ، فإنه ألقى في الأرض بذراً مشتركاً ثم عمل في زرع مشترك فلا يستوجب الأجر ، ولصاحب الأرض على العامل نصف أجر مثل الأرض ؛ لأنه استوفى منفعة نصف الأرض بحكم عقد فاسد ، وقد بينا أن الشركة في الخارج لا تمنع وجوب أجر مثل الأرض ؛ لأنه يجب أجر مثل النصف الذي هو مشغول بزرع العامل ، ثم يطيب نصف الخارج لصاحب الأرض ؛ لأنه رباه في أرضه ، وأما العامل فيتصدق بالفضل فيما بينه وبين ربه ؛ لأنه رباه في أرض غيره بسبب فاسد"۔(26/123)بدائع الصنائع میں ہے:"( ومنها ) : أن يشترط في عقد المزارعة أن يكون بعض البذر من قبل أحدهما ، والبعض من قبل الآخر ، وهذا لا يجوز ؛ لأن كل واحد منهما يصير مستأجراً صاحبه في قدر بذره ، فيجتمع استئجار الأرض والعمل من جانب واحد وإنه مفسد"۔(14/4)بہشتی زیور میں ہے:" مسئلہ:اپنی زمین دوسرے کو دی اس شرط کے ساتھ کہ یہ مالک خود بھی اپنے بیل(یا ٹریکٹر) سمیت کام کرے گا اور بیج دونوں کا نصف نصف ہوگا اور پیداوار بھی دونوں کو نصف نصف ملے گی تو یہ مزارعت فاسد ہے"۔فقط واللہ اعلم
                                                  
عنوان: مرحوم شوہر کی میراث میں مطلقہ حق دارہوگی یانہیں ؟
سوال: ایک شخص نے اپنی بیوی کو ایک طلاق دی ،طلاق کے الفاظ یہ ہے کہ" میں تمہیں طلاق دیتا ہوں" پھر اس کے بعد رجوع نہیں کیا اورعدت کے بعد شوہر کا انتقال ہوا تو اب بیوی کو اس شوہر کے ترکہ سے حصہ  ملے گا یا نہیں ؟نیز یہ طلاق جو شوہرنے دی وہ بیوی کےمطالبہ پر طلاق دی تھی ۔
جواب: صورت مسئولہ میں جب شوہر نے بیوی کےمطالبہ پر ایک طلاق دی، جس کے الفاظ یہ ہے کہ" میں تمہیں طلاق دیتا ہوں" توا س سے ایک طلاق رجعی واقع ہوگئی ،جس کے بعد شوہر کو رجوع کرنے کاحق تھا، لیکن اس نے رجوع نہیں کیا، یہاں تک کی بیوی کی عدت گزرگئی اور اس کے بعد شوہر کا  انتقال ہوا تو اس صورت میں شوہر کی میراث میں بیوی  کوئی  حق وحصہ نہیں ہے۔فتاوی ہندیہ میں ہے:"قال الخجندي: الرجل إذا طلق امرأته طلاقًا رجعيًّا في حال صحته أو في حال مرضه برضاها أو بغير رضاها ثم مات وهي في العدة فإنهما يتوارثان بالإجماع، وكذا إذا كانت المرأة كتابيةً أو مملوكةً وقت الطلاق فأسلمت في العدة أو أعتقت في العدة فإنها ترث، كذا في السراج الوهاج.ولو طلقها طلاقًا بائنًا أو ثلاثًا ثم مات وهي في العدة فكذلك عندنا ترث، ولو انقضت عدتها ثم مات لم ترث، وهذا إذا طلقها من غير سؤالها، فأما إذا طلقها بسؤالها فلا ميراث لها، كذا في المحيط."(کتاب الطلاق،الباب الخامس في طلاق المريض،ج:1،ص:462،ط:دار الفكر بيروت)فقط واللہ اعلم
                                                  
عنوان: سونے تبادلہ میں برابری کا حکم
سوال: ایک خاتون اپنا سونا بیچنے جارہی تھی ان کی بیٹی نے اپنی والدہ سے کہا کہ آپ سونا بیچ رہی ہو تو اپنے کنگن مجھے دے دو اور میرے کنگن بیچ دو اس وقت ان کی والدہ نے اپنے کنگن بیٹی کو دے دیئے اور بیٹی کے کنگن اور دوسرا سونا بیچ دیا یہ بات (2005)کی ہے ،اب والدہ بھی فوت ہوگئی ہیں،  کچھ ٹائم پہلے جب میں نے اپنے اور امی کے کنگن کا وزن کروایا تو امی کے کنگن کا وزن زیادہ تھا اس بارے میں رہنمائی فرمائیں کہ کیا یہ سود کے زمرے میں آتا ہے اور اب اس کا ازالہ کیسے ہو؟
جواب: سونے کا اگر سونے کے عوض تبادلہ کیا جائے تو دونوں جانب سونے کی مقدار کا برابر ہونا، اور ایک ہی مجلس میں  تبادلہ و قبضہ شرعا ضروری ہوتا ہے،  البتہ  اگر سونے کا تبادلہ مقصود نہ ہو تو اس صورت میں برابری ضروری نہیں، لہذا  صورت مسئولہ میں چونکہ مذکورہ خاتون نے اپنے کنگن کا والدہ کے کنگن سے تبادلہ نہیں کیا تھا، بلکہ والدہ  کو ان کے کنگن اسے دینے اور اپنے کنگن فروخت کرنے کی درخواست کی تھی،  جیساکہ سائلہ کے ذکر کردہ جملہ :  (آپ سونا بیچ رہی ہو تو اپنے کنگن مجھے دے دو اور میرے کنگن بیچ دو) سے معلوم ہوتا ہے، جوکہ ہبہ بالعوض کے قبیل میں سے ہے، اور ہبہ بالعوض میں چونکہ برابری ضروری نہیں ہوتی، لہذا   مسئولہ صورت سود میں داخل نہ ہوگی۔الدر المختار شرح تنوير الأبصار وجامع البحار میں ہے:" هو لغة: مطلق الزيادة، وشرعا: (فضل) ولو حكما فدخل ربا النسيئة والبيوع الفاسدة فكلها من الربا فيجب رد عين الربا قائما لا رد ضمانه، لانه يملك بالقبض. قنية وبحر (خال عن عوض) خرج مسألة صرف الجنس بخلاف جنسه (بمعيار شرعي) وهو الكيل والوزن فليس الذرع والعد بربا (مشروط) ذلك الفضل (لاحد المتعاقدين) أي بائع أو مشتر،فلو شرط لغيرهما فليس بربا بل بيعا فاسدا (في المعاوضة) فليس الفضل في الهبة بربا."( كتاب البيوع، باب الربا، ص: ٤٣٠، ط: دار الكتب العلمية)فتاوی ہندیہ میں ہے:"العوض نوعان: متأخر عن العقد، ومشروط في العقد (أما العوض) المتأخر عن العقد فالكلام فيه في موضعين أحدهما في بيان شرط جواز هذا التعويض وصيرورة الثاني عوضا، والثاني في بيان ماهية هذا التعويض (أما الأول) فله شرائط ثلاثة الأول - مقابلة العوض بالهبة وهو أن يكون التعويض بلفظ يدل على المقابلة، نحو أن يقول هذا عوض عن هبتك أو بدل عن هبتك أو مكان هبتك أو نحلتك هذا عن هبتك أو تصدقت بهذا بدلا عن هبتك أو كافأتك أو جازيتك أو أثبتك أو ما يجري هذا المجرى، حتى لو وهب لإنسان شيئا وقبضه الموهوب له ثم إن الموهوب له أيضا وهب شيئا للواهب ولم يقل عوضا عن هبتك ونحو ذلك مما ذكرنا لم يكن عوضا بل كان هبة مبتدأة لكل واحد منهما حق الرجوعوالثاني أن لا يكون العوض في العقد مملوكا بذلك العقد حتى لو عوض الموهوب له ببعض الموهوب لا يصح ولا يكون عوضا ... والثالث - سلامة العوض للواهب فإن لم يسلم بأن استحق من يده لم يكن عوضا وله أن يرجع في الهبة إن كان الموهوب قائما بعينه لم يهلك ولم يزدد خيرا أو لم يحدث فيه ما يمنع الرجوع فإن كان قد هلك أو استهلكه الموهوب له لم يضمنه كما لو هلك أو استهلكه قبل التعويض، وكذا إذا ازداد خيرا لم يضمن ... (النوع الثاني) العوض المشروط في عقد الهبة فإن كانت الهبة بشرط العوض شرط لها شرائط الهبة في الابتداء حتى لا يصح في المشاع الذي يحتمل القسمة ولا يثبت بها الملك قبل القبض، ولكل واحد منهما أن يمتنع من التسليم وبعد التقابض يثبت لها حكم البيع فلا يكون لأحدهما أن يرجع فيما كان له ويثبت بها الشفعة ولكل واحد منهما أن يرد بالعيب ما قبض، والصدقة بشرط العوض بمنزلة الهبة بشرط العوض، وهذا استحسان، والقياس أن تكون الهبة بشرط العوض بيعا ابتداء وانتهاء، كذا في فتاوى قاضي خان ... ويجوز تعويض الأجنبي، سواء كان بأمر الموهوب له أو بغير أمره وليس للأجنبي المعوض أن يرجع على الموهوب له سواء عوض بأمره أو بغير أمره إلا أن يقول الموهوب له: عوض فلانا عني على أني ضامن، وهو كما لو قال: هب لفلان عبدك هذا عني فإن المأمور لا يرجع على الآمر إلا أن يقول له الآمر: على أني ضامن، هكذا في فتاوى قاضي خان. والأصل في جنس هذه المسائل أن كل ما يطالب به الإنسان بالحبس والملازمة يكون الأمر بأدائه سببا للرجوع من غير اشتراط الضمان، وكل ما لا يطالب به الإنسان بالحبس والملازمة لا يكون الأمر بأدائه سببا للرجوع إلا بشرط الضمان، كذا في الظهيرية."(كتاب الهبة، السابع في حكم العوض في الهبة، ٤ / ٣٩٢ - ٣٩٥، ط: دارالفكر)فقط واللہ اعلم
                                                  
عنوان: بینک ٹرانسفر پر اضافی چارجز کا حکم
سوال: بینک سے پیسے ٹرانسفر کے وقت جو چارجز لگتے ہیں اس کا حکم کیا ہے؟
جواب: صورتِ مسئولہ میں بینک کے ذریعہ رقم کی منتقلی (ٹرانسفر) پر جواضافی رقم(چارجز) لی جاتی ہے، وہ بطورِ  اجرت (فیس) کے وصول کی جاتی ہے، لہٰذا اُس کا لینا دینا اس شرط کے ساتھ جائز ہوگا کہ اضافی رقم (چارجز)  متعین ہو(یعنی اتنے روپے ٹرانسفر کروانے پر اتنے روپے کی کٹوتی ہوگی)، اور اس اضافی رقم کی کٹوتی، ٹرانسفر کیے جانے والے پیسوں میں سے نہ ہو، بلکہ اُس کے پیسے الگ سے وصول کیے جائیں۔فتاویٰ عالمگیریہ میں ہے:"ومنها أن يكون المعقود عليه وهو المنفعة معلوما علما يمنع المنازعة فإن كان مجهولا جهالة مفضية إلى المنازعة يمنع صحة العقد وإلا فلا ... ومنها أن تكون الأجرة معلومة."(کتاب الإجارۃ، الباب الأول تفسير الإجارة وركنها وألفاظها وشرائطها، ٤/ ٤١١، ط:دار الفکر)الفقہ الاسلامی وادلتہ میں ہے:"ويتم التعبير عن هذا القرض بتسليم المقرض وَصْلاً (وثيقة) يثبت حقه في بدل القرض، ويكون المقترض وهو الصراف أو البنك ضامناً لبدل القرض، ولكنه يأخذ أجراً أو عمولة على تسليم المبلغ في بلد آخر مقابل مصاريف الشيك أو أجرة البريد أو البرقية أو التلكس فقط، لتكليف وكيل الصراف بالوفاء أو السداد.وهذان العقدان: الصرف والتحويل القائم على القرض هما الطريقان لتصحيح هذا التعامل، فيما يبدو لي، والله أعلم. وأما‌‌ الحوالة البريدية في داخل الدولة بدون صرافة فجائزة بلا خلاف:أـ فإن سُلّم المبلغ للموظف أمانة جاز بلا كراهة، ولا يضمنه إلا بالتعدي أو التقصير في الحفظ، لكن إذا خلطت المبالغ والحوالات ببعضها وهو مايتم بالفعل كانت مضمونة على المؤسسة.ب ـ وإن أعطي المبلغ قرضاً دون شرط دفعه إلى فلان، ثم طلب من الموظف ذلك بعد القرض؛ جاز.جـ ـ وإن أعطي المبلغ قرضاَ بشرط دفعه إلى فلان في بلد كذا، فإن لم يقصد المقرض ضمان المقترض خطر الطريق، جازت الحوالة بالاتفاق، وإن قصد بذلك ضمان خطر الطريق لم يصح العقد عند الجمهور كالسفتجة كما بينت في بحث القرض، وجازت المعاملة عند الحنابلة." (القسم الثالث، الفصل الأول، المبحث السادس، عقد الصرف، شرائطه، مایترتب علی اشتراطه، ٥/ ٣٦٧٣، ط: دارالفکر)فقط والله أعلم
                                                  
عنوان: قرض کی تاخیر میں عدالت کا اضافی رقم کا حکم دینا
سوال: ایک کمیٹی کی مد  میں میں نے ایک شخص کو گیارہ لاکھ چالیس ہزار روپے ادا کرنےہیں، اس نے اس سلسلے  میں عدالت سے رجوع کیا،اور میرے خلاف کیس دائر کیا(یہ 2020ء کی بات ہے)، اور عدالت نے حکم دیا کہ اب  اصل  رقم  کے علاوہ سالانہ 8 فیصد انٹرسٹ سود بھی ادا کرنا ہوگا، اب میں اس شخص کو عدالت کے سامنے اس کی اصل رقم گیارہ لاکھ چالیس ہزار ادا کرنا چاہ رہا ہوں ،مگر عدالت کا کہنا ہے کہ  پانچ سال گزرنے کے چارلاکھ چالیس ہزار  سود بھی لازمی ادا کرنا ہے، اس عدالتی فیصلہ کی بڑی وجہ مدعی مقدمہ کی اس  پر رضامندی بھی ہے، جب کہ میں کسی بھی صورت میں  سود کی رقم  کی ادائیگی پر تیار نہیں، اس بارے میں شرعی رہنمائی چاہیے۔
جواب: صورتِ مسئولہ میں گیارہ لاکھ چالیس ہزار روپے کی ادائیگی میں تاخیر کرنے کی وجہ سے عدالت کا سالانہ 8 فیصد  مزید رقم کی ادائیگی کافیصلہ شرعاً معتبر نہیں ہے،یہ اضافی رقم صریح سود ہے،جو کہ ناجائز اور حرام ہے،سائل پر صرف اصل رقم گیارہ لاکھ چالیس ہزار روپے کی ادائیگی لازم ہے، مدعی قرض خواہ  پرلازم ہے کہ عدالت کے سامنے اصل رقم کے علاوہ باقی رقم لینے سے انکار کرے، اور اصل رقم کے علاوہ   اضافی رقم مدعی کا لینا ناجائز اور حرام ہوگا،اس لیے سائل کے لیے بہتر ہوگا کی مدعی سے مل کر اس سودی رقم کو ختم کرنے کی کوشش کرے ۔ اگر مدعی راضی نہ ہو اور عدالت سائل کو سودی رقم دینے کا پابند کرے تو اس مجبوری میں سائل گناہ گار نہیں ہوگا ۔سودی معاملہ کرنے کے بارے میں سخت وعید آئی ہے، ایک حدیث میں  حضرت جابر رضی اللہ عنہ سے روایت ہے کہ جناب رسول اللہ ﷺ نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا یہ سب لوگ اس میں برابر ہیں یعنی اصل گناہ میں سب برابر ہیں  اگرچہ مقدار اور کام میں مختلف ہیں، ایک اور حدیث میں رسول اللہ صلی اللہ علیہ وسلم نے ارشاد فرمایا: ایک درہم سود کا کھانا چھتیس مرتبہ زنا کرنے ( کے گناہ )سے زیادہ ہے۔(مظاہر حق)قرآن پاک میں ہے:"{وَاَحَلَّ اللّٰهُ الْبَیْعَ وَحَرَّمَ الرِّبٰوا}."[ البقرۃ 275)”ترجمہ:اللہ تعالیٰ نے خرید و فروخت کو حلال اور سود کو حرام قرار دیا ہے۔(بیان القرآن)“وفيه ايضاً:"{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ كُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه}."(البقرة، 278۔279)“ترجمہ:اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو، اگر تم ایمان والے ہو، پھر اگر تم (اس پر عمل) نہ  کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے۔“(بيان القرآن)مسلم شریف میں ہے:"عن جابر قال: ‌لعن ‌رسول ‌الله صلى الله عليه وسلم أكل الربا، وموكله، وكاتبه، وشاهديه، وقال: هم سواء."(كتاب المساقاة، باب لعن آكل الربا ومؤكله، 1219/3، ط: دار إحياء التراث العربي)سنن  الدر قطنی میں ہے:"عن عبد الله بن حنظلة أن النبي صلى الله عليه وسلم ، قال: الدرهم ربا ‌أشد ‌عند ‌الله تعالى من ستة وثلاثين زنية في الخطيئة."(كتاب البيوع، 405/3، ط: مؤسسة الرسالة)فتاوی شامی میں ہے:"(قوله ‌كل ‌قرض جر نفعا حرام) أي إذا كان مشروطا كما علم مما نقله عن البحر."(كتاب البيوع، فصل في القرض، مطلب كل قرض جر نفعا حرام، 166/5، ط: سعید)فقط واللہ اعلم
                                                  
عنوان: اسلامی بینک میں ملازمت کرنا
سوال: اسلامک بینکنگ میں نوکری جائز ہے؟
جواب: واضح رہے کہ بینک (خواہ مروجہ اسلامی ہو یا روایتی، اس ) کا مدار سودی نظام پر ہے، اور  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  یا کم سے کم ان کاموں میں معاون ہوتے ہیں اور یہ سب ناجائز و حرام ہیں۔لہذا بینک  کی ملازمت  ناجائز ہے خواہ وہ کسی بھی شعبہ میں ہو، اور تنخواہ بھی حرام ہے، اس لیے  بینک کے علاوہ  کسی اور جگہ  جائز ملازمت تلاش کرنی چاہیے، اور سود کی گندگی سے اپنے  آپ  کو محفوظ رکھنے کی پوری کوشش کرنی چاہیے؛  کیوں کہ حرام  کے مقابلے میں حلال  مال  تھوڑا   ہی کیوں  نہ ہو  اس میں  سکون اور برکت   ہوتی ہے،  جب کہ حرام مال خواہ  کتنا ہی زیادہ  ہو اس  میں بے برکتی، تباہی اور بربادی ہوتی ہے۔       ارشاد باری  تعالی ہے:"{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ  فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ}."[البقرة: 278، 279]ترجمہ:"اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔"(از بیان القرآن)ارشاد باری تعالیٰ ہے:"{يَمْحَقُ اللَّهُ الرِّبَا وَيُرْبِي الصَّدَقَاتِ}." [البقرة: 276]      ترجمہ:" اللہ سود کو مٹاتے ہیں ،  اور صدقات کو بڑھاتے ہیں۔"(از بیان القرآن)حدیثِ مبارک  میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»". (الصحیح لمسلم ، باب لعن آكل الربا ومؤكله، ج:3،ص؛1219،ط: دار احیاء التراث ، بیروت)ایک اور حدیثِ مبارک  میں ہے:"وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل. رواهما ابن ماجه والبيهقي في شعب الإيمان". (مشکاة المصابیح، باب الربوا، ص: 246، ط: قدیمی)فقط واللہ اعلم
                                                  
عنوان: خریداروں سے ایک روپیہ زائد لینے کا حکم
سوال: میری موبائل ریچارج کی دکان ہے ،ریچارج تقریباً 299، 249، 349 اس طرح سے ہوتے ہیں ،اکثروبیشتر ہمارے پاس کھلے پیسے نہیں ہوتے ،جس وجہ سے کسٹمر سے 299کے 300، اور 349  کے350 لے لیتے ہیں، اس طرح ایک روپیہ زائد لینے کا کیا حکم ہے ؟
جواب: صورت مسئولہ میں جب کسٹمر کو ریچاج کی مد میں 299، یا 249 روپے مثلاً منتقل کیے جاتے ہیں، تو دکاندار کسٹمر سے اتنی ہی رقم لینے کا حق رکھتا ہے ، اب اگر کسٹمر کا ایک روپیہ بچتا ہے تو دکاندار کو چاہیے کہ وہ ایک روپیہ کسٹمر کو واپس کردے ، اور اگر دکاندار کے پاس کھلے پیسے موجود نہیں ہوتے تو 249 کے بجائے ممکن ہو تو پوری رقم یعنی 250 یا 300 کسٹمر کی طرف منتقل کردینی چاہیے ۔ ایک روپیہ کسٹمر کی اجازت کے بغیر رکھنا جائز نہیں ہے ، البتہ اگر پیسے کھلے نہ ہوں اور کسٹمر کو بتادیا جائے اور وہ اپنی رضامندی اور خوشی سے  چھوڑ دے تو یہ جائز ہے ۔ لیکن کسٹمر کو مجبور نہیں کرسکتا۔نیز یہ بھی ممکن ہے کہ اگر دکاندار کے پاس کھلے پیسے نہ ہو ں تو  جو کسٹمر کی رقم مثلاً ایک روپیہ بنتا ہے اس کے بدلے میں کوئی چیز مثلًا ٹافی وغیرہ خریدار کو دے دے ۔فتاوی شامی میں ہے:"‌لا ‌يجوز ‌لأحد ‌من ‌المسلمين ‌أخذ ‌مال أحد بغير سبب شرعي۔"(كتاب الحدود‌‌، باب التعزير: 4/ 61، ط: سعید) مجلۃ الاحکام العدلیۃ میں ہے:"(المادة 96) : لا يجوز لأحد أن يتصرف في ملك الغير بلا إذنه."(‌‌المقالة الثانية في بيان القواعد الكلية الفقهية،ص:27،ط؛دار الجیل)فقط واللہ اعلم
                                                  
عنوان: یونٹ لنکڈ انشورنس پلان (Unit Linked Insurance Plan) کے تحت انوسٹمنٹ کرنا
سوال: جو انشورنس یونٹ لنک کے تحت ہوتی ہے، کیا وہ جائز ہے؟اگر ہم فکسڈ ڈیپوزٹ سرٹیفیکٹ کسی اسلامی بنک سے خریدتے ہیں تو کیا وہ شرعئ جائز ہے؟
جواب: 1۔یونٹ لنکڈ انشورنس پلان (Unit Linked Insurance Plan) انشورنس کا ایک طریقہ  ہے، جس میں لوگوں سے رقم لی جاتی ہے، جس میں سے آدھی رقم بطورِ انشورنس کے نکال لی جاتی ہے اور دوسری آدھی رقم مختلف کمپنیوں کے شئیرز یا بینک بونڈز میں لگادی جاتی ہے، جس پر بینک سود فراہم کرتا ہے۔انشورنس از روئے شرع ناجائز اور حرام ہے اور بینک بونڈز میں پیسے انوسٹ کرنا جس پر بینک سود فراہم کرتا ہے،یہ بھی ناجائز اور حرام ہے، اور  مختلف شئیرز میں انوسٹمنٹ کے جائز ہونے کے لیے کئی شرائط کا لحاظ رکھنا ضروری ہے، اگر ان شراط کا لحاظ رکھ کر انوسٹمنٹ کی جائے، تو یہ جائز ہے، ورنہ نہیں۔لہٰذاسوال میں ذکر کردہ  یونٹ لنکڈ انشورنس پلان (Unit Linked Insurance Plan) کا طریقہ تقریباً ناجائز معاملات پر مشتمل ہے، لہٰذا اس پلان کے تحت انوسٹمنٹ کرنا جائز نہیں ہے، اس سے اجتناب لازم ہے۔2۔ مروجہ اسلامی بینکوں کے معاملات پوری طرح شریعت کے موافق نہیں ہیں، لہٰذا کسی بھی اسلامی بینک میں کسی قسم کی انوسٹمنٹ کرنا شرعاً جائز نہیں ہے۔قرآنِ کریم میں ہے:﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾ [المائدة: 90]صحیح مسلم  میں ہے:"عَنْ جَابِرٍ، قَالَ: «لَعَنَ رَسُولُ اللهِ صَلَّى اللهُ عَلَيْهِ وَسَلَّمَ اٰكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»."(3/1219، کتاب المساقات،دار احیاء التراث ، بیروت)فتاوی شامی میں ہے:"وسمي القمار قمارًا؛ لأنّ كل واحد من المقامرين ممن يجوز أن يذهب ماله إلى صاحبه، و يجوز أن يستفيد مال صاحبه وهو حرام بالنص."(کتاب الحظر و الإباحة، فصل في البیع، ج:6، ص:403، ط:سعید)فقط واللہ اعلم
                                                  
عنوان: لائن کے ذریعے گھر میں آنے والے پانی کو فروخت کرنے کا حکم
سوال: لائن کے ذریعے گھر میں آنے والےپانی کو شرعی اور قانونی اعتبار سے فروخت کرسکتے ہیں یا نہیں؟وضاحت:پانی کو کس طرح بیچتے ہیں اور لوگوں کیا کہہ کر بیچتے ہیں؟جواب:لائن کا پانی لوگوں  کو منرل پانی ظاہر کرکے منرل پانی  ہی کی طرح چھوٹی اور بڑی بوتلوں میں ڈال کربیچتے ہیں۔
جواب: صورتِ مسئولہ میں لائن کے ذریعے گھر میں آنے والے پانی کو ٹینکی ،بوتل یا کسی بھی برتن میں محفوظ کرنے کے بعد اسے  شرعا فروخت کرسکتے ہیں ،البتہ لائن کا پانی لوگوں کو منرل پانی ظاہر کرنا ایک دھوکا دہی ہے جو کہ ناجائز ہے۔صحیح مسلم  میں ہے:"عن أبي هريرة؛ أن رسول الله صلى الله عليه وسلم مر على صبرة طعام. فأدخل يده فيها. فنالت أصابعه بللا. فقال "ما هذا يا صاحب الطعام؟ " قال: أصابته السماء. يا رسول الله! قال " أفلا جعلته فوق الطعام كي يراه الناس؟ ‌من ‌غش فليس مني"ترجمہ:" حضرت ابوہریرہ رضی اللہ عنہ سے روایت کی کہ رسول اللہ صلی اللہ علیہ وسلم غلے کی ایک ڈھیری کے پاس سے گزرے توآپ نے اپنا ہاتھ اس میں داخل کیا، آپ کی انگلیوں نے نمی محسوس کی تو آپ نے فرمایا: ” غلے کے مالک! یہ کیا ہے؟“ اس نے عرض کی: اے اللہ کے رسول! اس پر بارش پڑ گئی تھی۔ آپ نے فرمایا: ” توتم نے اسے (بھیگے ہوئے غلے) کو اوپر کیوں نہ رکھا تاکہ لو گ اسے دیکھ لیتے؟ جس نے دھوکا کیا، وہ مجھ سے نہیں۔“ (ان لوگوں میں سے نہیں جنہیں میرے ساتھ وابستہ ہونے کا شرف حاصل ہے۔) (صحيح مسلم، كتاب الإيمان، ‌‌ باب قول النبي صلى الله تعالى عليه وسلم " من غشنا فليس منا، ج:1، ص:99،رقم:101،   ط:دار إحياء التراث العربي)فتاوی ہندیہ میں ہے:"لا يجوز بيع الماء في بئره ونهره هكذا في الحاوي وحيلته أن يؤاجر الدلو والرشاء هكذا في محيط السرخسي فإذا أخذه وجعله في جرة أو ما أشبهها من الأوعية فقد أحرزه فصار أحق به فيجوز بيعه والتصرف فيه كالصيد الذي يأخذه كذا في الذخيرة وكذلك ماء المطر يملك بالحيازة كذا في محيط السرخسي.وأما بيع ماء جمعه الإنسان في حوضه ذكر شيخ الإسلام المعروف بخواهر زاده في شرح كتاب الشرب أن الحوض إذا كان مجصصا أو كان الحوض من نحاس أو صفر جاز البيع على كل حال وكأنه جعل صاحب الحوض محرز الماء بجعله في حوضه."(كتاب البيوع، الباب التاسع، الفصل في بيع الماء والجمد،  ج:3، ص:121،  ط: رشیدیة)فتاوی شامی میں ہے:"وقال الرملي: إن صاحب البئر لا يملك الماء كما قدمه في البحر في كتاب الطهارة في شرح قوله: وانتفاخ حيوان عن الولوالجية فراجعه، وهذا ما دام في البئر، أما إذا أخرجه منها بالاحتيال كما في السواني فلا شك في ملكه له لحيازته له في الكيزان ثم ‌صبه ‌في ‌البرك بعد حيازته. تأمل، ثم حرر الفرق بين ما في البئر وما في الجباب والصهاريج الموضوعة في البيوت لجمع ماء الشتاء بأنها أعدت لإحراز الماء فيملك ما فيها."(كتاب البيوع،  ج:5، ص: 67،  ط: سعيد)تبيين الحقائق ميں ہے:"لا يحل له أن يبيع المعيب حتى يبين عيبه لقوله عليه السلام: «لا يحل لمسلم باع من أخيه بيعا وفيه عيب إلا بينه له» رواه ابن ماجه وأحمد بمعناه «و مر عليه السلام برجل يبيع طعاما فأدخل يده فيه فإذا هو مبلول فقال من ‌غشنا ‌فليس ‌منا» رواه مسلم وغيره «وكتب عليه السلام كتابا بعد ما باع فقال فيه هذا ما اشترى العداء بن خالد بن هودة من محمد رسول الله صلى الله عليه وسلم اشترى منه عبدا أو أمة لا داء ولا غائلة ولا خبثة بيع المسلم للمسلم» رواه ابن ماجه."(کتاب البیوع ،باب خیار العیب،ج:4،ص:31،ط:المطبعہ الکبری)فتاویٰ شامی میں ہے:"لا يحل كتمان العيب في مبيع أو ثمن؛ لأن الغش حرام  ،إذا باع سلعة معيبة، عليه البيان." (كتاب البيوع، باب خيار العيب، ج:5، ص:47، ط:سعيد)فقط واللہ أعلم
                                                  
عنوان: گاڑی نقد پر فروخت کرنے کے بعد ادھار خریدنے کا حکم
سوال: میری گاڑی ہے میں دس لاکھ کی فروخت کردوں ایک شخص کو اور پھر اس شخص سے وہی گاڑی ادھار میں دوبارہ خرید لوں کچھ رقم دے دوں اور کچھ رقم ادھار کر لوں دو سال کی مدت کے لئے۔ ان دونوں عقدوں کا حکم کیا ہے؟ عقد اول مکمل ہونے کے بعد عقد ثانی ہوگا اول کے وقت ثانی کی شرط نہیں ہوگی نہ ذکر ہوگی۔ اول کے مکمل ہونے پر ثانی عقد ہوگا؟ کیا ایسا معاملہ کرنا جائز ہے ؟ اگر نہیں تو جائز صورت کیا ہوگی؟
جواب: صورتِ مسئولہ میں اگر سائل نے اپنی گاڑی کسی نقد پر دس لاکھ کی فروخت کر کے قیمت وصول کرلی اور گاڑی کا قبضہ بھی خریدنے والے کو دے دیا تو یہ بیع درست ہوئی، اس کے بعد کسی اور مجلس میں  اگر دوبارہ سائل اور خریدنے والے نے باہم رضامندی سے ادھار پر معاملہ کر لیا اور پہلے سے اس کی شرط نہیں لگائی گئی تھی تو یہ معاملہ جائز ہوگا،لیکن پہلے سے یہ طے کرنا کہ میں آپ کو نقد فروخت کرکے ادھار خریدوں گا  شرعا ناجائز اور سودی معاملہ ہے  جس سے اجتناب کرنا ضروری ہے ۔فتاوی شامی میں ہے:"(و) فسد (شراء ما باع بنفسه أو بوكيله) من الذي اشتراه ولو حكما كوارثه (بالأقل) من قدر الثمن الأول (قبل نقد) كل (الثمن) الأول. صورته: باع شيئاً بعشرة ولم يقبض الثمن ثم شراه بخمسة لم يجز وإن رخص السعر للربا خلافاً للشافعي (وشراء من لاتجوز شهادته له) كابنه وأبيه (كشرائه بنفسه) فلا يجوز أيضاً خلافاً لهما في غير عبده ومكاتبه (ولابد) لعدم الجواز (من اتحاد جنس الثمن) وكون المبيع بحاله (فإن اختلف) جنس الثمن أو تعيب المبيع (جاز مطلقاً)كما لو شراه بأزيد أو بعد النقد.(قوله: وفسد شراء ما باع إلخ) أي لو باع شيئاً وقبضه المشتري ولم يقبض البائع الثمن فاشتراه بأقل من الثمن الأول لايجوز زيلعي: أي سواء كان الثمن الأول حالاً أو مؤجلاً هداية، وقيد بقوله: وقبضه؛ لأن بيع المنقول قبل قبضه لايجوز ولو من بائعه كما سيأتي في بابه، والمقصود بيان الفساد بالشراء بالأقل من الثمن الأول. قال في البحر: وشمل شراء الكل أو البعض. (باب البيع الفاسد، ج: 5، ص: 73، ط: سعيد)فقط والله أعلم
                                                  
عنوان: کرپٹو کرنسی میں اسپاٹ ٹریڈنگ کرنا کیساہے؟/ حرام کمائی کرنے والے کا کھانا پینا کیساہے؟
سوال: 1۔ sopt trading cryptocurrency پر انویسٹ کرنا اور اس پر منافع لینا جائز ہے کہ نہیں؟2۔اگر جائز نہیں ہے تو جو اس سے نفع لے رہا ہے، اس کے ساتھ کھانا پینا جائز ہے کہ نہیں ؟
جواب: 1۔از روئے شرع کرپٹو کرنسی میں سپاٹ ٹریڈنگ جائز نہیں ہے،  کیوں کہ کرپٹوکرنسی "بٹ کوائن "محض ایک فرضی کرنسی ہے، اس میں حقیقی کرنسی کے بنیادی اوصاف اور شرائط موجود نہیں ہیں،اور نہ ہی اس میں حقیقت میں کوئی مادی چیز ہوتی ہے، اور اس میں قبضہ بھی نہیں ہوتا ،نیز پاکستان میں اسے قانونی کرنسی کی حیثیت بھی حاصل نہیں ہے ، لہذا کرپٹو کرنسی کا کام کرنا،یااس کے ذریعہ لین دین اورسرمایہ کاری کرنا اور منافع حاصل کرنا جائز نہیں ہے۔2۔صورت مسئولہ میں اگراس شخص کی آمدن  صرف یہی ہو، اور وہ ا پنی اس متعین حرا م آمدنی سے کھانا  کھلائے تو  جان بوجھ کر ایسے  شخص کا کھانا کھانا جائز نہیں ہےاوراگراس شخص کی آمدنی حلال بھی ہو اور حرام بھی اور دونوں آمدنی جدا جدا ہوں، تو ایسی صورت میں اگر وہ حرام آمدنی سے  کھانا کھلائے تو اس کا کھانا ، کھانا جائز نہیں ہوگا ،لیکن اگر حلال سے کھانا کھلائے تو پھر اس کاکھانا، کھانا  جائز ہوگا۔  اور اگر حلال اور حرام دونوں قسم کی آمدنی اس کے پاس اس طرح مخلوط ہو کہ ایک آمدنی کو  دوسری آمدنی سے ممتاز کرنا مشکل ہواور   آمدن بھی  اکثریت حرام ہو تو اس صورت میں بھی  اس کا کھانا کھانا جائز نہیں ہوگا،لیکن حلال آمدنی کی مقدار زیادہ ہو اور حرام آمدنی کی مقدار کم ہو تو ایسی صورت میں اس  کا کھانا کھانے  کی گنجائش ہے، لیکن اس صورت میں بھی اگر اجتناب کیا جائے تو زیادہ بہتر ہے۔قرآن مجید میں ہے:"يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ."(المائدة: الآية:90)ترجمہ:” اے ایمان والو :بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں شیطانی کام ہیں ،سواس سے بالکل الگ رہو،تاکہ تم کو فلاح ہو“۔ فتاوی شامی میں ہے:"لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص."(كتاب الحظر والإباحة ، فصل في البيع، ج: 6، ص: 403، ط: دارالفكر)المحيط البرهاني میں ہے:"وفي «عيون المسائل» : رجل أهدى إلى إنسان أو أضافه إن كان غالب ماله من حرام لا ينبغي أن يقبل ويأكل من طعامه ما لم يخبر أن ذلك المال حلال استقرضه أو ورثه، وإن كان غالب ماله من حلال فلا بأس بأن يقبل ما لم يتبين له أن ذلك من الحرام؛ وهذا لأن أموال الناس لا تخلو عن قليل حرام وتخلو عن كثيره، فيعتبر الغالب ويبنى الحكم عليه."(كتاب الإستحسان والكراهية، الفصل السابع عشر ....، ج: 5، ص: 367، ط: دارالکتب العلمیة)فتاوی ہندیہ  میں ہے:"أهدى إلى رجل شيئاً أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لا يقبل الهدية، ولا يأكل الطعام إلا أن يخبره بأنه حلال ورثته أو استقرضته من رجل، كذا في الينابيع."(كتاب الكراهية، الباب الثانی عشر فی الھدایا والضیافات، ج: 5، ص: 342، ط: رشیدیة)وفیه أیضاً:"آكل الربا وكاسب الحرام أهدى إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالاً لا بأس بقبول هديته والأكل منها، كذا في الملتقط."(کتاب الکراهیة، الباب الثانی عشر فی الھدایا والضیافات، ج: 5، ص: 343، ط: رشیدیة)فقط والله أعلم
                                                  
عنوان: بارڈر پر جانے کے لیے حکومت کی طرف سے ملنے والے ٹوکن کی خرید و فروخت کا حکم
سوال: ہمارے علاقے مکران بلوچستان کے بعض سرحدی علاقوں میں بارڈ ٹریڈ کے حوالے سے انتطامیہ علاقائی باشندوں کے ناموں اورگاڑیوں کی رجسٹریشن کے بعد انہیں بارڈ پار ایران جانے اورتیل (ڈیزل اورپیڑول )تجارت کی غرض سے پاکستان لانے کی اجازت دیتی ہے، انتظامیہ کی طرف سے روزانہ ایک فہرست شائع کی جاتی ہے، جن جن لوگوں کے نام لسٹ(فہرست )میں آتےہیں ،وہی لوگ بارڈر پر اپنی گاڑیوں کو گزارنے کے مجاز ہوں گے، جن کے ناموں اورگاڑیوں کا اندراج نہ ہو یا جن کی باری اورنوبت نہ ہو وہ بارڈر ٹریڈ کے ہرگز مجاز نہیں ہوں گے،انتظامیہ کی جانب سے جاری کرد ہ فہرست میں جن کے نام آجاتے ہیں تو کچھ لوگ اپنی باری اورنوبت دوسروں کو دیتے ہیں اوراس کے بدلے بڑی رقم وصول کرتے ہیں یہ باقاعدہ عام ہے ،معاوضہ کی رقم مارکیٹ ریٹ کےمطابق طے ہوتی ہے، کبھی کبھار مارکیٹ ریٹ ڈیڑھ  دولاکھ روپےسے بھی اوپر ہوجاتاہے ،جو لوگ اپنی باری دوسروں کو بیچ دیتے ہیں تو وہ اپنا اصل شناختی کارڈ مشتری (خریدار )کو دے دیتاہے ،پھر یہ خریدار اس شناختی کارڈ لے کر بارڈ انتظامیہ کو دکھا دیتاہے اورنام ونوبت دیکھ کر اسے گزرنے کےلیے ایک پرچی دیتے ہیں، جسے عرف میں ٹوکن کہا جاتا ہے اوربعض لوگ ایسے بھی ہیں، جن کے پاس گاڑی نہیں ہے، مگر انہوں نے اپنی شناختی کارڈ کی رجسٹریشن کروایا ہے ،وہ ٹوکن لےکر دوسرے گاڑی والوں کو فروخت کرتے ہیں  ۔اب دریافت طلب امریہ ہے کہ کیا اس طرح کی خریدوفروخت جائز ہے یا نہیں ؟حالاں کہ مارکیٹ میں اس کی بڑی ویلیوں پائی جاتی ہے اور لوگ اس میں بہت زیادہ رغبت رکھتے ہیں ۔
جواب: واضح رہے کہ حکومت کی طرف سے بارڈر پر جانے کے لیے جو ٹوکن یا اجازت نامہ ملتا ہے یہ سرکار کی طرف سے  صرف متعلقہ گاڑی والے کے لیے بارڈر پر جانے کا  ایک  حق ہے، یہ کوئی مال نہیں ہے اور حقوقِ مجردہ کی بیع شرعاً جائز نہیں ؛لہذا صورت ِ مسئولہ میں بارڈر پر جانے کے لیے حکومت کی طرف سے ملنے والے ٹوکن کو فروخت کرنا شرعاً جائز نہیں۔فتاوی شامی میں ہے:"وفي الأشباه لا يجوز ‌الاعتياض عن الحقوق المجردة كحق الشفعة...مطلب: لا يجوز ‌الاعتياض عن الحقوق المجردة (قوله: لا يجوز ‌الاعتياض عن الحقوق المجردة عن الملك) قال: في البدائع: الحقوق المفردة لا تحتمل التمليك ولا يجوز الصلح عنها. أقول: وكذا لا تضمن بالإتلاف قال: في شرح الزيادات للسرخسي وإتلاف مجرد الحق لا يوجب الضمان؛ لأن ‌الاعتياض عن مجرد الحق باطل إلا إذا فوت حقا مؤكدا، فإنه يلحق بتفويت حقيقة الملك في حق الضمان كحق المرتهن.مطلب: في ‌الاعتياض عن الوظائف والنزول عنها (قوله: وعلى هذا لا يجوز ‌الاعتياض عن الوظائف بالأوقاف) من إمامة وخطابة وأذان وفراشة وبوابة، ولا على وجه البيع أيضا؛ لأن بيع الحق لا يجوز كما في شرح الأدب وغيره وفي الذخيرة: أن أخذ الدار بالشفعة أمر عرف بخلاف القياس فلا يظهر ثبوته في حق جواز ‌الاعتياض عنه. اهـ. أقول: والحق في الوظيفة مثله والحكم واحد."(كتاب البيوع، مطلب في بيع الجامكية، ج:4، ص:518، ط:دار الفكر)الاشباہ والنظائرمیں ہے:"الحقوق ‌المجردة ‌لا ‌يجوز ‌الاعتياض ‌عنها.كحق الشفعة؛ فلو صالح عنه بمال بطلت ورجع به ولو صالح المخيرة بمال لتختاره بطل ولا شيء لها، ولو صالح إحدى زوجتيه بمال لتترك نوبتها لم يلزم ولا شيء لها، هكذا ذكروه في الشفعة.وعلى هذا لا يجوز الاعتياض عن الوظائف في الأوقاف.وخرج عنها حق القصاص وملك النكاح، وحق الرق فإنه يجوز الاعتياض عنها ."(كتاب البيوع، ‌‌بيع المعدوم باطل، ص:178، ط:دار الكتب العلمية)فتح القدیرمیں ہے:"لأن ‌بيع ‌الحقوق المجردة لا يجوز كالتسييل وحق المرور."(كتاب البيوع، باب بيع الفاسد، ج:6، ص:340، ط:دار الفكر)فقط واللہ اعلم
                                                  
عنوان: سائینو ٹرانس کمپنی میں ممبر شپ لینا اور اس میں کام کا حکم
سوال: مفتی صاحب ایک کمپنی کے بارے میں آپ کی راہ نمائی ضرورت تھی، جس کا نام سائینو ٹرانس (sinotrans/sino)ہے،اس کمپنی کی جو معلومات ملی ہیں وہ درج ذیل ہیں۔(1):اس کمپنی کا اصل کاروبار چائنہ میں ہےاور چائنہ کے بھی نو شہروں میں اس کے کام کے مراکز اور سروسز مہیا ہیں ،اس کا کام کسی بھی طالب تک اشیاء استعمال کی ترسیل ہے ۔اس کام کا طریقہ کار کچھ یوں ہے کہ مثلاً: ایک شخص چائنہ کے شہر شنگھائی میں رہتا ہے، اس کو ایک کلو گھی کی ضرورت ہے ،وہ کمپنی کی ایپ پر اپنا آرڈر بک کروائے گاتو اس کمپنی کا ایجنٹ جو پاکستان یا چائنہ یا دنیا کے کسی بھی ملک سے اس کےآرڈر کی تصدیق کرے گا تو اس ایجنٹ کی تصدیق کے بعد کمپنی کا کوئی ملازم جو چائنہ میں موجود ہے، وہ شنگھائی شہر میں اس شخص تک مطلوبہ چیزکو پہنچا دے گااور یہ ایجنٹ نے جو تصدیق کی ہے پاکستان ،چائنہ یا دنیا کے کسی ملک سے، اس کو اس آرڈر کی تصدیق کے پیسے ملتے ہیں اور ایک ایجنٹ روزانہ صرف دو آرڈر کو کلک کرسکتا ہے،اس کے اس کو پیسے ملتے ہیں۔(2):اس کمپنی میں بطور ایجنٹ شامل ہونے کی شرائط یہ ہے جن نو شہروں میں اس کمپنی کا کام ہے ،کسی بھی شہر میں ایجنٹ(آرڈر کی تصدیق کرنےوالا)بننے کے لیے کمپنی نے کچھ فیس رکھی ہے جو بطور ایڈوانس سکیورٹی کے ہے اور یہ فیس سال بعد واپس کردی جاتی ہے پورا سال کام کرنے کی وجہ سے، کمپنی کواعتماد ہوجاتا ہےجس کی وجہ سے سکیورٹی کی ضرورت نہیں رہتی،جیسے شنگھائی کی فیس (3200) بتیس سو روپے ہےاور زیجنگ کی فیس اڑسٹھ سو (6800) روپے، جس شہر کی فیس جتنی زیادہ ہے اس میں آرڈر کی تصدیق پر پیسے بطور نفع کے زیادہ ملتے ہیں مثلاً: شنگھائی میں کام کا ایجنٹ بننے والا ایک کلک کی تصدیق پر ایک سو تیس(130)نفع کماتا ہے اور زیجنگ والا ایک کلک کی تصدیق پر دوسو ساٹھ(260)روپے کماتاہے۔نیز ایک سال سے قبل اگر معاہدہ ختم کمپنی کرے یا ایجنٹ تو کرسکتا ہے اور پندرہ دن کے اندر اس کے بطور سکیورٹی جمع کروائے پیسے واپس مل جائیں گے۔(2)اس کمپنی میں نیٹ ورک مارکیٹنگ کے طرز پر ایک کام یہ ہے کہ اگر اس میں آپ مزید افراد کو شامل کریں تو شامل کرسکتے ہیں،یہ مزید افراد کا شامل کرنا اختیاری ہےلیکن اس پر درج ذیل مراعات ملتی  ہیں: (1)اگر پانچ بندے مزیدشامل کئے تو پہلی بار پندرہ سو روپیہ(1500)بطور انعام ملے گا،اس کے ساتھ ان پانچ بندوں کی کمائی کا دس فیصد بھی ملے گا۔مثلا ً:ان پانچ بندوں میں سے ہر ایک کو اگر روزانہ ایک سو تیس ملتے ہیں تو ہر ایک کے تیرہ روپے اس پہلے بندے کو جس نے ان کو شامل کیا اس کو ملیں گے۔ (2):اگربارہ بندے شامل کئے تو مستقل ہرماہ چھ ہزار تنخواہ ملے گی ،نیز ان بارہ کا دس فیصد نفع بھی ملے گا ،اس کے ساتھ کمپنی کی طرف سے چار قسطوں میں ایک لاکھ روپیہ ملے گا ،جس میں کمپنی کی تشہیر کا ایک پروگرام کروانا ہوگا ،جس میں مرد عورت سب شامل ہوسکتےہیں،یہ صورت اختیاری ہے، ایجنٹ اختیار کرناچاہے تو ٹھیک ورنہ کمپنی کی طرف سے مجبور نہیں ہے۔ (3):اگر تیس بندے شامل کئے تو کمپنی کی طرف سے ماہانہ اسی ہزار سے ڈیڑھ لاکھ تک تنخواہ ملے گی ،ایک چائنہ کا وزٹ ویزہ فری ہوگا،اس کے ساتھ شامل کردہ لوگوں کی کمائی کا روزانہ کی بنیاد پر دس فیصد اس شخص کو ملے گا، یہ صورت اختیاری ہے، ایجنٹ اختیار کرناچاہے تو ٹھیک ورنہ کمپنی کی طرف سے مجبور نہیں ہے، نیز ان تمام صورتوں میں اگر اس نے جن لوگوں کو شامل کیا وہ مزید لوگوں کو شامل کرتے ہیں تو ان سب لوگوں کی کمائی کا اس پہلے بندے کو نصف فائدہ ہوگا ،مثلاً: زید نے عمرو کو شامل کیا،عمرو نے بکر کو شامل کیااور بکر نے خالد کو تو اگر خالد کو ایک سو تیس ملے گا تو اس کا دس فیصد یعنی تیرہ روپے بکر کو مل جائیں گے،تیرہ کا نصف چھ روپے بکر ملیں گے اور دو روپے عمرو کو اور ایک روپیہ خالد کو بھی ملے گا،اس کی وجہ یہ ہے کمپنی نے کام کرنے والوں میں کیٹگری سسٹم بنایا ہے۔مثلا ً:زید نے عمرو کو شامل کیااور عمرو نے بکر کو اور بکر نے خالد کو تو عمرو Aگریڈ ہے،بکر Bگریڈ ہےاور خالدC گریڈ ہےتو بکر خالد کا افسر ہے بغیر واسطہ کےاوریہ خالد کے مسائل کو حل کرے گا،اگر اس سے حل نہ ہوا تو عمرو جو بکر کا افسر ہے وہ اس مسئلہ کو حل کرے گا۔اگر اس سے بھی نہ ہو تو زید یہ مسئلہ حل کرے گا۔اگر اس سے بھی نہ ہو تو پھر اس بندے کو کمپنی سے رابطہ کرواکر مسئلہ حل کروائےگا۔(3):اس کمپنی میں اس ایجنٹ کے کام سے ہٹ کر ایک مزید شعبہ ہے جس میں اگر کوئی شخص ایک ہزار روپیہ جمع کرائے تو تین دن بعد تیرہ سو ملے گا۔یعنی تین سو نفع،ہرروز کا ایک سو روپیہ نفع ملے گا۔اگر تیرہ سو جمع کرائےگا تو سولہ سو روپیہ نفع ملے گا۔ مذکورہ تمام تر تفصیلات وہ ہیں جو کمپنی یا کمپنی میں کام کرنے والوں کی طرف سے ملی ہیں۔ان کے ساتھ کمپنی کا ایک پہلو مزید بھی ہے جو اس کمپنی کے کاروبار کو مشکوک بناتا ہے کہ یہ کہیں فراڈ نہ ہو اور کمپنی کے حضرات اس کو ذکر کرنے سے گریزکریز کرتے ہیں ۔وہ یہ کہ اس کمپنی کا مطمع نظر اپنے ایجنٹ کی تعداد میں اضافہ کرنا ہےنہ کہ گاہگوں میں۔وہ اس طرح کہ کمپنی ایجنٹ کی زیادتی کے لیے غیرمعدود اشتہاربازی کرتی ہے اور اپنی کمپنی میں ہر شخص کو آنے کا موقع فراہم کرتی ہے کسی پر کوئی پابندی نہیں لگاتی۔حالاں کہ کاروبار میں تو اس کا الٹ معاملہ ہوتا ہے۔دوسری بات یہ ہے ایک ایجنٹ صرف دوآرڈر کی تصدیق کا اہل ہے اس سے زیاد کا نہیں اگر یہ کمپنی واقعی کاروبار میں سنجیدہ ہے تو یہ کم بندوں سے زیادہ کام لیتی نہ کہ زیادہ بندے رکھ کر ان سے اتنا محدود کے نہ ہونے کے برابرکام لیا جائے۔نیز اس کمپنی کی کوئی ایسی چیز نہیں جس کی یہ تشہیر کرے یا اپنے مصنوعات کی تشہیر میں اپنے ایجنٹوں کو استعمال کرے۔تاکہ اس کی مصنوعات دوسرے ممالک میں بھی بک سکیں لیکن ایجنٹ دوسرے ملک سے وہ بھی جزو وقتی اور محدودکاروائی کے درکار ہیں ۔
جواب: صورت ِ مسئولہ میں سائینو ٹرانس کمپنی میں   ممبر شب حاصل کرنا  اور اس میں کام کرنا  درج ذیل وجوہات کی بناء پر شرعاً جائز نہیں ہے  :مذ کورہ کمپنی میں کام کی حیثیت اجارہ کی ہے اور اجارہ میں اجیر سے کوئی عوض نہیں لیا  جاتا ،بلکہ اجیر کو اس کے کام کے عوض اجرت اور محنتانہ دیا جاتا ہے ،جب کہ مذکورہ کمپنی میں ممبر بننے کے لیے اجیر سے رقم کا مطالبہ کیا جاتا ہے جو کہ شرعاً جائز نہیں ۔مذکورہ کمپنی  کا طریقہ کا ر نیٹ ورک مارکیٹنگ پر مشتمل ہے جس میں دوسرے افراد کو شامل کرنے کی صورت میں کمیشن ملتی ہے  اور پھر یہ سلسلہ چلتا رہتا ہے ،اوراسی بنیادپرلوگ اس کے ممبربنتے ہیں، گویاکمیشن کومستقل تجارتی شکل دے رکھی ہے، جب کہ اسلامی معیشت میں کمیشن کومستقل تجارتی حیثیت کہیں حاصل نہیں۔مذکورہ کمپنی میں رقم انوسٹ کرنے کی صورت میں متعین نفع دیا جاتا ہے جوکہ شرعاً جائز نہیں ہے ۔لہذا مذکورہ کمپنی  کا ممبر بننا اور اس میں کام کرنا شرعاً جائز نہیں ہے ،اس سے اجتناب کرنا چاہیے۔حدیث میں ہے :"عن سعيد بن عمير الأنصاري قال: سئل رسول الله - صلى الله عليه وسلم - أيُّ الكسب أطيب؟قال: "عمل الرجل بيده، وكلّ بيعٍ مبرورٍ".(شعب الإیمان،باب التوکل بالله عزوجل ،ج:2،ص:434،مکتبة الرشد)الکاشف عن حقائق السنن میں ہے :"قوله: (مبرور) أي مقبول في الشرع بأن لا يكون فاسدًا، أو عند الله بأن يكون مثابًا به".(کتاب البيوع،باب الکسب وطلب الحلال،ج:7،ص:2112،مکتبة نزار)فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل".(باب المهر،ج:3،ص:156،سعید)فتاوی ہندیہ میں ہے :"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر۔۔۔۔۔(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط. فإن قال على أن لك من الربح مائة درهم أو شرط مع النصف أو الثلث عشرة دراهم لا تصح المضاربة كذا في محيط السرخسي."(کتاب المضاربة،الباب الأول في تفسير المضاربة،ج:4،ص:287،دارالفکر)در مختار میں ہے :"(وكون الربح بينهما شائعا) فلو عين قدرا فسدت."(کتاب المضاربة،ج:5،ص:648،سعید)فقط والله أعلم
                                                  
عنوان: امتحانی فیس سے بچ جانے والی رقم کا حکم
سوال: میں ایک عصری مدرسے میں امتحان کی انتظامیہ کا رکن ہوں، ہم امتحان کے لیے طلبہ کرام سے مناسب و متعین رقم وصول کرتے ہیں، امتحان ختم ہونے کے بعد ہمارے پاس کچھ نہ کچھ رقم انہیں بچوں کے دیے ہوئے روپوں میں سے باقی رہ جاتی ہے۔اب سوال یہ ہے کہ کیا یہ رقم ان طلبہ کو واپس کرنا ضروری ہوگا؟ یا ان سے پوچھے بغیر کسی دوسری مد میں استعمال کرنے کی گنجائش ہوسکتی ہے؟ برائے مہربانی اس کی وضاحت فرمادیں۔
جواب: واضح رہے کہ طلبہ سے امتحاني فيس کے نام سے جو رقم لی جاتی ہے چوں کہ وہ دورانِ امتحان امتحانی سہولیات، صفحات،نگران و عملہ اور دیگر امتحانی ضروریات کے اخراجات پورے کرنے کی غرض سے لی جاتی ہے، اس لیے اس رقم کا امتحان کے متعلق کاموں میں استعمال کرنا ضروری ہے، اگر امتحان کے بعد کچھ رقم بچ جائے، تو علی الحساب هر طالب علم كو رقم واپس لوٹانا ضروری ہوگا۔ تاہم ا گر امتحانی فیس کے نام سے رقم لیتے وقت طلبہ سے یا ان کے سرپرستوں سے اس بات کی اجازت لے لی جائے کہ ”بچ جانے والی رقم ادارہ اپنی صواب دید پر مدرسہ کی دیگر  ضروریات اور مصارف میں خرچ کرے گا۔“ تو یہ اجازت معتبر ہوگی، اس کے بعد بچ جانے والی رقم کو مدرسہ کی دیگر  ضروریات میں خرچ کرنا جائز ہوگا۔ مجلہ الأحکام العدلیہ میں ہے:"(المادة 96): لا يجوز لأحد أن يتصرف في ملك الغير بلا إذنه. (المادة 97): لا يجوز لأحد أن يأخذ مال أحد بلا سبب شرعي."(‌‌المقدمة، ‌‌المقالة الثانية في بيان القواعد الكلية الفقهية، ص:27، ط:كارخانه تجارتِ كتب، آرام باغ، كراتشي)فقط والله أعلم
                                                  
عنوان: حرام چیزوں میں مستعمل ہونے والی چیزوں کا کاروبار کرنا
سوال: چرس بنانے یا پکانے کے لیے استعمال کرنے والے ٹشوپیپر کے کاروبار کرنا جائز ہے یا نہیں ؟ یہ معلوم ہو کہ یہ بندے چرس کے لیے ہی استعمال کرتا ہے ۔
جواب: صورت مسئولہ میں جو  ٹشوپیپرفروخت کیا جارہا ہے،اگر اس کا استعمال جائز ناجائز دونوں طرح کے امور میں ہوتاہےتو اس کا خریدنا بیچنا جائز ہے اور اگر اس کا استعمال صرف گناہ کے کام کے لیے ہی ہوتاہے تو اسے بیچنے سے اجتناب کیا جائے۔فتاوی شامی میں ہے:"( و ) جاز ( بيع عصير ) عنب ( ممن ) يعلم أنه ( يتخذه خمراً )؛ لأن المعصية لا تقوم بعينه بل بعد تغيره۔ وقيل: يكره؛ لإعانته على المعصية، ونقل المصنف عن السراج والمشكلات: أن قوله: ممن أي من كافر، أما بيعه من المسلم فيكره، ومثله في الجوهرة و الباقاني وغيرهما، زاد القهستاني معزياً للخانية: أنه يكره بالاتفاق، (بخلاف بيع أمرد ممن يلوط به وبيع سلاح من أهل الفتنة )؛ لأن المعصية تقوم بيعنه، ثم الكراهة في مسألة الأمرد مصرح بها في بيوع الخانية وغيرها، واعتمده المصنف على خلاف ما في الزيلعي و العيني وإن أقره المصنف في باب البغاة.قلت: وقدمنا ثمة معزياً للنهر أن ما قامت المعصية بعينه يكره بيعه تحريماً، وإلا فتنزيهاً فليحفظ توفيقاً."( كتاب الحظر و الإباحة، فصل في البيع، ج: 6، ص: 391،  ط: دار الفکر)فتاوی شامی میں ہے:"وما كان سببا لمحظور ‌فهو ‌محظور اهـ."(كتاب الحظر والإباحة، ج: 6، ص: 350، ط: دار الفكر)فقط والله أعلم
                                                  
عنوان: کریڈٹ یا ڈیبٹ کارڈ کے ذریعہ ملنے والے کیش بیک کی رقم وصول کرنا حلال ہے یا نہیں؟
سوال: مجھے کیش بیک کے متعلق سوال کرنا تھا کہ یہ جائز ہے یا نہیں؟ ،یعنی   "کریڈٹ کارڈ " یا "ڈیبٹ کارڈ"  سے میں پیسے ادا کروں اور بینک مجھے کچھ پیسے واپس کردے تو کیا حکم ہوگا ؟
جواب: صورت مسئولہ میں کریڈٹ کارڈ (Credit  Card)بنوانا، استعمال کرنابذات خود ناجائز ہے۔ کیوں کہ کریڈٹ کارڈ بنوانے والے اور کریڈٹ کارڈ جاری کرنے والوں کے درمیان جو معاہدہ ہوتا ہے ، وہ سودی لین دین(مثلاًمقررہ مدت میں رقم کی عدمِ ادائیگی پر متعین سودی جُرمانہ) کی شرائط کے ساتھ مشروط ہوتا ہے، جس طرح سود لینا حرام ہے، اسی طرح اس کا معاہدہ کرنا بھی شرعاحرام ہے، اور اِس معاہدے کی وجہ سے کریڈٹ کارڈ  کا  استعمال بھی جائز نہیں ہے۔لہذا اگر  اِس کے استعمال کرنے پر بینک کی طرف سے کچھ کیش بیک ملے تو اُس کا استعمال بھی جائز نہیں ہوگا۔باقی ڈیبٹ کارڈ (Debit Card)بنوانا اور  خریداری وغیر ہ میں اس کا استعمال کرنا بذات خود جائز ہے،کیوں کہ  اس کی حصولیابی میں سودی معاہدہ یا بعدازاں سودی لین دین نہیں کرنا پڑتا۔ تاہم ڈیبٹ کارڈ کے ذریعہ خرید و فروخت پر  ملنے والے کیش بیک کی رقم حلال ہے یا حرام؟ اس میں کچھ تفصیل ہے، اگر وہ کیش بیک بعینہٖ بینک سے مل رہا ہو جیسا کہ سوال میں مذکور  ہے، تو اُس کا وصول کرنا جائز نہیں ہوگا، یہ سود کے حکم میں ہے۔ مزید تفصیل کے لیے مندرجہ ذیل فتویٰ ملاحظہ کریں:ڈیبٹ کارڈ یا کریڈٹ کارڈ کے استعمال پر ملنے والے ڈسکاؤنٹس اور پوائنٹس کا حکمقرآنِ کریم میں ہے:"{يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ ، فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ} [البقرة: 278، 279]"ترجمہ: ’’اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔‘‘(از بیان القرآن)صحیح مسلم میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»"( باب لعن آكل الربا ومؤكله،3/1219، ط:دار احیاء التراث-بیروت) ترجمہ:’’حضرت جابر رضی اللہ تعالیٰ عنہ سے روایت ہے کہ  رسولِ کریم ﷺ نے  سود  کھانے (لینے) والے پر،  سود کھلانے (دینے)  والے پر،  سودی لین دین  لکھنے والے پر اور اس کے گواہوں پر سب ہی پر لعنت فرمائی ہے نیز آپ ﷺ نے فرمایا کہ یہ سب (اصل گناہ میں) برابر ہیں۔‘‘البحر الرائق میں ہے:"ولا يجوز قرض جر نفعا بأن أقرضه دراهم مكسرة بشرط رد صحيحة أو أقرضه طعاما في مكان بشرط رده في مكان آخر..وفي الخلاصة :القرض بالشرط حرام." (كتاب البيع، باب المرابحة  والتولية ،فصل في بيان التصرف في المبيع والثمن قبل القبض، 6/ 133، ط:دار الكتاب الإسلامي)فتاوٰی شامی میں ہے:"وفي الأشباه ‌كل ‌قرض ‌جر ‌نفعا حرام.قال ابن عابدين: (قوله ‌كل ‌قرض ‌جر ‌نفعا حرام) أي إذا كان مشروطا كما علم مما نقله عن البحر."(كتاب البيوع، باب القرض، مطلب ‌كل ‌قرض ‌جر ‌نفعا حرام، 5/ 166، ط: سعید)فقط واللہ اعلم
                                                  
عنوان: کرایہ داری کی مختلف صورتوں کے احکام
سوال: کسی علاقہ میں مکان کا ایک معروف کرایہ مثلاً بیس ہزار ہو،جس میں معمولی کمی بیشی کی گنجائش ہوتی ہے،اسی طرح مالک مکان کرایہ دار سے ایڈوانس رقم کا مطالبہ کرتا ہے،تاکہ یوٹیلٹی بلز یا کسی قسم کے نقصان کی تلافی جمع شدہ ایڈوانس رقم سے کی جا سکے،یہ بھی تقریباً ہر علاقے کی نوعیت کے اعتبار سے کرایہ کی طرح معروف ہوتا ہے،معمولی کمی بیشی اس میں بھی پائی جاتی ہے۔کرایہ کی مد میں ہو یا ایڈوانس کی مد میں دونوں صورتوں میں معمولی کمی بیشی عاقدین کی رضامندی سے طے ہو جاتی ہے، جس سے نزاع واختلاف کا خدشہ بھی عموماً باقی نہیں رہتا،اس صورتِ حال کے کو مدِ نظر رکھ کر چند سوالات کے جوبات مطلوب ہیں۔1۔مالک مکان کرایہ دار سے یہ کہے کہ:  اگر تم ایڈوانس کرایہ ایک لاکھ کے بجائے دو لاکھ دیتے ہو، تو معروف کرایہ سے کم کرایہ آپ سے طے کر وں گا،مثلاً معروف کرایہ دس ہزار ہے ، زیادہ ایڈوانس  کی وجہ سے پانچ یا سات ہزار  کرایہ پر مکان دے دوں گا،تو کیا ایسا کرنا شبہ ربا کے زمرے میں    آئے گا، اور ناجائز ہو گا یا  یہ صورت جائز ہوگی؟2۔اگر کرایہ دار یا مالک مکان کہے کہ گھر کا کرایہ تو دس ہزار ہی رہے گا،لیکن ہر ماہ سات ہزار کرایہ ادا کیا جائے گا،باقی تین ہزار کرایہ کی رقم ایڈوانس میں جو ایک لاکھ کی جگہ دو لاکھ جمع کرائی ہے،اس سے کٹوتی کر کے وصول کی جائے گی،کیا ایسا کرنا جائز ہے؟3۔بعض اوقات مالک مکان اور کرایہ دار کے درمیان یہ طے ہو  جاتا ہے کہ ایک سال کا ایڈوانس کرایہ وصول کیا جائے گا،اور سیکیورٹی ڈپازٹ کی مد میں کچھ بھی و صول نہیں کیا جائے گا،چوں کہ مالک مکان کو یک مشت زیادہ رقم مل رہی ہوتی ہے، اس وجہ سے مالک مکان اور کرایہ دار کے درمیان یہ معاملہ معروف کرایہ سے کم  کرایہ پرطے پاتا ہے، مثلاً ہر ماہ کا کرایہ دس ہزار ہے، اس حساب سے سال کاکرایہ ایک لاکھ بیس ہزار بنتا ہے،  لیکن کرایہ دار اور مالک مکان عقد اجارہ کے وقت  ایک لاکھ بیس ہزار کے بجائے، سال بھر کا کرایہ پیشگی  دینے کی وجہ سے  سال کا کرایہ ایک لاکھ طے کر لیتے ہیں،کیا ایسا معاملہ کرنا شرعاً جائز ہوگا؟4۔کسی علاقہ کے معروف کرایہ اور ایڈوانس سے قطع نظراور اس کا حوالہ اور تذکرہ کیے بغیر مالک مکان یا کرایہ دار کی جانب سے کسی متعین ایڈوانس اور متعین کرایہ کی عوض مکان یا دکان کے اجارہ کی پیشکش ہو،  اور فریقِ ثانی اسے قبول کرلے،خواہ ایڈوانس کم اور کرایہ زیادہ ہو یا کرایہ زیادہ اور ایڈوانس کم ہو، اس کا تذکرہ کیے بغیر ایسا معاملہ کرنا شرعاً جائز ہے یا نہیں؟5۔کوئی شخص اپنی مکمل بلڈنگ کسی دوسرے کو کرایہ پر دیتا ہے،جس میں کئی فلیٹ ہوتے ہیں، کرایہ پر لینےوالا اس کے فلیٹ کو الگ الگ کرایہ پر دے دیتا ہے ،کیا اس طرح کرنا شرعاً جائز ہے؟6۔پانچویں صورت میں ایک طریقہ یہ بھی اختیار کیا جاتا ہے کہ بلڈنگ یا مکان کا مالک دوسرے شخص سے کہتا ہے کہ تم اسے کرایہ پر  دو اور جو نفع ہو گا وہ ہمارے درمیان طے شدہ تناسب سے تقسیم ہوگا،جیسا کہ حرمین شریفین کے ہوٹل وغیرہ کی بلڈنگ میں بھی یہ صورت اختیار کی جاتی ہے،کیا ایسا معاملہ کرنا جائز ہے؟
جواب: واضح رہے کہ  مالک مکان کا کر ایہ دار سے سیکورٹی کے طور پر (ایڈوانس)  رقم وصول کرناشرعاً جائز ہے، اور ایڈوانس  کی مد میں وصول کردہ رقم ابتداءً مالک مکان کے پاس امانت ہوتی ہے، جبکہ عرفاً مذکورہ رقم استعمال کرنے کی اجازت ہوتی ہے،  اس بناء  پر انتہاءً مذکورہ رقم کی حیثیت  قرض کی ہوتی ہے، اور ایڈوانس  رقم پر قرض کے احکام لاگو ہوتے ہیں۔نیز قرض پر مشروط نفع حاصل کرنا سود ہوتا ہے، لہذا1۔ زیادہ  ایڈوانس جمع کرا نے کی وجہ سے کرایہ میں کمی کرنا شرعاً سود  ہونے کی وجہ ناجائز وحرام ہوگا۔2۔ایسا کرنا جائز ہوگا۔3۔سال بھر کا پیشگی کرایہ دینے کی وجہ سے باہمی رضامندی  سے کرایہ میں کمی کرنا جائز ہوگا۔4۔اس صورت میں اگر معروف کرایہ اور ایڈوانس کا تذکرہ کیے بغیر بھی  مالک مکان  کرایہ دار سے  زیادہ ایڈوانس لے کرکم کرایہ طےکرتا ہے،توپہلی صورت کی طرح یہ بھی  سود ہونے کی وجہ سے ناجائز وحرام ہوگا،اور اگر ایڈوانس کم ہو اور کرایہ زیادہ ہو تو یہ صورت شرعاً جائز ہے۔5۔کرایہ پر مکمل بلڈنگ لینے کے بعد  اس کے فلیٹ آگے کرایہ پر دینا جائز ہے،البتہ بلڈنگ کے مالک نے آگے کرایہ پر دینے کی پابندی لگائی ہو،اور آگے کرایہ داری کا معاملہ ایسے شخص کے ساتھ ہو جس کاکام پہلے کرایہ دار سے مختلف ہو ،اور اس سےبلڈنگ کو نقصان پہننچتاہو،تو پھر ایسا کرنا جائز نہیں ہوگا،اور آگے کرایہ پر دینے کی صورت میں پہلے کرایہ دار اور مالک کے درمیان طے شدہ کرایہ سے زیادہ کرایہ پر دینا  بھی جائز نہیں ہے،البتہ دو صورتوں میں آگے زیادہ  کرایہ پر دینا جائز ہوگا،پہلی صورت یہ کہ جس کرنسی میں مالک اور کرایہ دار کا معاملہ ہوا ہے ،کرایہ دار دوسرے کرایہ دار کے ساتھ اس کے علاوہ کسی دوسری کرنسی یا متعین چیز  پر معاملہ کریں،یا کرایہ داراس بلڈنگ میں کچھ اضافی کام کریں ،مثلاً:رنگ، ٹائل وغیرہ لگا دیں،یا الماری بیڈ وغیرہ رکھ دیں،تو ان صورتوں میں اس کے لیے زیادہ کرایہ وصول کرناجائز ہے ۔6۔اس صورت میں اگر مالک دوسرے شخص کو وکیل بناتاہے،اور دوسرا شخص بطورِ وکیل مالک کی طرف سے آگے کرایہ داری کا معاملہ کرتا ہے،تو اس  میں اجرت مجہول ہونے کی وجہ سے یہ معاملہ شرعاًجائز نہیں ہے،اور اگر یہ وکالت کے علاوہ کوئی دوسری صورت ہے،تو اس کی وضاحت کرکے معلوم کیا جائے۔  النتف فی الفتاوی میں ہے:"‌‌الربا في القروض،فاما في القروض فهو على وجهين،احدها ان يقرض عشرة دراهم باحد عشر درهما او باثني عشر ونحوها والآخر ان يجر الى نفسه منفعة بذلك القرض او تجر اليه وهو ان يبيعه المستقرض شيئا بارخص مما يباع او يؤجره او يهبه او يضيفه او يتصدق عليه بصدقة او يعمل له عملا يعينه على اموره او يعيره عارية أو يشتري منه شيئا بأغلى مما يشتري او يستأجر اجارة باكثر مما يستأجر ونحوها ولو لم يكن سبب ذلك هذا القرض لما كان ذلك الفعل فان ذلك ربا وعلى ذلك قول ابراهيم النخعي كل دين جر منفعة لا خير فيه."(‌‌كتاب الولاء، ‌‌الربا في القروض، ج:1، ص:484، ط:مؤسسة الرسالة - بيروت)دررالحکام شرح مجلۃ الاحکام میں ہے:"‌الضرورات ‌تبيح ‌المحظورات.الضرورة هي العذر الذي يجوز بسببه إجراء الشيء الممنوع."( ‌الضرورات ‌تبيح ‌المحظورات،مادۃ:21، ج:1، ص:37، ط:دارالجیل)فتاوی شامی میں ہے:"وفي الخانية: ‌رجل ‌استقرض ‌دراهم ‌وأسكن المقرض في داره، قالوا: يجب أجر المثل على المقرض؛ لأن المستقرض إنما أسكنه في داره عوضا عن منفعة القرض لا مجانا وكذا لو أخذ المقرض من المستقرض حمارا ليستعمله إلى أن يرد عليه الدراهم اهـ وهذه كثيرة الوقوع، والله - تعالى - أعلم."(كتاب الإجارة، مطلب في استئجار الماء مع القناة واستئجار الآجام والحياض للسمك، ج:6، ص:63، ط:ایچ ایم سعید)فتاوی ہندیہ میں ہے:"‌لو ‌كان ‌للمستأجر على الآجر دينار والأجرة دراهم فتقاصا يجوز، وإن كان الجنس مختلفا بالتراضي. كذا في الوجيز للكردري."(كتاب الإجارة، الباب الثاني والثلاثون في المتفرقات، ج:4، ص:523، ط:رشیدیه )دررالحکام شرح مجلۃ الاحکام میں ہے:"تلزم الأجرة بشرط التعجيل يعني لو شرط كون الأجرة معجلة، يلزم المستأجر تسليمها إن كان عقد الإجارة واردا على منافع الأعيان أو على العمل ففي الصورة الأولى للآجر أن يمتنع عن تسليم المأجور وفي الصورة الثانية للأجير أن يمتنع عن العمل إلى أن يستوفيا الأجرة وعلى كلتا الصورتين لهما المطالبة بالأجرة نقدا فإن امتنع المستأجر عن الإيفاء فلهما فسخ الإجارة.تلزم الأجرة بشرط التعجيل: أي إذا شرط إعطاء الأجرة معجلة سواء أكان ذلك في أثناء عقد الإجارة أو بعده (انظر المادة 83)سؤال: إن شرط التعجيل مناف لمقتضى العقد وفيه منفعة لأحد الطرفين ومقتضى ذلك أن تفسد به الإجارة فلم لم تفسد؟ الجواب: بما أن الإجارة عقد معاوضة فلا يكون شرط التعجيل في الأجرة مخالفا لمقتضى العقد لأن عقد الإجارة كالبيع يجب التعجيل فيه ولكن يسقط التعجيل في الإجارة لمانع المساواة.وبما أن المساواة حق من حقوق المستأجر فبالتعجيل يكون قد أسقط ذلك الحق فيعود الممنوع بزوال المانع."(الكتاب الثاني الإجارة، الباب الثالث في بيان مسائل تتعلق بالأجرة، الفصل الثاني المسائل المتعلقة بسبب لزوم الأجرة، ج:1، ص:531، ط:دارالجیل)وفیہ ایضاً:"المعروف عرفا كالمشروط شرطا وفي الكتب الفقهية عبارات أخرى بهذا المعنى " الثابت بالعرف كالثابت بدليل شرعي " و " المعروف عرفا كالمشروط شرعا " و " الثابت بالعرف كالثابت بالنص " والمعروف بالعرف كالمشروط باللفظ، وقد سبق لنا أن عرفنا العرف والعادة. فإليك الأمثلة على هذه القاعدة: لو اشتغل شخص لآخر شيئا ولم يتقاولا على الأجرة ينظر للعامل إن كان يشتغل بالأجرة عادة يجبر صاحب العمل على دفع أجرة المثل له عملا بالعرف والعادة، وإلا فلا، كذلك إذا اشترى شخص من آخر شيئا بعشر ليرات ولم يعين نوع الليرة يرجع إلى النوع المتعارف في تلك البلدة كأن يكون المتعارف الليرة العثمانية مثلا فتعتبر هي التي وقع عليها العقد، كما لو ذكرت."(المقالة الثانية في بيان القواعد الكلية الفقهية، مادۃ:43، المعروف عرفا كالمشروط شرطا، ج:1، ص:51، ط:دارالجیل)الأصل لمحمد بن الحسن میں ہے:"شعبة بن الحجاج عن حماد عن إبراهيم في ‌رجل‌استأجر ‌دارا ‌فآجرها بأكثر من أجرها، أنه قال: ذلك ربا.وقال أبو حنيفة: إذا استأجر الرجل عبدا يخدمه فأراد أن يؤاجره من غيره ليخدمه كان ذلك له، ولا يكون مخالفا، وإن كان استفضل في أجره شيئالم يطب له الفضل إلا أن يعينه ببعض متاعه،أو يعينه المستأجر الأول في عمله بشيء قليل، أو بشيء بنفسه أو ببعض أجرائه، فإن فعل ذلك طاب له الفضل."(‌‌كتاب الحيل، باب الوجه في الخدمة وفضول أجورهم والثقة في ذلك، ج:9، ص:415، ط:دار ابن حزم، بيروت)فتاوی شامی میں ہے:"(تصح) (إجارة حانوت) أي دكان ودار بلا بيان ما يعمل فيها) لصرفه للمتعارف (و) بلا بيان (من يسكنها) فله أن يسكنها غيره بإجارة وغيرها كما سيجيء (وله أن يعمل فيهما) أي الحانوت والدار (كل ما أراد) فيتد ويربط دوابه ويكسر حطبه ويستنجي بجداره ويتخذ بالوعة إن لم تضر ويطحن برحى اليد وإن به ضر به يفتى قنية (غير أنه لا يسكن) بالبناء للفاعل أو المفعول (حدادا أو قصارا أو طحانا من غير رضا المالك أو اشتراطه) ذلك (في) عقد (الإجارة) ؛ لأنه يوهن البناء فيتوقف على الرضا."(قوله فله أن يسكنها غيره) أي ولو شرط أن يسكنها وحده منفردا سرى الدين وهذا في الدور والحوانيت ط ومثله عبد الخدمة فله أن يؤجره لغيره، بخلاف الدابة والثوب، وكذا كل ما يختلف باختلاف المستعمل كما في المنح.(قوله؛ لأنه يوهن إلخ) قال الزيلعي: فحاصله أن كل ما يوهن البناء أو فيه ضرر ليس له أن يعمل فيها إلا بإذن صاحبها، وكل ما لا ضرر فيه جاز له بمطلق العقد واستحقه به. (قوله فيتوقف على الرضا) أي رضا المالك أو الاشتراط."(كتاب الإجارة، ‌‌باب ما يجوز من الإجارة وما يكون خلافا فيها، ج:6، ص:28، ط:‌‌ایچ ایم سعید)وفیہ ایضاً:" ولو آجر بأكثر تصدق بالفضلإلا في مسألتين: إذا آجرها بخلاف الجنس أو أصلح فيها شيئا.""(قوله بخلاف الجنس) أي جنس ما استأجر به وكذا إذا آجر مع ما استأجر شيئا من ماله يجوز أن تعقد عليه الإجارة فإنه تطيب له الزيادة كما في الخلاصة. (قوله أو أصلح فيها شيئا) بأن جصصها أو فعل فيها مسناة وكذا كل عمل قائم؛ لأن الزيادة بمقابلة ما زاد من عنده حملا لأمره على الصلاح كما في المبسوط."(كتاب الإجارة، ‌‌باب ما يجوز من الإجارة وما يكون خلافا فيها، ج:6، ص:29، ط:‌‌ایچ ایم سعید)دررالحکام شرح مجلۃا لاحکام  میں ہے:"(‌إذا ‌شرطت ‌الأجرة ‌في ‌الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل."(الكتاب الحادي عشر الوكالة، الباب الثالث في بيان أحكام الوكالة، مادۃ:‌إذا ‌شرطت ‌الأجرة ‌في ‌الوكالة وأوفاها الوكيل، ج:3، ص:573، ط:دارالجیل)بدائع الصنائع میں ہے:"وأما الذي يرجع إلى ما يقابل المعقود عليه وهو الأجرة والأجرة في الإجارات معتبرة بالثمن في البياعات لأن كل واحد من العقدين معاوضة المال بالمال فما يصلح ثمنا في البياعات يصلح أجرة في الإجارات وما لا فلا وهو أن تكون الأجرة مالا متقوما معلوماوغير ذلك مما ذكرناه في كتاب البيوع.‌والأصل ‌في ‌شرط ‌العلم ‌بالأجرة قول النبي صلى الله عليه وسلم «من استأجر أجيرا فليعلمه أجره» والعلم بالأجرة لا يحصل إلا بالإشارة والتعيين أو بالبيان وجملة الكلام فيه أن الأجر لا يخلو إما إن كان شيئا بعينه وإما إن كان بغير عينه فإن كان بعينه فإنه يصير معلوما بالإشارة ولا يحتاج فيه إلى ذكر الجنس والصفة والنوع والقدر سواء كان مما يتعين بالتعيين أو مما لا يتعين كالدراهم والدنانيرويكون تعيينها كناية عن ذكر الجنس والصفة والنوع، والقدر على أصل أصحابنا."(کتاب الاجارة، فصل في أنواع شرائط ركن الإجارة، ج:4، ص:193، ط:مطبعة الجمالية بمصر)فقط واللہ اعلم
                                                  
عنوان: وراثت میں بہنوں کا حصہ/ بھائیوں کابہنوں کو حصہ نہ دینے کا حکم
سوال: میرےوالدمحترم کاانتقال 2006ءمیں ہواتھا، اس وقت میرےوالدکاایک شادی ہال تھا، جس کی موجودہ قیمت تقریبا30کروڑسےزیادہ ہے، اورایک مکان ہےجس میں ہم بہن بھائی رہائش پذؔیرہیں، اس مکان کی قیمت تقریبا5کروڑسےزیادہ ہے، اس کےعلاوہ ایک دکان تھی، اورایک پلاٹ میری والدہ کےنام پرتھا،جس پر وہ مالکانہ قبضہ وتصرف بھی رکھتی تھی، 2022ء میں میری والدہ کاانتقال ہوگیاتھا،  ورثاء میں چھ بیٹےاورتین بیٹیاں ہیں، چھ بیٹوں میں سےدوبیٹوں کوان کی رضامندی اورخوشی سےحصہ دےکران کوفارغ کردیاتھا، اس کی وجہ یہ تھی کہ ان دوبھائیوں نےکورٹ میں کیس کردیاتھا، اس وجہ سےان کےساتھ مصالحت کرکےان کوان کاحصہ دیاتھا، اب چاربھائی اپنی بہنوں کوحصہ دینانہیں چاہ رہےہیں، اگردےبھی رہےہیں توبہت ہی کم حصہ دےرہےہیں، سوال یہ ہےکہ بہنوں کاوراثت میں کتناحصہ بنےگا؟شرعی راہ نمائی فرمائیں۔جائیدادکی مکمل قیمت اس وقت تقریبا40کروڑروپےہے۔
جواب: صورت ِ مسئولہ میں والدین کےترکہ  میں جس طرح بیٹوں کاحق ہےاسی طرح بیٹیوں کابھی حق ہے، بھائیوں کاترکہ پر قبضہ کرکےبہنوں کوان کےحق سےمحروم رکھنایاان کےشرعی حصےسےان کاحصہ کم کرکےدیناگناہ ِکبیرہ ہے، اورآخرت میں پکڑاورعذاب کا باعث ہے،روایت میں آتاہےکہ جوشخص کسی کی ایک بالشت زمین ظلماًدبائےگاقیامت کےدن وہ زمین سات زمینوں  تک اس کی گردن میں بطورِ طوق ڈال دی جائےگی، لہذا اگرواقعتًا والدین کےترکہ پر بھائیوں نے قبضہ کیاہواہے، اوربہنوں کوان کاحق نہیں دےرہےیاان کےشرعی حصےسےان کاحصہ کم کرکےدےرہےہیں تو یہ بھائی سخت گناہ گار ہیں ، ان پرلازم ہےکہ  ناجائز قبضہ ترک کرکےکل مال ِوراثت کوجلدازجلدتقسیم کرکےبہنوں کوان کاپوراحق حوالہ کردیں۔ ورنہ آخرت میں بدترین عذاب کا سامنا کرنا پڑے گا۔بہنوں کاشرعی حصہ بھائیوں کےشرعی حصےکےمقابلےمیں نصف ہے۔ترکہ کی تقسیم کاشرعی طریقہ یہ ہےکہ مرحومین کے ترکہ  میں سے حقوق متقدمہ یعنی اُن کےتجہیز وتکفین کا خرچ نکالنے  کے بعد ، اگر مرحومین کےذمہ کوئی قرض   ہوتوکل مال سے  اسے ادا کرنے کے بعد،  اگر مرحومین نے کوئی جائز وصیت کی ہو تو باقی مال کے ایک تہائی ترکہ سے نافذ کرنے کے بعد، باقی کل منقولہ وغیرہ منقولہ ترکہ کو11حصوں میں تقسیم کرکےدو،دوحصےمرحومین کے  چاربیٹوں میں سےہربیٹےکواورایک ،ایک حصہ مرحومین کی ہربیٹی کوملےگا۔میت(والدین):مسئلہ:15بعدالتخارج:11بیٹابیٹابیٹابیٹابیٹابیٹابیٹیبیٹیبیٹی222222111متخارجمتخارج۔۔۔۔۔۔۔فیصدکےاعتبارسے100فیصدمیں  سے18.181فیصدمرحومین کےچاربیٹوں میں سےہربیٹےکواور9.090فیصدمرحومین کی ہربیٹی کو ملیں گے۔40کروڑروپےمیں سے72,727,272.72روپے مرحومین کے چاروں بیٹوں میں سے ہر ایک بیٹے کو،اور36,363,636.36 مرحومین کی ہر ایک بیٹی کو ملیں گے۔نوٹ: جن دو  بیٹوں کو مرحومہ  والدہ ان کی رضامندی سے زندگی میں حصہ دے چکےتھے،شرعاً اب ان کا اس میں کوئی حصہ نہیں ہے۔ارشادِربّانی ہے:{لِلذَّكَرِ مِثْلُ حَظِّ الأُنثَيَيْنِ} (سورۃ النسآء، الآیة:11)”لڑکےکاحصہ دولڑکیوں کےحصہ کےبقدرہے“(معارف القرآن)تفسیرابن کثیرمیں ہے:"فقوله تعالى: {يوصيكم الله في أولادكم للذكر مثل حظ الأنثيين} أي: يأمركم بالعدل فيهم، فإن أهل الجاهلية كانوا يجعلون جميع الميراث للذكور دون الإناث، فأمر الله تعالى بالتسوية بينهم في أصل الميراث، وفاوت بين الصنفين، فجعل للذكر مثل حظ الأنثيين؛ وذلك لاحتياج الرجل إلى مؤنة النفقة والكلفة ومعاناة التجارة والتكسب وتجشم المشقة، فناسب أن يعطى ضعفي ما تأخذه الأنثى."(سورۃالنساء، الآية: 11، ج: 2، ص: 225، ط: دار طيبة للنشر والتوزيع)مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين."(‌‌کتاب البیوع، ‌‌باب الغصب والعارية، الفصل الأول، ج: 2، ص؛887، ط: المکتب الإسلامي) ترجمہ:”حضرت سعید ابن زیدسےرضی اللہ عنہ سےروایت ہےکہ رسول اللہ ﷺ نےفرمایا:جوشخص کسی کی ایک بالشت زمین ظلماًدبائےگاقیامت کےدن وہ زمین سات زمینوں  تک اس کی گردن میں بطورِ طوق ڈال دی جائےگی۔“(مظاہرحق)بدائع الصنائع میں ہے :"وأما حكم الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا.أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه عليه الصلاة والسلام أنه قال: من غصب شبرا من أرض طوقه الله تعالى من سبع أرضين يوم القيامة...(وأما) الذي يرجع إلى الدنيا، فأنواع: بعضها يرجع إلى حال قيام المغصوب، وبعضها يرجع إلى حال هلاكه، وبعضها يرجع إلى حال نقصانه، وبعضها يرجع إلى حال زيادته.(أما) الذي يرجع إلى حال قيامه فهو وجوب رد المغصوب على الغاصب."(کتاب الغصب، فصل في حكم الغصب، ج: 7، ص: 148، ط: دار الکتب العلمیة)فتاویٰ ہندیہ میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا."(کتاب الصلح، الباب الخامس عشر في صلح الورثةالخ، ج: 4، ص: 268، ط: دار الفکر)فقط واللہ أعلم
                                                  
عنوان: طلبہ سے جرمانہ وصول کرنا
سوال: ایک ادارے میں یہ اصول ہے کہ صبح آٹھ بجے کے بعد آنے والے طلبہ سے مالی جرمانہ 20 روپے وصول کیا جاتا ہے، مزید تاخیر سے آنے والے طلبہ سے 50 روپے، اور زیادہ تاخیر سے آنے والے طلبہ سے 100 روپے بھی لیے جاتے ہیں، مزید برآں اگر کوئی بچہ جرمانہ نہ دے، تو  زبردستی تلاشی لے کر  جرمانہ لیا جاتا ہے، اور جن کے پاس جرمانہ کی رقم نہیں ہوتی، انہیں جرمانہ کی رقم جمع کروانے کے لیے گھر بھی واپس کیا جاتا ہے۔کیا درج بالا صورتحال میں یا کسی بھی سزا کے طور پر طلبہ سے مالی جرمانہ وصول کرنا شرعاً درست ہے یا نہیں؟
جواب: صورتِ  مسئولہ میں تاخیر سے آنے والے طلبہ  سے   جرمانہ وصول کرنا،  شرعاً  جائز نہیں ہے، لہذا  جن طلبہ سے  اب تک  جرمانے کے طور پر نقد رقم وصول کی گئی ہو، انہیں وصول کردہ  رقم واپس کرنا مذکورہ ادارہ کی انتظامیہ  پر لازم ہوگا، طلبہ کی اجازت کے بغیر مذکورہ رقم کا استعمال شرعا جائزنہیں ہوگا۔پس  مذکورہ ادارہ میں مالی جرمانہ وصول کرنے کا جو  معمول ہے،  اسے فوراً ختم کردینا چاہیے، طلبہ کی اصلاح کے لیے   ایسی جائز صورت اختیار کی جائے جس سےوہ  بروقت تعلیم گاہ حاضر ہونے کے عادی ہو جائیں۔فتاوی شامی میں ہے:"و أفاد في البزازية : أن معنى التعزير بأخذ المال على القول به إمساك شيء من ماله عنه مدةً؛ لينزجر ثم يعيده الحاكم إليه، لا أن يأخذه الحاكم لنفسه أو لبيت المال كما يتوهمه الظلمة إذ لايجوز لأحد من المسلمين أخذ مال أحد بغير سبب شرعي ... و في شرح الآثار: التعزير بالمال كان في ابتداء الإسلام ثم نسخ. اهـ."(کتاب الحدود، باب التعزیر، جلد : 4 ، صفحه : 61 ، طبع : سعید)فقط والله اعلم
                                                  
عنوان: مجبور کو قرض کے بجائے مہنگے داموں قسطوں پر چیز فروخت کرنے کا حکم
سوال: میں قسطوں پر موبائل فروخت کرنے کا کاروبار کرتا ہوں، میرے پاس کچھ مجبور گاہک نقد پیسے بطور ادھار مانگنے کے لیے آتے ہیں،  ان کی مختلف مجبوریاں ہوتی ہیں، مثلاً: مریض کے علاج یا شادی کے اخراجات یا کسی قرض خواہ کا قرض اتارنے کا معاملہ ہوتا ہے، بہرحال میں انہیں نقد پیسے اُدھار پر دینے سے انکار کرتا ہوں، تاکہ سود سے بچ سکوں، اس کی بجائے میں انہیں موبائل قسطوں پر فروخت کردیتا ہوں، مثلاً:  گاہک کو ایک لاکھ روپے کی ضرورت ہوتی ہے، تو میں ایک لاکھ بیس ہزار روپے کی قیمت والا موبائل قسطوں پر اسے 2 لاکھ 40 ہزار روپے میں بیچ دیتا ہوں، پھر وہ مارکیٹ میں جاکر موبائل فروخت کردیتا ہے، اور نقد پیسے حاصل کرلیتا ہے، چوں کہ مارکیٹ کے اصول کے مطابق وہ موبائل دکاندار ایک ہزار کاٹ کر ایک لاکھ 19 ہزار روپے میں خریدتا ہے، نیز وہ دکاندار بھی ہمارا  جاننے والا ہوتا ہے۔پھر ان نقد پیسوں میں سے میں ایک لاکھ روپے اسی کے پاس چھوڑ دیتا ہوں، باقی 15 ہزار روپے بطورِ پہلی قسط کے میں کاٹ لیتا ہوں، اس کے علاوہ 3 ہزار روپے ڈاکومینٹیشن اور دو ہزار روپے منشی کی کمیشن کے طور پر اس سے کاٹے جاتے ہیں، اور یہ فکس ہے، ہر گاہک کے ذمّے ہے، تو  فی الحال اس کی ضرورت کے مطابق ایک لاکھ روپے اسے مل جاتے ہیں، اور موبائل کی قیمت 2 لاکھ چالیس ہزار روپے میں سےاب دو لاکھ 25 ہزار روپے اس کے ذمّے باقی رہ جاتے ہیں، جو اس نے آئندہ 12 ماہ میں ماہانہ قسطوں میں مکمل ادا کرنے ہوتے ہیں۔یہ مکمل طریقہ کارگاہک کو پہلے سمجھا دیا جاتا ہے، یا اس کو پہلے سے معلوم ہوتا ہے، اور یہ اس کی رضامندی سے ہوتا ہے۔کیا قسطوں پر موبائل بیچنے کا یہ طریقہ  شرعًا جائز ہے؟ اگر اس میں کوئی شق شرعًا جائز نہ ہو تو اس کو شرعی لحاظ سے کیسے درست کیا جائے؟میں سود کو حرام سمجھتا ہوں، اور اس سے مکمل اجتناب کرنا چاہتا ہوں۔ بعض علماء نے بتایا کہ یہ بیعِ عینہ ہے، جس کو کرنے پر حدیث شریف میں وعید وارد ہوئی ہے، کیا واقعی یہ بیعِ عینہ میں داخل ہے؟ اور بیعِ عینہ مکروہ ہے یا حرام؟برائے مہربانی اس بارے میں ہماری راہ نمائی فرمائیں۔
جواب: صورتِ مسئولہ میں خرید و فروخت کا مذکورہ طریقہ کار شرعًا ناجائز اور ”بیعِ عینہ“ ہی کی ایک صورت ہے،  جو کہ سود خوری کا ایک بدترین راستہ ہے۔ رسولِ اکرم صلی اللہ علیہ وسلم نے اس قسم کے عقد کو ذلت و رسوائی کا سبب قرار دیا ہے، جیسا کہ ”سنن ابی داؤد“ میں بروایت حضرت عبد اللہ بن عمر رضی اللہ عنہما رسولِ اکرم صلی اللہ علیہ وسلم کا فرمان منقول ہے:"عن ابن عمر، قال: سمعت رسول الله صلى الله عليه وسلم يقول: «إذا تبايعتم بالعينة، وأخذتم أذناب البقر، ورضيتم بالزرع، وتركتم الجهاد، سلط الله عليكم ذلا، لا ينزعه حتى ترجعوا إلى دينكم»."(كتاب البيوع، باب في النهي عن العينة، رقم الحديث:3462، ج:3، ص:274، ط: المكتبة العصرية، صيدا بيروت)ترجمہ: ”جب تک تم بیعِ عینہ کرتے رہوگے، اور جانوروں کی دیکھ بھال میں لگے رہوگے، اور زراعت میں گم ہوجاؤ گے، اور جہاد چھوڑ دوگے، تو اللہ تعالیٰ تم پر ذلت و رسوائی مسلط کردے گا، اور اس وقت تک تم پر مسلط رہے گی، یہاں تک کہ تم دوبارہ دین کی طرف نہ لوٹ آؤ۔“نیز مذکورہ طریقہ کار میں جہاں ایک ضرورت مندکی حاجت پوری کرنے کے بجائے دنیاداری اور مفاد پرستی کا عنصر غالب ہے، وہیں قرض دینے کی نیکی اور حسنِ سلوک سے اعراض بھی لازم آتا ہے، کیوں کہ اصل مقصود ضرورت مند کی حاجت روائی ہونی چاہیے۔نیز قرض پر مشروط نفع اٹھانا  شرعا ممنوع ہے،  مسئولہ صورت میں موبائل  کی خرید و فروخت  مقصود نہیں،  اصل مقصد نقدی کا حصول ہے،  اور  براہِ راست قرض دے کر نفع حاصل کرنے سے بچنے کے لیے خرید و فروخت کا مذکورہ طریقہ اختیار کیا جا رہا ہے، جو کہ سراسر ناجائز اور واجب الترک ہے، اسے معمول بنانا درست نہیں ہے، اسی طرح اس سے نفع حاصل کرنا بھی حلال نہیں ہے۔ لہٰذا اگر اس طرح کا عقد کرلیا ہے تو اسے فوری طور پر ختم کردینا چاہیے، اور اللہ رب العزت سے اپنے اس عمل پر سچے دل سے توبہ کرنا ضروری ہے، اور آئندہ کےلیے اس عمل سے بچنے کا خوب اہتمام کیا جائے، اور اگر کوئی ضرورت مند قرض کے لیے آئے تو وسعت ہو تو اسے قرضِ حسنہ ہی دیا جائے، احادیثِ مبارکہ میں قرض کی صورت میں بھی کسی کے ساتھ تعاون کرنے کی بڑی فضیلت آئی ہے، چنانچہ ایک روایت میں ہے:"عن البراء قال: قال رسول الله صلى الله عليه وسلم: «من منح منحة لبن أو ورق أو هدى زقاقا كان له مثل عتق رقبة». رواه الترمذي." (مشكاة المصابيح، كتاب الزكاة، باب فضل الصدقة، الفصل الثاني، رقم الحدیث:1917، ج:1، ص:598، ط:المكتب الإسلامي بيروت)ترجمہ: ”حضرت براء رضی اللہ تعالیٰ عنہ راوی ہیں کہ رسولِ کریم صلی اللہ علیہ وسلم نے فرمایا کہ: جو شخص دودھ کا جانور کسی کو عاریۃً دے یا چاندی (یعنی روپیہ وغیرہ) بطورِ قرض دے یا کسی راستہ بھولے ہوئے اور نابینا کو کوچہ و راستہ میں راہ بتائے تو اس کو ایک غلام آزاد کرنے کی مانند ثواب ہو گا۔“ایک دوسری روایت میں ہے:"عن عمران بن حصين، قال: قال رسول الله صلى الله عليه وسلم: ‌من ‌كان ‌له ‌على ‌رجل حق، فمن أخره، كان له بكل يوم صدقة."(حديث عمران بن حصين، رقم الحدیث:19977، ج:33، ص:188، ط:مؤسسة الرسالة بیروت)ترجمہ: ”حضرت عمران بن حصین رضی اللہ عنہ سے روایت ہے کہ رسول اللہ صلی اللہ علیہ وسلم نے فرمایا کہ جس آدمی کا کسی دوسرے بھائی پر کوئی حق (قرضہ وغیرہ) واجب الادا ہو اور وہ اس مقروض کو ادا کرنے کے لیے دیر تک مہلت دے دی تو اس کو ہر دن کے عوض صدقہ کا ثواب ملے گا۔“رد المحتار علي الدر المختار میں ہے:مطلب في بيع العينة"(قوله: في بيع العينة) اختلف المشايخ في تفسير العينة التي ورد النهي عنها. قال بعضهم: تفسيرها أن يأتي الرجل المحتاج إلى آخر ويستقرضه عشرة دراهم ولا يرغب المقرض في الإقراض طمعا في فضل لا يناله بالقرض فيقول لا أقرضك، ولكن أبيعك هذا الثوب إن شئت باثني عشر درهما وقيمته في السوق عشرة ليبيعه في السوق بعشرة فيرضى به المستقرض فيبيعه كذلك، فيحصل لرب الثوب درهما وللمشتري قرض عشرة. وقال بعضهم: هي أن يدخلا بينهما ثالثا فيبيع المقرض ثوبه من المستقرض باثني عشر درهما ويسلمه إليه ثم يبيعه المستقرض من الثالث بعشرة ويسلمه إليه ثم يبيعه الثالث من صاحبه وهو المقرض بعشرة ويسلمه إليه، ويأخذ منه العشرة ويدفعها للمستقرض فيحصل للمستقرض عشرة ولصاحب الثوب عليه اثنا عشر درهما، كذا في المحيط، ... وقال محمد: هذا البيع في قلبي كأمثال الجبال ذميم اخترعه أكلة الربا. وقال - عليه الصلاة والسلام - «إذا تبايعتم بالعينة واتبعتم أذناب البقر ذللتم وظهر عليكم عدوكم»."(باب الصرف، ج: 5، ص: 273 ٥ / ٢٧٣، ط: دار الفكر)فتح القدیر میں ہے:"ثم الذي يقع في قلبي أن ما يخرجه الدافع إن فعلت صورة يعود فيها إليه هو أو بعضه كعود الثوب أو الحرير في الصورة الأولى، وكعود العشرة في صورة إقراض الخمسة عشر فمكروه، وإلا فلا كراهة إلا خلاف الأولى على بعض الاحتمالات كأن يحتاج المديون فيأبى المسئول أن يقرض بل أن يبيع ما يساوي عشرة بخمسة عشر إلى أجل فيشتريه المديون ويبيعه في السوق بعشرة حالة، ولا بأس في هذا فإن الأجل قابله قسط من الثمن والقرض غير واجب عليه دائما بل هو مندوب، فإن تركه بمجرد رغبة عنه إلى زيادة الدنيا فمكروه أو لعارض يعذر به فلا، وإنما يعرف ذلك في خصوصيات المواد وما لم ترجع إليه العين التي خرجت منه لا يسمى بيع العينة؛ لأنه من العين المسترجعة لا العين مطلقا وإلا فكل بيع بيع العينة."(كتاب الكفالة، ج:7، ص:213، ط:دار الفكر بيروت)فقط واللہ اعلم
                                                  
عنوان: آب زمزم کو زیادہ قیمت پر بیچنے کا حکم
سوال: کیا زمزم کے پانی کو زیادہ قیمت پر بیچ سکتے ہیں ؟
جواب: آبِ زمزم کو  ازخود محفوظ و قبضہ کرنے کےبعد عام مارکیٹ کی قیمت سے زیادہ قیمت پر بیچ سکتے ہیں، البتہ  مارکیٹ میں رائج شرح نفع سے بہت زیادہ نفع لینا اخلاق اور مروت کے خلاف ہے۔المبسوط للسرخسی میں ہے:"فالبيع ‌ما ‌شرع ‌إلا لطلب الربح والفضل فالفضل الذي يقابله العوض حلال ككسبه بالبيع".(كتاب البيوع، أنواع الربا، ج:12، ص:119، ط: دار المعرفة)فتاوی شامی میں ہے:"أن ‌الغبن ‌الفاحش ما لا يدخل تحت تقويم المقومين".(كتاب الطهارة، باب التيمم، ج:1، ص:251، ط: سعيد)فقط والله أعلم
                                                  
عنوان: بہنوں کو جائیداد میں سے حصہ دے دینا اور بھائیوں کا آپس کی تقسیم کو مؤخر کرنا
سوال: میری والدہ کا ا انتقال ہوئے دس بارہ سال ہوگئے،ورثاء میں چار بیٹے چار بیٹیاں ہیں،  اور والدہ کے والدین وفات پاچکے ہیں،ترکہ میں کئی پراپرٹی ہیں،کچھ ایسی ہیں جسے فروخت ہونے میں کوئی دشواری  نہیں ہوگی،کچھ پراپر ٹی کے خریدار نہیں ملیں گے یا ٹائم لگے گا،تمام ترکہ والدہ کا ہے،کچھ بھائیوں کا مشورہ ہے کہ سب پراپرٹی فروخت کرکے  بہنوں کو  ان کا حصہ  دیا جائے اور کچھ کا مشورہ ہے کہ ایک بڑی پراپرٹی فروخت کرکے بیٹیوں کو ان کا حصہ  دیا جائے،کیونکہ بہنیں بہت بوڑھی اور بیمار رہتی ہیں،اگر ایک پراپرٹی سیل کرکے بہنوں کو فارغ کرتے ہیں تو بعد میں  اگر دوسری پراپرٹی کے ریٹ میں فرق آگیا تو جھگڑے کا امکان ہے، اب  پوچھنا یہ ہے کہ :1۔   والدہ کی جائیداد کس طرح تقسیم ہوگی؟2۔کیا شریعت کی رو سے یہ ہوسکتا ہے کہ فی الحال ایک بڑی پراپرٹی فروخت کرکے بہنوں کو ان کا شرعی حصہ دے دیا جائے اور باقی پراپرٹی بھائیوں کے درمیان رہنے دے دیاجائے،بعد میں سہولت ہونے پر فروخت کیاجائے؟
جواب: صورت مسئولہ میں  مرحومہ   کے حقوق متقدمہ یعنی تجہیزوتکفین کاخرچہ نکالنے کے بعد،اگر مرحومہ پر کوئی قرضہ ہے تو اس کو کل مال سے ادا کرنے کے بعد،اگر مرحومہ نے کوئی جائز وصیت کی ہے تو اس کو  بقیہ مال کے ایک  تہائی  سے نافذ کرنے کے بعد،مابقیہ کل مال کو بارہ حصوں   میں تقسیم کرکے ہر ایک بیٹے  کو دوحصے اور ہر ایک بیٹی کو ایک ایک حصہ ملیں گا۔صورت تقسیم یہ ہے:مرحومہ بیوہ:12بیٹابیٹابیٹابیٹابیٹیبیٹیبیٹیبیٹی22221111یعنی فیصد کے اعتبار  سے ہر ایک بیٹے کو 16.66فیصد اور ہر ایک بیٹی کو  8.33 فیصد ملیں گے۔2۔ اصل مقصد   مرحومہ والدہ کی جائیداد میں سے ہر ایک بہن کو ان کا   شرعی حصہ دینا ہے،  اس لیے صورت مسئولہ میں  ایک بڑی پراپرٹی  یا کچھ چھوٹی  پراپرٹی  فروخت کرکے بہنوں کی رضامندی کے ساتھ ان کو   ان کا حصہ دےدینااور باقی پراپرٹی کا فی الحال بھائیوں کا آپس میں تقسیم نہ کرنا بلکہ مؤخر کرناکہ جس میں تمام بھائیوں  کی رضامندی شامل ہو،شرعاً جائز ہے۔فتاوی ہندیہ میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا."(كتاب الصلح،الباب الخامس عشر في صلح الورثة و الوصي في الميراث والوصية، ج: 4، ص: 268، ط: دار الفكر)فقط والله أعلم
                                                  
عنوان: مرض الموت میں کل مال صدقہ کرنے کی وصیت کرنا
سوال: میری سالی کا انتقال ہوا، ورثاء میں شوہر ،دو بیٹیاں  ہیں ، والدین کا انتقال پہلے ہوچکا ہے ، چار بھائی ، ایک بہن ہیں ، مرحومہ کے پاس تین تولہ سونا ہے ،جس کی مالیت ساڑھے پانچ لاکھ بتارہے ہیں، انتقال سے پہلے ہسپتال میں ایڈمٹ تھی ، اس وقت کہا کہ یہ کسی مسجد میں دے دینا، بیٹیوں اور میاں کو نہیں دینا۔اس بارے میں شرعی حکم کیا ہے ؟ کیا مسجد میں یہ رقم لگاسکتے ہیں ؟
جواب: صورتِ مسئولہ میں آپ کی  مرحومہ سالی کے انتقال کے بعد اگر ان کا کل ترکہ یہی سونا ہے جس کا سوال میں ذکر کیا گیا ہے ، تو مرحومہ  کا اپنے اس سونے یا اس کی قیمت کو صدقہ کرنے کا کہنا یہ  وصیت میں شامل ہے اور وصیت کل مال کے ایک تہائی  حصہ میں نافذ ہوگی اور بقیہ مال ان کے ورثاء میں تقسیم ہوگا،لہذا مرحومہ کی وصیت شرعاً نافذ ہوگی ، اور کل مال کے بجائے  اس کا تیسرا حصہ مسجد میں صرف کیا جائے گا، بقیہ مال ورثاء یعنی مرحومہ کے شوہر ، بیٹیوں اور ان کے بھائیوں اور بہن میں تقسیم ہوگا۔البتہ اگر مرحومہ کی بیٹیاں عاقلہ بالغہ ہوں اور تمام ورثاء باہمی رضامندی سے کل ترکہ کو مسجد میں لگانا چاہیں تو اس کی اجازت ہے۔فتاوی ہندیہ میں ہے:"قال في الأصل: ولا تجوز ‌هبة ‌المريض ولا صدقته إلا مقبوضةً فإذا قبضت جازت من الثلث وإذا مات الواهب قبل التسليم بطلت، يجب أن يعلم بأن ‌هبة ‌المريض هبة عقداً وليست بوصية واعتبارها من الثلث ما كانت؛ لأنهّا وصية معنى؛ لأنّ حق الورثة يتعلّق بمال المريض وقد تبرّع بالهبة فيلزم تبرعه بقدر ما جعل الشرع له وهو الثلث، وإذا كان هذا التصرف هبة عقداً شرط له سائرشرائط الهبة، ومن جملة شرائطها قبض الموهوب له قبل موت الواهب، كذا في المحيط."(كتاب الہبہ ، الباب العاشر في ہبۃ المريض، ج:4،ص:400،ط:دار الفكر)فقط واللہ اعلم
                                                  
عنوان: قرض پر اضافی رقم دینا
سوال: میں ایک ریٹیلر ہوں، اور جیز کیش کا کام کرتا ہوں ،دکاندار جیز کیش میں ہزار روپے بھیجنے کے 10 روپے اضافی بطور کمیشن یا سروس چارجز لیتے ہیں، میرا ایک دوست اکثر کام کر کے جیز کیش میں کیش لے لیتا ہے ،اور بعد میں کچھ رقم مجھے اضافی دے دیتا ہے ،اس اضافی رقم کے لیے میں نے کبھی کوئی مطالبہ یا اشارہ نہیں کیا، اور میرے پوچھنے پر وہ بول دیتا ہے کہ یہ رقم بطور تحفہ رکھ لے، اور بعض اوقات وہ مجھے یہ بول کر کے ہزار روپے سینڈ کر دیتا ہے کہ میں آپ کو دو ہزار روپے دوں گا، کیا یہ اضافی رقم میرے لیے جائز ہے ؟اور ہاں میرے پوچھنے یا اصرار پر وہ بولتا ہے کہ مجھے آپ کی رقم سے فائدہ ہوتا ہے ،تو اس لیے میں اضافی رقم آپ کو بطور تحفہ دے دیتا ہوں ،برائے مہربانی مجھے بتایا جائے کہ میرے لیے یہ اضافی رقم جائز ہے یا نہیں؟ یا پھر یہ بتا دیں کہ یہ اضافی رقم کس معاہدے کے تحت جائز ہوگی؟
جواب: واضح رہےکہ جیزکیش کی سہولت فراہم کرنےوالادکاندارکمپنی کی طرف سےنمائندہ ہوتاہےاگرکمپنی نےاپنےنمائندہ کورقم لینے کی اجازت دی ہوتواس رقم سےزیادہ رقم لینانمائندہ کےلیےجائزنہیں ہوگا،اب صورتِ مسئولہ میں سائل کواس کادوست جیزکیش کی سہولت فراہم کرنےپرجواضافی رقم دیتاہےسائل کوصرف اتنالیناجائزہےجتناکمپنی نےلینے کی اجازت دی ہےاس سےزیادہ لیناجائزنہیں ہے۔الاشباہ والنظائرمیں ہے:"كل ‌قرض ‌جر ‌نفعا حرام فكره للمرتهن سكنى المرهونة بإذن الراهن كما في الظهيرية وما روي عن الإمام أنه كان لا يقف في ظل جدار مديونه."(کتاب المداینات،باب کل قرض جرنفعاً،ص:226،ط:دار الكتب العلمية، بيروت - لبنان)البحر الرائق میں ہے:"ولا يجوز ‌قرض ‌جر ‌نفعا بأن أقرضه دراهم مكسرة بشرط رد صحيحة أو أقرضه طعاما في مكان بشرط رده في مكان آخر فإن قضاه أجود بلا شرط جاز، ويجبر الدائن على قبول الأجود، وقيل لا كذا في المحيط، وفي الخلاصة القرض بالشرط حرام، والشرط ليس بلازم بأن يقرض على أن يكتب إلى بلد كذا حتى يوفي دينه۔۔۔وفي المحيط، ولا بأس بهدية من عليه القرض، والأفضل أن يتورع إذا علم أنه إنما يعطيه لأجل القرض أو أشكل فإن علم أنه يعطيه لا لأجل القرض بل لقرابة أو صداقة بينهما لا يتورع، وكذا لو كان المستقرض معروفا بالجود، والسخاء جاز."(فصل في بيان تصرف في المبيع والثمن قبل قبضه،ج:6،ص:133،ط:دارالكتاب الاسلامي)فتاوی شامی میں ہے:"(ويرد هدية) التنكير للتقليل ابن كمال: وهي ما يعطى بلا شرط إعانة بخلاف الرشوة ابن ملك ولو تأذى المهدي بالرد يعطيه مثل قيمتها خلاصة ولو تعذر الرد لعدم معرفته أو بعد مكانه وضعها في بيت المال.أن تعليل النبي صلى الله عليه وسلم دليل على تحريم الهدية التي سببها الولاية وكذا قوله وكل من عمل للمسلمين عملا حكمه في الهدية حكم القاضي...والظاهر أن المراد بالعمل ولاية ناشئة عن الإمام أو نائبه كالساعي والعاشر. قلت : ومثلهم مشايخ القرى والحرف وغيرهم ممن لهم قهر وتسلط على من دونهم فإنه يهدي إليهم خوفا من شرهم أو ليروج عندهم."(كتاب القاضي، مطلب في هدية القاضي، ج:5،ص:372، ط:دار الفكر) فقط والله اعلم
                                                  
عنوان: دو حقیقی بہنیں ایک علاتی بھائی میراث کی تقسیم
سوال: میرے علاتی  بھائی کی وفات ہوئی، اس کے ورثاء میں دو حقیقی بہنیں ہیں(یعنی ماں باپ  شریک  ہیں)اور ایک میں ہوں(یعنی ہم دونوں کے والد ایک اور والدہ الگ الگ ہے)میراث کی تقسیم کیسے ہوگی؟مرحوم کے ایک سگے بھائی کا انتقال مرحوم سے پہلے ہوچکا ہے، رشتہ داروں کا مطالبہ ہے کہ اس مرحوم بھائی کی اولاد کو بھی میرا ث میں سے حصہ دیا جائے ۔مرحوم سے پہلے مرنے والے بھائی کی اولاد مرحوم کی میراث میں حصہ دار ہے یا نہیں؟
جواب: صورتِ مسئولہ میں مرحوم کاترکہ تقسیم کرنے کاشرعی طریقہ یہ ہے کہ سب سے پہلے مرحوم کے ترکہ میں سےاُس کے حقوقِ متقدمہ یعنی تجہیز وتکفین  کے اخراجات نکالنے کے بعد، اگرمرحوم کے ذمہ کسی کاقرضہ ہو تو اُسے ادا کرنے کے بعد، اگرمرحوم نے کوئی جائز وصیت کی ہوتوباقی ترکہ کے ایک تہائی میں اُسے نافذ کرنے کے بعد باقی تمام ترکہ منقولہ وغیرِمنقولہ کو تین حصوں میں تقسیم کرکے ایک حصہ مرحوم کی   ہر ایک حقیقی بہن کو  اور ایک حصہ باپ شریک بھائی کو ملے گا۔ حقیقی بھائی کی اولاد کا مرحوم کی جائیداد میں  شرعاً حصہ نہیں ہے۔صورتِ تقسیم یہ ہے:میت: 3حقیقی بہنحقیقی بہنباپ شریک بھائی 111یعنی 100 روپے میں سے ہر ایک  کو 33.3333روپے  ملیں گے۔نوٹ: تقسیم کا مذکورہ طریقہ کار اس صورت میں ہے جب کہ مرحوم کے انتقال کے وقت اس کے والدین،بیوہ  کوئی بیٹا بیٹی  یا   دو سگی  بہنوں  اور  ایک علاتی بھائی کے علاوہ کوئی اور حقیقی یا علاتی بھائی بہن حیات نہ ہوں، ورنہ طریقہ کار مختلف ہوگا۔فقط واللہ اعلم
                                                  
عنوان: کیا کیکڑے اور جھینگے کی تجارت جائز ہے؟
سوال: میں چائنہ اور دیگر ممالک میں زندہ کیکڑے،  مردہ کیکڑے اور مردہ جھینگے  کی تجارت کرتا ہوں۔ میں اس مسئلہ میں شریعت کی راہنمائی چاہتا ہوں۔
جواب: واضح رہے کہ فقہِ حنفی کی رُو سے کیکڑا چوں کی مچھلی کی قسم میں سے نہیں، اس لیے اس کا کھانا حرام ہے، اور کھانے کے لیے اس کی تجارت کرنا بھی جائز نہیں ہے،البتہ اگر کیکڑے سے کوئی اور جائز اور بامقصد فائدہ حاصل کیا جاتا ہو، مثلاً ادویات وغیرہ میں استعمال کیا جاتا ہو، تو اس فائدے کے حصول کے لیے زندہ کیکڑوں کی تجارت کرنا جائز ہوگا۔ باقی جامعہ علومِ اسلامیہ علامہ بنوری ٹاؤن کے دارالافتاء کی تحقیق کے مطابق‘ چوں کہ جھینگا مچھلی کی قسم ہونے کی بناء پر حلال ہے، لہٰذا اس کی تجارت کرنا بھی مطلقاً جائز ہے۔لہٰذا صورتِ مسئولہ میں آپ کو چاہیے کہ صرف زندہ کیکڑے کسی ایسے ادارے یا فرد کو فروخت کریں، جو اُس کو خوراک کے طور پر استعمال نہ کرتا ہو، بلکہ اُسے ادویات وغیرہ بنانے میں استعمال کرے، باقی شکار کیے ہوئے جھینگوں کا فروخت کرنا مطلقاً(خواہ خوراک کے لیے ہو یا علاج کے لیے ہو) جائز ہے۔بدائع الصنائع میں ہے:"أما الذي يعيش في البحر فجميع ما في البحر من الحيوان محرم الأكل إلا السمك خاصة فإنه يحل أكله إلا ما طفا منه وهذا قول أصحابنا - رضي الله عنهم - ... ولنا قوله تبارك وتعالى {حرمت عليكم الميتة والدم ولحم الخنزير}  من غير فصل بين البري والبحري، وقوله عز شأنه {ويحرم عليهم الخبائث}، والضفدع والسرطان والحية ونحوها من الخبائث وروي عن رسول الله - صلى الله عليه وسلم - «سئل عن ضفدع يجعل شحمه في الدواء فنهى - عليه الصلاة والسلام - عن قتل الضفادع» وذلك نهي عن أكله."(كتاب الذبائح والصيود، ٥/ ٣٥، ط: سعيد)فتاویٰ عالمگیریہ میں ہے:"ولا ‌يجوز ‌بيع ‌ما ‌يكون ‌في ‌البحر كالضفدع والسرطان وغيره إلا السمك ولا يجوز الانتفاع بجلده أو عظمه كذا في المحيط. وفي النوازل ويجوز بيع الحيات إذا كان ينتفع بها في الأودية وإن كان لا ينتفع بها لا يجوز والصحيح أنه يجوز بيع كل شيء ينتفع به كذا في التتارخانية".(كتاب البيوع، الباب التاسع فيما يجوز بيعه وما لا يجوز، الفصل الخامس في بيع المحرم الصيد وفي بيع المحرمات، ٣/ ١١٤، ط: دارالفكر)فتاویٰ شامی میں ہے:"(ويباع دود القز) أي الإبريسم (وبيضه) أي بزره، وهو بزر الفيلق الذي فيه الدود (والنحل) المحرز، وهو دود العسل، وهذا عند محمد، وبه قالت الثلاثة، وبه يفتى عيني وابن ملك وخلاصة وغيرها. وجوز أبو الليث بيع العلق، وبه يفتى للحاجة مجتبى (بخلاف غيرهما من الهوام) فلا يجوز اتفاقا كحيات وضب وما في بحر كسرطان، إلا السمك وما جاز الانتفاع بجلده أو عظمه. والحاصل أن جواز البيع يدور مع حل الانتفاع مجتبى، واعتمده المصنف وسيجيء في المتفرقات.وقال عليه في الرد: (قوله كحيات) في الحاوي الزاهدي: يجوز بيع الحيات إذا كان ينتفع بها للأدوية، وما جاز الانتفاع بجلده أو عظمه أي من حيوانات البحر أو غيرها.قال في الحاوي: ولا يجوز بيع الهوام كالحية والفأر والوزغة والضب والسلحفاة والقنفذ وكل ما لا ينتفع به ولا بجلده وبيع غير السمك من دواب البحر، إن كان له ثمن كالسقنقور وجلود الخز ونحوها يجوز، وإلا فلا كالضفدع والسرطان، وذكر قبله ويبطل بيع الأسد والذئب وسائر الهوام والحشرات، ولا يضمن متلفها. ويجوز بيع البازي والشاهين والصقر وأمثالها والهرة، ويضمن متلفها، لا بيع الحدأة والرخمة وأمثالهما. ويجوز بيع ريشها، اهـ لكن في الخانية بيع الكلب المعلم عندنا جائز، وكذا السنور، وسباع الوحش والطير جائز معلما أو غير معلم، وبيع الفيل جائز. وفي القرد روايتان عن أبي حنيفة اهـ ونقل السائحاني عن الهندية: ويجوز بيع سائر الحيوانات سوى الخنزير وهو المختار اهـ وعليه مشى في الهداية وغيرها من باب المتفرقات كما سيأتي (قوله والحاصل إلخ) ويرد عليه شعر الخنزير فإنه يحل الانتفاع به، ولا يجوز بيعه كما يأتي. وقد يجاب بأن حل الانتفاع به للضرورة، والكلام عند عدمها".(كتاب البيوع، باب البيع الفاسد، ٥/ ٦٨، ط: سعيد)فتاویٰ محمودیہ میں ہے:"(سوال): مینڈک، گوہ، پانی کا سانپ، یاکیکڑا وغیرہ احناف کے نزدیک کھانا یا فروخت کرنا جائز ہے یا نہیں؟ ان سب چیزوں کے بارے میں دیگر ائمہ ومجتہدین کی کیا رائے ہے؟(الجواب): ان جانوروں کا کھانا احناف کے نزدیک جائز نہیں، اگر یہ چیزیں کسی ضرورت میں مثلاً: دواکے طور پر خارجی استعمال میں مفید ہوں، یا گوہ کی کھال کارآمد ہو، تو ان زندہ جانوروں کی بیع وشراء شرعاً درست ہے۔ دیگر ائمہ کرام کے مذہب کی تحقیق ان کے محققین اہلِ فتویٰ سے کی جائے"۔(کتاب الحظر والاباحۃ، باب الانتفاع بالحیوانات، ۱۸/ ۲۶۹، ط: ادارۃ الفاروق)تکملۃ فتح الملہم میں ہے:"وأما عند الحنفية فيتوقف جوازه علي أنه سمك أو لا ... فذکر غير واحد من أهل اللغة أنه نوع من السمك ... وأفتي غير واحد من الحنفية بجوازه بناء على ذلك.فلو أخذنا بقول خبراء علم الحيوان فإنه ليس سمكا، فلا يجوز على أصل الحنفية، ولكن السؤال هنا: هل المعتبر في هذا الباب التدقيق العلمي في كونه سمكا؟ أو يعتبر العرف المتفاهم بين الناس؟ ولا شك أن عند اختلاف العرف يعتبر عرف أهل العرب، لأن استثناء السمك من ميتات البحر إنما وقع باللغة العربية ... فمن أخذ بحقيقة الإربيان حسب علم الحيوان قال بمنع أكله عند الحنفية، ومن أخذ بعرف أهل العرب قال بجوازه، وربما يرجح هذاالقول بأن المعهود من الشريعة في أمثال هذه المسائل الرجوع إلی العرف المتفاهم بين الناس، دون التدقيق في الأبحاث النظرية، فلا ينبغي التشديد في مسألة الإربيان عند الإفتاء، ولا سيما في حالة كون المسألة مجتهدا فيها من أصلها، ولا شك أنه حلال عند الأئمة الثلاثة، وإن اختلاف الفقهاء يورث التخفيف كما تقرر في محله، غير أن الاجتناب عن أكله أحوط وأولى وأحرى".(کتاب الصید والذبائح، باب إباحة ميتات البحر، ٣/ ٤٢٧، ط: دار إحياء التراث العربي)فقط والله أعلم
                                                  
عنوان: ضرورت کے وقت حرام مال استعمال کرنے کا حکم
سوال: سود کس حالت میں کھانا جائز ہے؟
جواب: سود کسی بھی حالت میں کھانا جائز نہیں ہے، البتہ سخت مجبوری اور شدید ضرورت کی حالت میں جب کسی بھی طریقہ سے حلال مال کی امید نہ ہو ، اور جان جانے کا اندیشہ ہو، تو صرف  بقدرِ ضرورت حرام مال استعمال کرنے کی گنجائش ہوگی۔الله تعالی كا ارشاد ہے:" إِنَّمَا حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ وَ مَا أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ بَاغٍ وَلَا عَادٍ فَلَا إِثْمَ عَلَيْهِ إِنَّ اللَّهَ غَفُورٌ رَّحِيمٌ." اللہ نے تو تم پر صرف حرام کیا ہے مردار کو اور خون کو ( جو بہتا ہو ) اور خنزیر کے گوشت کو (اسی طرح کے سب اجزاء کو بھی ) اور ایسے جانور کو جو ( بقصد تقرب ) غیر اللہ کیلئے نامزد کر دیا ہو۔ پھر بھی جو شخص ( بھوک سے بہت ہی ) بے تاب ہو جائے بشرطیکہ نہ تو طالب لذت ہو اور نہ قدر حاجت سے تجاوز کرنے والا ہو تو اس شخص پر کچھ گناہ نہیں ہوتا ۔ واقعی اللہ تعالیٰ ہے بڑا غفور و رحیم ۔(بیان القرآن، سورۃ البقرۃ،آیت:173،جلد:1،صفحہ:118، رحمانیہ)الاشباہ و النظائر میں ہے:"الأولى: ‌الضرورات ‌تبيح ‌المحظورات ... الثانية: ما أبيح للضرورة يقدر بقدرها."(الفن الأول في قواعد الفقهية،صفحه:73،دار الكتب العلمية)فقط والله اعلم
                                                  
عنوان: آغا خان فاؤنڈیشن سے قرضہ لینا
سوال: آغا خان فاؤنڈیشن ہمارے علاقے میں عوام الناس کو کاروبار کرنے کے لئے بلاسود رقم مہیا کرتا ہے، کیا اس رقم سے کاروبار کرنا شرعا جائز ہے؟اس رقم میں کسی قسم کی کوئی شرط نہیں۔
جواب: آغاخانی اپنے باطل عقائد ونظریات کی وجہ سے دائرہ اسلام سے خارج اور مسلمانوں سے الگ ایک مستقل فرقہ ہے،اور عام طور پر غیر مسلموں کی رفاہی تنظیمیں اپنے باطل عقائد اور نظریات کی طرف لوگوں  کو راغب کرنے کے لئے اس طرح کے تعاون کرتی ہیں ؛تاکہ سادہ لوح مسلمان ان کے تعاون سے متاثر ہوکر ان کے مذہب کی طرف مائل ہوں ؛لہذا اگر ان سے امداد لینے میں آئندہ زمانے میں یا موجودہ وقت میں دینی اعتبار سے نقصان کا  اندیشہ ہو تو  ان سے امداد لینا جائز نہیں اور اگر کسی بھی صورت میں دینی اعتبار سے نقصان کا غالب اندیشہ نہیں ہو    اور ان سے امداد لینے میں مسلمانوں کی مصلحت ہو  تو پھر  ان سے امداد لینا جائز ہوگا۔'أحکام القرآن' للجصاص   میں ہے:"و في هذه الآیة دلالة علی أنه لاتجوز الاستعانة بأهل الذمة في أمور المسلمین من العمالات و الکتبة."(أحکام القرآن، للجصّاص، آل عمران، باب الاستعانة بأهل الذمة، ج: 2، ص: 47، ط: دار الكتب العلمية)چناں چہ تکملہ فتح الملہم میں  ہے:”والذي یتخلص من مجموع الروایات أنّ الأمر في الاستعانة بالمشرکین موکول إلی مصلحة الإسلام والمسلمین، فإن کان یؤمن علیهم من الفساد، وکان في الاستعانة بهم مصلحة فلا بأس بذلك إن شاء اللہ إذا کان حکم الإسلام هو الظاهر، و یکون الکفار تبعًا للمسلمین، و إن کان للمسلمین عنهم غنی أو کانوا هم القاد ة و المسلمون تبعًا لهم أو یخاف منهم الفساد فلایجوز الاستعانة بهم.“ (ج:۳‘ ص:۲۶۹)(‌‌كتاب الزكاة، باب مصرف الزكاة والعشر: / 345، ط: سعید)فقط والله اعلم
                                                  
عنوان: سودی رقم ذاتی استعمال میں لا کر وراثت کا فلیٹ صدقہ کرنا
سوال: میرے پاس وراثت کا ایک فلیٹ ہے،جس کی مالیت تقریباً 30لاکھ روپے ہے،اتنی ہی رقم وراثت میں بینک سود کی بھی ملی ہے۔کیا ایسا ممکن ہے کہ میں یہ فلیٹ زکوۃ کے حق دار کو دے کر بینک کےسود کی رقم اپنے ا ستعمال کے لیے پاک کر لوں؟ بصورتِ دیگر مجھے فلیٹ بیچ کر رقم حاصل کرنی ہوگی اور بینک سود زکوۃ کے حق دار کو دینا ہوگا،اس میں کافی وقت، بھاگ دوڑ اور اخراجات درکار ہوں گے۔
جواب: بینک کے سودی اکاؤنٹ میں موجود اصل رقم ورثا کے درمیان تقسیم کی جائے گی، اضافی سودی رقم بینک سے نہ نکالیں، اگر نکال لی ہے تو ثواب کینیت کے بغیر صدقہ کرنا ضروری ہے، ایسا کرنا جائز نہیں کہ بینک کی سودی رقم استعمال کرکے فلیٹ بیچ کر مستحقین زکاۃ پر خرچ کی جائے۔فتاوی شامی میں ہے:فإن علموا أربابه ردوه عليهم وإلا تصدقوا به(ردالمحتار، كتاب الحظر و الإباحة، فصل في البيع ٦/ ۳۸٦ ط:سعيد)فقط و اللہ اعلم
                                                  
عنوان: یتیم پوتے کو دادا کی جائیداد میں حصہ ملے گا یا نہیں ؟
سوال: کسی بچے کے والد صاحب کا انتقال ہوجائے تو کیا اس بچے کے دادا  کی جائیداد میں بچے کا حصہ ہوگا  یا نہیں؟
جواب: دادا  کی اولادِ  نرینہ  کی موجودگی میں ان کا پوتا  اپنے دادا کی میراث میں شرعاً حصہ دار نہیں ہوتا ، البتہ اگر وہ ضرورت مند ہو اور تمام ورثاء باہمی رضامندی سے اس کے ساتھ خیر خواہی کریں اور میراث کے مال میں سے کچھ اس کو دے دیں تو یہ ورثاء کے لیے باعثِ ثواب ہوگا۔’’وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن‘‘. (تکملة فتح الملهم ۲/۱۸)’’ولو کان مدار الإرث علی الیتم والفقر والحاجة لما ورث أحد من الأقرباء والأغنیاء، وذهب المیراث کله إلی الیتامیٰ والمساکین … وأن معیار الإرث لیس هو القرابة المحضة ولا الیُتم والمسکنة، وإنما هو الأقربیة إلی المیت‘‘. (تکملة فتح الملهم ۲/۱۷-۱۸)مزید تفصیل کے لیے ’’یتیم پوتے کی میراث‘‘ (مع تصدیقاتِ مشاہیر مفتیان وعلماءِ کرام، مشمولہ جواہر الفقہ، جلد ہفتم، ص: 527 تا 543 - ط: مکتبہ دار العلوم کراچی) ملاحظہ کیجیے۔ فقط واللہ اعلم
                                                  
عنوان: لنڈے کے مال کی خرید و فروخت کا حکم
سوال: ہمارا کام لنڈے کی ٹی شرٹس بیچنے کا ہے، اس مال کی  خریداری کا طریقہ ہمارا یہ ہوتا ہے کہ تاجر کے گودام میں جاکر سارا مال ایک ایک کرکے چھانٹتے ہیں، الگ کرتے ہیں، پھر ہمیں جتنے میں نفع کی امید ہوتی ہے اتنے مال کا سودا کرلیتے ہیں۔اور بیچتے وقت ان ٹی شرٹس میں درج ذیل وجوہات کی بنا پر ریٹ میں کمی زیادتی ہوتی ہے:1) کمپٹی کا ٹیگ MADE IN USA لکھا ہوتا ہے، اس میں یورپ اور USA کو زیادہ پسند کیا جاتا ہے، اور اس کا ریٹ بھی زیادہ ہوتا ہے، تھائی لینڈ، پاکستان اور ایشیا کے ممالک کو پسند نہیں کیا جاتا، جس کی وجہ سے ان کی اشیاء کا ریٹ بھی کم ہوتا ہے۔2) سنگل سلائی کا ریٹ زیادہ اور ڈبل سلائی کا کم ہوتا ہے۔3) ٹی شرٹس اگر لیڈیز اسٹائل ہوں یا بچوں کے سائز کی ہوں، اور ان کا گلا زیادہ کھلا ہو تو اس کی قیمت کم ہوتی ہے۔4) کپڑے کی نوعیت سے بھی ریٹ میں فرق آتا ہے۔5) ٹی شرٹ کے آگے کمپنی کا نام/ لوگو پرنٹ ہو تو ریٹ زیادہ ہوتا ہے، اور اگر نہ ہو تو ریٹ کم ہوتا ہے۔6) اس کمپنی کے نام کے ساتھ تصویر ہو، چاہے وہ جاندار کی ہو یا بے جان کی، اس تصویر کی وجہ سے بھی ریٹ بڑھ جاتا ہے۔اور ان میں سےاہم چیزیں جن کی وجہ سے ریٹ میں اتار چڑھاؤ ہوتا ہے وہ سلائی، کمپنی کا ٹیگ اور تاریخ ہے، اگر یہ چیزیں ہوں تو بقیہ چیزوں سے ریٹ میں مزید اضافہ نہیں ہوتا۔اور پھر بیچنے کا طریقہ یہ ہوتا ہے کہ ہم ان ٹی شرٹس کا مکس بنڈل بناتے ہیں، جس میں برانڈڈ، پرنٹڈ، نان پرنٹڈ بغیر تصویر والا سب ہوتا ہے، اوراس پورے بنڈل کا سودا کرتے ہیں۔بنڈل میں مال مکس ہوتا ہے لیکن سودا کرنے سے پہلے ایک دو بنڈل کھول کر خریدار کو بتایا جاتا ہے کہ کس حساب سے بنڈل بنے ہیں، اور کون کون سی چیز کتنی کتنی ڈالی ہے، اورچونکہ سارے بنڈل ایک جیسے بنے ہوتے ہیں اس لیے صرف ایک دو بنڈل دکھانے پر ہی اکتفاء کیا جاتا ہے، اس کے بعد سودا کیا جاتا ہے، اس مکمل صورت حال کے مطابق یہ معلوم کرنا ہے :1۔ کیا مذکورہ طریقہ پرہمارا یہ مال خریدنا شرعاً جائز ہے؟2۔  کیا بیچتے وقت مذکورہ طریقہ کے مطابق اس طرح پورا بنڈل مکس کرکے بیچنا درست ہے؟3۔ اور مذکورہ شرائط کی بناء پر ریٹ میں کمی بیشی کرنا اور اس کے مطابق بیچنا جائز ہے؟
جواب: خرید وفروخت کی بنیادی شرائط میں سے یہ ہے کہ جس چیز کا سودا کیا جارہا ہے وہ مجہول اور نامعلوم نہ ہو، یعنی خریدار کو یہ معلوم ہونا ضروری ہے کہ وہ کیا چیز خرید رہا ہے، اور جو قیمت وہ فروخت کنندہ سے طے کررہا ہے یہ کس چیز کی قیمت ہے۔اسی طرح اس چیز کی مقدار وغیرہ کا علم ہونا بھی ضروری ہے۔بیچنے والے کےلیے یہ بھی شرعاً لازم ہے کہ وہ کوئی ایسی چیز نہ بیچے جو گناہ کا سبب یا آلہ ہو، اور خریدار پر بھی لازم ہے کہ ایسی چیزیں جو گناہ، یا اللہ تعالیٰ کی نافرمانی کا سبب بنتی ہوں وہ چیزیں نہ خریدے، ورنہ یا تو خود گناہ گار ہوں گے، یا گناہ کے کام میں تعاون کا ذریعہ بنیں گے، اور گناہ کے کام میں معاون بننا شرعاً جائز نہیں ۔مذکورہ تمہید کی بناء پر سائل کے سوالات کے ترتیب وار جوابات درج ذیل ہیں:1۔ سائل کے ذکر کردہ طریقہ کے مطابق کل مال کا جائز لے کر ایک ہی دفعہ میں  کل مال کی ایک قیمت مقرر کرکے مال خریدنا جائز ہے۔البتہ اس میں جو ٹی شرٹس جاندار کی تصاویر پر مشتمل ہوتی ہیں،  اگر ان میں تصاویر مقصود نہ ہوں، بلکہ ضمناً آگئی ہوں، اور تصاویر پر ریٹ کی کمی بیشی کا مدار بھی نہ ہو تو اس کپڑے کا بیچناجائز ہوگا، لیکن تصویر رکھنے اور مہیا کرنے کا گناہ بہرحال باقی رہے گا، اس لیے ایسی ٹی شرٹس جو تصاویر پر مشتمل ہوں ان سے اجتناب لازم ہے۔اور اگر وہ تصاویر بڑی اور واضح ہوں، یا کپڑے کے ریٹ کا مدار تصویر پر ہو  جیسا کہ سائل کے بیان سے واضح ہے کہ تصویر کی بناء پر مال کی قیمت میں اضافہ  ہوتا ہے(جو اس تصویر کی تعظیم کے مترادف ہے) تو اس قسم کی تصاویر والی ٹی شرٹس خریدنا جائز نہیں، اس لیے خریداری کے وقت تصاویر والی ٹی شرٹس کو جدا کرکے واپس کرنا ضروری ہے۔2۔ سائل کے بیان کے مطابق خریدار کو ایک دو بنڈل کھول کر دکھائے جاتے ہیں جس سے وہ مال کا اندازہ لگالے، اور باقی سارے بنڈل بھی اسی طرح بنے ہوتے ہیں ، جنہیں ملاحظہ کرنے کے بعد خریدار کل مال خریدتا ہےتو اس طرح مکس بنڈل بناکر بیچنا شرعاً جائز ہے۔3۔ سائل کی ذکر کردہ شرائط میں سے نمبر 3 اور نمبر 6 کے علاوہ دیگر شرائط کے مطابق قیمت (ریٹ) میں کمی بیشی کرنا جائز ہے، جب کہ نمبر 3 اور نمبر 6 میں قدرے تفصیل ہے، وہ تفصیل یہ ہے کہ:اگر لیڈیز کی شرٹس ہوں تو اس کے خریدنے اور بیچنے دونوں میں اس بات کا لحاظ رکھنا  ضروری ہے کہ اس میں تین صفات ہوں:(1) وہ باریک نہ ہوں،(2) چست نہ ہوں جس سے بدن کی  ساخت واضح ہوتی ہو، بلکہ ڈھیلا ہو، (3) ستر کو چھپانے والا ہو (سینہ یا بازو یا کوئی اور حصہ کھلا ہوا نہ ہو، کیوں کہ عورت کا پورا بدن ستر سے، سوائے چند اعضاء کے)، اگر  لیڈیز کے کپڑوں میں مذکورہ شرائط پوری ہوں تو ان کا بیچنا جائز ہے، ورنہ اجتناب لازم ہے۔اور نمبر 6 کے مطابق چونکہ کمپنی کے ٹیگ کے اعتبار سے قیمت میں فرق آتا ہے، اور ٹیگ میں کبھی جان دار کی تصویر بھی شامل ہوتی ہے، اس لیے جان دار کی تصویر کے حوالے سے اس بات کا لحاظ  بیچتے وقت بھی ضروری ہے کہ وہ جان دار کی تصویر نہ ہو؛ کیونکہ تصویر بنانا، رکھنا وغیرہ سب حرام اور ناجائز ہیں، اور یہاں تصویر کی بناء پرریٹ میں کمی بیشی ہوتی ہو (جو تصویر کی تعظیم کے مترادف ہے)،تو اس صورت میں جن شرٹس کے ٹیگ پر جان دار کی تصاویر ہوں، اور ان تصاویر کی بناء پر قیمت میں فرق بھی آتا ہو تو  وہ بیچنا جائز نہیں  ، البتہ اگر بے جان کی تصویر ہو تو کوئی حرج نہیں۔قرآن کریم میں ہے:"يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَرِيشاً وَلِباسُ التَّقْوى ذلِكَ خَيْرٌ ذلِكَ مِنْ آياتِ اللَّهِ لَعَلَّهُمْ يَذَّكَّرُونَ."                                                     (الأعراف:26)ترجمہ:”اے اولاد آدم کی !ہم نے تمہارے لیے لباس پیدا کیا جو تمہاری پردہ داریوں کو بھی چھپاتا ہے اور موجبِ زینت بھی ہے اور تقویٰ کا لباس‘ یہ اس سے بڑھ کر ہے۔“ (بیان القرآن)"وَ لَا تَعَاوَنُوْا عَلَى الْاِثْمِ وَ الْعُدْوَانِ."         (المائدة:2)” اورگناه و زیادتی میں ایک دوسرے کی اعانت مت کرو۔“(بیان القرآن)صحیح  بخاری میں ہے: "لا تدخل الملائكة بيتا فيه كلب ولا تصاوير.""ترجمہ :جس گھر  میں کتا یا تصویر ہو وہاں (رحمت کے)فرشتے داخل نہیں ہوتے۔"(کتاب اللباس، باب التصاویر،ج:2،ص:404، ط: رحمانیہ)وفیه أیضاً:"إن أشد الناس عذابا عند الله يوم القيامة المصورون.""ترجمہ:قیامت کے دن اللہ تعالیٰ کے ہاں سب سے سخت عذاب تصویر بنانے والوں کو ہوگا۔"(کتاب اللباس، باب التصاویر، باب عذاب المصورین یوم القیامۃ، ج:2، ص:405، ط: رحمانیہ)فتاویٰ محمودیہ میں ہے:"(ایک سوال کے جواب میں فرمایا کہ )جاندار کی تصویر بنانا ممنوع ہے خواہ ابتداءً جاندار سے بنائی جائےیا تصویر نقل کی جائے، قلم سے ہو یا مشین سے، یا کپڑےکی بناوٹ میں ہو، یا پتھر ، لکڑی، لوہے وغیرہ پر کسی آلہ سے بنائی جائے۔"(کتاب الحظر والإباحۃ، تصویر کا بیان، ج:19، ص:480، ط: دار الإفتاء جامعہ فاروقیہ کراچی)بدائع الصنائعمیں ہے:"(ومنها) أن يكون المبيع معلوما وثمنه معلوما علما يمنع من المنازعة.فإن كان أحدهما مجهولا جهالة مفضية إلى المنازعة فسد البيع، وإن كان مجهولا جهالة لا تفضي إلى المنازعة لا يفسد، لأن الجهالة إذا كانت مفضية إلى المنازعة كانت مانعة من التسليم والتسلم فلا يحصل مقصود البيع، وإذا لم تكن مفضية إلى المنازعة لا تمنع من ذلك؛ فيحصل المقصود."(كتاب البيوع، فصل في شروط الصحة، ج:5، ص:592، ط:دار الكتب العلمية بيروت)فقط والله أعلم
                                                  
عنوان: ہزار روپے کی گڈی گیارہ سو میں خریدنا
سوال: میری ڈیکوریشن کی دکان ہے، میں بازار سے دس روپے کی گڈی جس میں ایک ہزار روپے ہوتے ہیں گیارہ سو روپے کی لے کے آتا ہوں، اور اس کا ہار بنا کے بیچتا ہوں، کیا یہ میرے لیے جائز ہے؟
جواب: واضح رہے کہ روپے کے  بدلے  میں  روپے  کی  خرید و فروخت  پر کمی بیشی کرنا شرعاً  سود  ہونے  کی  وجہ  سے  ناجائز ہے؛ لہذا آپ کے لیے اس طرح لین دین ( ہزار روپے کی گڈی گیارہ سو میں خریدنے) کی شرعاً اجازت نہیں ہے۔ البتہ اس معاملہ میں  جواز  کی صورت یہ ہوسکتی ہے  کہ  مثلاً : دس کے نوٹوں کی ہزار روپے کی گڈی بیچنے والا 98 یا 99 یا 100 نوٹ اور اس کے ساتھ  کوئی  چیز   (خواہ معمولی قیمت کی ہو) ساتھ بیچے اور خریدار گیارہ سو میں خریدے تو  ایسی صورت  میں وہ زائد رقم اس دوسری چیز کے بدلہ میں ہوجائے گی۔باقی آپ  کا نوٹوں کے ہار میں مزید کچھ  چیزوں کا اضافہ کرکے اس میں لگے نوٹوں سے زیادہ قیمت میں بیچنا جائز ہے۔فتاوی شامی میں ہے:"(هو) لغة الزيادة. وشرعا (بيع الثمن بالثمن) أي ما خلق للثمنية ومنه المصوغ (جنسا بجنس أو بغير جنس) كذهب بفضة (ويشترط) عدم التأجيل والخيار و (التماثل) أي التساوي وزنا (والتقابض) بالبراجم لا بالتخلية (قبل الافتراق) وهو شرط بقائه صحيحا على الصحيح (إن اتحد جنسا وإن) وصلية (اختلفا جودة وصياغة) لما مر في الربا."(كتاب البيوع، ‌‌باب الصرف، ج: 5، ص: 258،257، ط: دار الفكر)تبیین الحقائق میں ہے:"قال رحمه الله (هو بيع بعض الأثمان ببعض) كالذهب، والفضة إذا بيع أحدهما بالآخر، أو بجنسه... قال رحمه الله (فلو تجانسا شرط التماثل، والتقابض، وإن اختلفا جودة وصياغة، وإلا شرط التقابض) يعني إذا بيع جنس الأثمان بجنسه كالذهب بالذهب، أو الفضة بالفضة يشترط فيه التساوي، والتقابض قبل الافتراق. ولا يجوز التفاضل فيه، وإن اختلفا في الجودة، والصياغة."(كتاب الصرف، ج: 4، ص: 135،134، ط: دار الكتاب الإسلامي)فقط والله أعلم
                                                  
عنوان: جاز کیش یا ایزی پیسہ اکاؤنٹ کا حکم
سوال: میں نے جازکیش اور ایزی پیسہ اکاونٹ سے متعلق بات پوچھنی ہے،  جازکیش اکاونٹ میں 1 ہزار روپے ہوں اور مہینہ میں ایک بار ٹرانزیکش کرنے پرروزانہ 30 منٹ اور 30 ایس ایم ایس ملتے ہیں، یہ منٹ اور ایس ایم ایس استعمال کرنا درست ہے یا سود ہے؟اسی طرح ایزی پیسہ اکاونٹ میں 2000 سے 10000 روپے ہوں اور ہفتے میں ایک ٹرانزیکش کرنے پر روزانہ 3 سے 15 روپے تک دیتے ہیں۔ کیا یہ دونوں سود میں آتے ہیں یا نہیں؟
جواب: واضح رہے کہ موبائل فون میں کال کرنے کی سہولت فراہم کرنے والی مختلف کمپنیوں کی جانب سے مختلف ناموں سے اکاؤنٹ کھولنے کی سہولت فراہم کی جاتی ہے، (مثلاً جاز کیش اکاؤنٹ، ٹیلی نار ایزی پیسہ اکاؤنٹ وغیرہ)، جس میں طے شدہ بیلنس  رکھنے  کی شرط پر کمپنی کی طرف سے  مختلف سہولیات اکاؤنٹ ہولڈر  کو مہیا کی جاتی ہیں؛ جیسے: فری منٹ، فری ایس ایم ایس و غیرہ، تو ایسے اکاؤنٹ کھلوانے اور اس کے ذریعہ رقم بھیجنے اور وصول کرنے  کا حکم یہ ہے کہ اگر کمپنی سے مقررہ  رقم رکھنے کی شرط پر اضافی سہولیات فراہم ہی نہیں کی جائیں تو اس صورت میں ایسا اکاؤنٹ کھلوایا جا سکتا ہے، تاہم اگر کمپنی کی طرف سے مخصوص رقم جمع کرانے کی شرط پر مقررہ سہولیات فراہم کی جاتی ہوں، چاہے کوئی لینا چاہے یا نہ چاہے تو ایسی صورت میں ایسا اکاؤنٹ درحقیقت سودی ہوتا ہے، جسے کھلوانے کی شرعاً اجازت نہیں؛ کیوں کہ کمپنی میں اکاؤنٹ ہولڈر کی جانب سے جو  رقم جمع کرائی جاتی ہے وہ کمپنی کے ذمہ قرض ہوتی ہے اور اکاؤنٹ ہولڈر جب اپنی رقم واپس لینا چاہے کمپنی رقم واپس کرنے کی پابند ہوتی ہے، اور قرض پر کسی بھی قسم کا مشروط نفع از روئے شرع سود ہونے کی وجہ سے حرام ہوتا ہے؛ لہذا صورتِ مسئولہ میں ایسا اکاؤنٹ کھلوانا جائز نہیں، چاہے فری منٹ و دیگر فراہم کردہ سہولیات سے اکاؤنٹ ہولڈر فائدہ اٹھائے یا نہ اٹھائے ، اگر کسی نے ایسا اکاؤنٹ کھلوا رکھا ہے اسے فوری طور پر سچے دل سے توبہ و استغفار کرتے ہوئے مذکورہ اکاؤنٹ بند کروا دینا چاہیے۔ فقط واللہ اعلم
                                                  
عنوان: ایڈ دیکھ کر پیسے کمانے کا حکم
سوال: ایڈ دیکھ کر پیسے کمانا سود ہے یانہیں؟ اور اگر کوئی اس سے پیسے کمائے تو اس کا کیا حکم ہے؟ نیز ایسے شخص کی عبادت قبول ہوتی ہے یا نہیں؟
جواب: ایڈ دیکھ کر  پیسہ کمانا درج ذیل وجوہات کی بنا پر ناجائز ہے:1- اس میں ایسے لوگ  اشتہارات کو دیکھتے ہیں  جن کایہ چیزیں لینے کا کوئی ارادہ ہی نہیں، بائع کو ایسے دیکھنے والوں کی تعداد میں اضافہ دکھانا جو کہ کسی طرح بھی خریدار نہیں، یہ بیچنے والے کے ساتھ  ایک قسم کا دھوکا ہے۔2-  جان دار کی تصویر  کسی بھی طرح کی ہو اس کا دیکھنا جائز نہیں، لہذا اس پر جو اجرت  لی جائے گی وہ بھی جائز نہ ہوگی۔3- ان اشتہارات میں  خواتین کی تصاویر بھی ہوتی ہیں جن کا دیکھنا بدنظری کی وجہ سے مستقل گناہ ہے۔ 4- اس معاملے میں جس طریق پر اس سائٹ کی پبلسٹی کی جاتی ہے جس میں پہلے اکاؤنٹ بنانے والے کوہر نئے اکاؤنٹ بنانے والے پر کمیشن ملتا رہتا ہے جب کہ  اس نے  نئے اکاؤنٹ بنوانے میں کوئی عمل نہیں کیا، اس بلا عمل کمیشن لینے کا معاہدہ کرنا اور  اس پر اجرت لینا بھی جائز نہیں۔ شریعت میں بلا  محنت کی کمائی   کی حوصلہ شکنی کی گئی ہے اور  اپنی محنت   کی کمائی   حاصل کرنے کی ترغیب ہے  اور اپنے ہاتھ کی کمائی کو افضل کمائی قراردیا ہے ۔خلاصہ یہ ہے کہ ایڈ دیکھ کر پیسہ کمانے کا جو طریقہ رائج ہے وہ اگرچہ سود نہیں، لیکن خلاف شرع ہونے کی وجہ سے ناجائز ہے، اس لیے اس طرح پیسے کمانا جائز نہیں ہے، اور ناجائز کمائی کرنے والے شخص کی  عبادات ادا  تو ہوجاتی ہیں یعنی اس کے ذمہ سے فرض تو  ساقط ہوجاتا ہے ،لیکن  ایسے شخص کو ان عبادات کا ثواب نہیں ملتا ۔حدیث شریف میں ہے:"عن أبي هريرة قال: قال رسول الله صلى الله عليه وسلم: " إن الله طيب لا يقبل إلا طيبا وأن الله أمر المؤمنين بما أمر به المرسلين فقال: (يا أيها الرسل كلوا من الطيبات واعملوا صالحا)وقال: (يا أيها الذين آمنوا كلوا من طيبات ما رزقناكم)ثم ذكر الرجل يطيل السفر أشعث أغبر يمد يديه إلى السماء: يا رب يا رب ومطعمه حرام ومشربه حرام وملبسه حرام وغذي بالحرام فأنى يستجاب لذلك؟ ". رواه مسلم(مشكاة المصابيح 2/ 842الناشر: المكتب الإسلامي - بيروت)وفي لمعات التنقيح في شرح مشكاة المصابيح: ومعنى الحديث: أنه تعالى لما تنزّه عن العيوب لم يقبل إلا الطيب من المال وهو الحلال لتنزُّهه عن العيب، فيناسب جناب القدس، فلا ينبغي أن يتقرب إليه بما يتضادّه وهو الحرام. (5/ 493الناشر: دار النوادر، دمشق - سوريا)وفي جامع العلوم والحكم: وقد اختلف العلماء في حج من حج بمال حرام، ومن صلى في ثوب حرام، هل يسقط عنه فرض الصلاة والحج بذلك، وفيه عن الإمام أحمد روايتان، وهذه الأحاديث المذكورة تدل على أنه لا يتقبل العمل مع مباشرة الحرام، لكن القبول قد يراد به الرضا بالعمل، ومدح فاعله، والثناء عليه بين الملائكة والمباهاة به، وقد يراد به حصول الثواب والأجر عليه، وقد يراد به سقوط الفرض به من الذمة، فإن كان المراد هاهنا القبول بالمعنى الأول أو الثاني، لم يمنع ذلك من سقوط الفرض به من الذمة، كما ورد أنه لا تقبل صلاة الآبق، ولا المرأة التي زوجها عليها ساخط، ولا من أتى كاهنا، ولا من شرب الخمر أربعين يوما، والمراد - والله أعلم - نفي القبول بالمعنى الأول أو الثاني، وهو المراد - والله أعلم - من قوله عز وجل: {إنما يتقبل الله من المتقين} [المائدة: 27] .  (1/ 262الناشر: مؤسسة الرسالة - بيروت)وفي  قوت المغتذي على جامع الترمذي:’’قد ورد في مواضع انتفاءُ القَبولِ مع ثبوت الصحة كالعبد إذا أبق لا تقبل له صلاة، وكما ورد فيمن أتى عرَّافًا، وفي شارب الخمر.فإن أُريد تقرير الدليل على انتفاء الصحة من انتفاء القبول فلا بد من تفسير معنى القبول، وقد فُسِّر بأنه تَرتُّبُ الغرض المطلوب من الشيء على الشيء، يقال: قَبِل فلانٌ عذر فلانٍ، إذا رَتَّب على عذره الغرضَ المطلوب منه، وهو محو الجناية والذنب. فإذا ثبت ذلك فيقال، مثلاً في هذا المكان: الغرض من الصلاة وقوعها مُجْزِيَةً بمطابقتها للأمر، فإذا حصل هذا الغرض ثبت القبول على ما ذكر من التفسير وثبتت الصحة، وإذا انتفى القبول انتفت الصحة.وربما قيل من جهة بعض المتأخرين: إن القبول كون العبادة صحيحة بحيث يترتب عليها الثواب والدرجات. والإجزاء كونها مطابقةً للأمر، والمعنيان إذا تغايرا وكان أحدهما أخص من الآخر، لم يلزم من نفي الأخص نفيُ الأعم، والقبول على هذا التفسير أخص من الصحة فإن كل مقبول صحيح، وليس كل صحيح مقبولاً، وهذا أن يقع في تلك الأحاديث التي نفى فيها القبول مع بقاء الصحة، فإنه يضر في الاستدلال بنفي القبول على نفي الصحة حينئذ، ويحتاج في تلك الأحاديث التي نفى عنها القبول مع بقاء الصحة إلى تأويل أو تخريج جواب، على أنه يرد على من فسَّر القبول بكون العبادة مثابًا عليها أو مرضية أو ما أشبه ذلك -إذا كانت مقصودةً بذلك- أن لا يلزم من نفي القبول نفيُ الصحة، أن يقال: القواعد الشرعية تقتضي أن العبادة إذا أُتي بها مطابقة للأمر، كانت سببًا للثواب والدرجات والإجزاء، والظواهر في ذلك لا تحصى "  انتهى‘‘. (1/ 28الناشر: رسالة الدكتوراة - جامعة أم القرى، مكة المكرمة) ایک حدیث شریف میں ہے:"عن رافع بن خديج قال: قيل: يا رسول الله أي الكسب أطيب؟ قال: «عمل الرجل بيده وكل بيع مبرور» . رواه أحمد ". (مشكاة المصابيح 2/ 847الناشر: المكتب الإسلامي - بيروت)    فتاوی شامی میں ہے:"مطلب في أجرة الدلال، قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم.وفي الحاوي: سئل محمد بن سلمة عن أجرة السمسار ، فقال: أرجو أنه لا بأس به وإن كان في الأصل فاسداً؛ لكثرة التعامل وكثير من هذا غير جائز، فجوزوه لحاجة الناس إليه كدخول الحمام".(شامی6/ 63ط:سعيد)وفي الموسوعة الفقهية الكويتية:"الإجارة على المنافع المحرمة كالزنى والنوح والغناء والملاهي محرمة، وعقدها باطل لايستحق به أجرة. ولايجوز استئجار كاتب ليكتب له غناءً ونوحاً ؛ لأنه انتفاع بمحرم ... ولايجوز الاستئجار على حمل الخمر لمن يشربها، ولا على حمل الخنزير".  (1/ 290ط:وزارة الأوقاف الشؤن الإسلامية)فقط والله أعلم
                                                  
عنوان: پرچیز آفیسر کا کمیشن لینا
سوال: میں ایک کمپنی میں پرچیز آفیسر ہوں، میرے ایک دوست نے کمپنی کھولی ہے اور کہا اگر تمہاری کمپنی میں میرے سامان کی ضرورت ہو تو مجھے لازمی بتانا اور اگر جائز طریقے سے آرڈر لگ گیا تو میں تمہیں 10 سے 15 فی صد نفع میں سے دوں گا۔ اتفاق سے اس کے ریٹس کم تھے اور اس کا آرڈر لگ گیا جائز طریقے سے۔ سوال یہ ہے کہ اب وہ مجھے میرا حصہ دینا چاہ رہا ہو تو کیا میرے لیے وہ حصہ جائز ہے؟ میں نے کوئی فکس نہیں کیا وہ اپنی مرضی سے دے گا، البتہ یہ طے ہوا تھا اگر آرڈر لگ گیا تو کچھ نہ کچھ وہ مجھے دے گا، راہ نمائی فرمائیں۔
جواب: کمپنی والے اگر آپ سے کوئی کام کرنے کا کہیں تو آپ   اس متعلقہ کام میں ان کے وکیل ہیں ، لہذا اس کام میں جتنا خرچہ آئے یا جتنی رقم میں وہ  کام ہوجائے اتنی ہی رقم  آپ کمپنی سے لے سکتے ہیں ، کام کم رقم میں کرواکر زیادہ رقم کا بل بنانا یا جس سے کام کروایا اس سے کہہ کر اپنا کمیشن بھی بل میں شامل کرانا  خیانت اور دھوکا دہی ہے ،  جو ناجائز ہے۔درر الحکام فی شرح مجلۃ الاحکام میں ہے:"(إذا شرطت الأجرة في الوكالة وأوفاها الوكيل استحق الأجرة، وإن لم تشترط ولم يكن الوكيل ممن يخدم بالأجرة كان متبرعا. فليس له أن يطالب بالأجرة) يستحق في الإجارة الصحيحة الأجرة المسمى. وفي الفاسدة أجر المثل... لكن إذا لم يشترط في الوكالة أجرة ولم يكن الوكيل ممن يخدم بالأجرة كان متبرعا، وليس له أن يطلب أجرة. أما إذا كان ممن يخدم بالأجرة يأخذ أجر المثل ولو لم تشترط له أجرة". (الکتاب الحادی عشر الوکالۃ، الباب الثالث، الفصل االاول، المادۃ:۱۴۶۷ ،ج:۳؍۵۷۳،ط:دارالجیل)فقط واللہ اعلم
                                                  
عنوان: بعض ورثاء کا ایک وارث کو میراث میں سے حصہ نہ دینا
سوال: میری نانی کے ترکہ میں سے میری والدہ مرحومہ کو زمین کی صورت میں حصہ ملا تھا، والدہ مرحومہ کا انتقال 2007ء میں ہوا، ان کے ورثاء میں شوہر، دو بیٹے اور ایک بیٹی تھی، ان کے بعد میرے والد کا ابھی ایک سال قبل انتقال ہوا، ان کے ورثاء میں دو بیٹے اور ایک بیٹی ہے(مرحوم کے والدین کا انتقال ہوچکا ہے)، والد مرحوم کے انتقال کے بعد میری والدہ کی زمین  میرے بھائی اور بہن نے مجھے بتائے بغیر ہی فروخت کردی، اور دونوں نے اس کے پیسے لے لئے(بہن نے آٹھ لاکھ، بھائی نے دو لاکھ  روپے وصول کئے)، میرا بھائی ان پیسوں کو لے کر ایران چلا گیا ، اور وہاں پر بھی میری والدہ مرحومہ کی ایک زمین(قیمت پندرہ لاکھ) تھی، اس کو بھی اپنے قبضہ میں لے لیا، جب میں نے حصہ کا مطالبہ کیا، تو کہا کہ آپ کا یہاں(ایران والی زمین) میں کوئی حصہ نہیں ہے، میں نے بہن کو آٹھ لاکھ روپے دے دیئے ہیں، اس سے حصہ لے لو، جب میں نے اپنی بہن سے ا س کا مطالبہ کیا تو وہ مجھ سے لڑنے لگی اور یہ کہنے لگی کہ جہاں بھی مجھے بلاؤ، میں نہیں آؤں گی۔اب سوال یہ ہے کہ کیا میرا ایران والے گھر میں شرعًا کوئی حصہ بنتا ہے یا نہیں؟ کیا ان کا یہ عمل شریعت کے مطابق ہے؟ اب وہ مجھے حصہ نہیں دے رہے ہیں، میں کیا کروں؟
جواب: واضح رہے کہ والدین کے تمام  ترکہ میں تمام اولاد کا حق وحصہ ہوتا ہے، والدین کے انتقال کے بعد ان کے ترکہ پر کسی بھی وارث کا قبضہ کرلینا اور دیگر ورثاء کو  ان کے شرعی حصے سے محروم کرنا یا مقررہ حصے سے کم دینا ناجائز اور سخت گناہ ہے،حدیثِ مبارک میں اس پر  سخت وعیدیں آئی ہیں ۔لہذا صورتِ مسئولہ میں سائل کے بھائی اور بہن کا والدہ  مرحومہ کی زمین  پر  سائل کی رضامندی کے بغیر قبضہ کر کے اس کو بیچنا شرعًا جائز نہیں تھا، اب چونکہ دونوں نے گھر  بیچ دیا ہے، لہذا دونوں پر  مذکورہ گھر سے ملنے والی رقم   آپس میں (یعنی دونوں بھائیوں اور بہن  کے درمیان )شرعی حصوں کے  مطابق تقسیم کرنا اور ہر ایک کو اس کا شرعی حصہ دینالازم ہے، ایک بھائی اور بہن کا آپس میں رقم تقسیم کرکے ایک بھائی (سائل) کو محروم کرنا ناجائز ہے ۔ نیز سائل کی والدہ کی وہ زمین جو کہ ایران میں ہے، اور سائل کے بھائی نے اس پر قبضہ کرلیا ہے، اس میں بھی سائل اور اس کی بہن کا حصہ بنتا ہے، لہذا بھائی پر اس زمین یا اس کی قیمت   کو بھی تمام ورثاء میں شرعی حصوں کے مطابق تقسیم کرنا لازم ہوگا، اگر سائل کے بھائی بہن سائل کو حصہ نہیں دیں گے تو وہ سخت گناہ گار ہوں گے، اور آخرت میں بدترین عذاب کا سامنا کرنا پڑے گا۔شرعی اعتبار سے سائل کی والدہ مرحومہ کے تمام ترکہ کی تقسیم  کا طریقہ درج ذیل ہے:سب سے پہلے مرحومہ کے حقوقِ متقدمہ یعنی تجہیز وتکفین کے اخراجات نکالنے کے بعد ،اگر مرحومہ کے ذمے کوئی قرض ہو تو اسے کل مال سے ادا کرنے کے بعد اور اگر مرحومہ نے کوئی  جائز وصیت  کی ہو تو اسے بقیہ مال کے ایک تہائی سے نافذ کرنے کے بعد باقی کل ترکہ5 حصوں میں تقسیم کر کے ہرایک بیٹے کو 2،2حصے اور بیٹی کو 1 حصہ دیاجائے گا۔صورتِ تقسیم یہ ہے:مرحومہ (والدہ):5بیٹابیٹابیٹی221یعنی سو فیصد میں سے مرحومہ کے دونوں بیٹوں میں سے ہر ایک کو 40 فیصد اور بیٹی کو 20 فیصد ملے گا۔مشکاۃ المصابیح میں ہے:"عن سعيد بن زيد رضي الله عنه قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»."ترجمہ:" حضرت سعید  بن زید رضی اللہ تعالیٰ عنہ فرماتے ہیں کہ  : رسول اللہ ﷺ نے فرمایا : جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"(باب الغصب والعاریة، ‌‌الفصل الأول، ج:1، ص:254، ط: قدیمی)وفیه أیضًا:"وعن أنس رضي الله عنه قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة». رواه ابن ماجه."ترجمہ:"  حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔" (باب الوصایا، الفصل الثالث، ج:1، ص:266، ط: قدیمی)فتاوی شامی میں  ہے:"الإرث جبري لايسقط بالإسقاط." (كتاب الدعوى، ج:8، ص:116، ط:دارالفکر)فقط واللہ اعلم
                                                  
عنوان: عورت کا اہل تشیع کے اسکول میں ملازمت کرنا
سوال: کیا میں شیعہ بچوں کو پڑھا سکتی ہوں؟ اور کیا شیعہ کے اسکول میں نوکری کرنا جائز ہے یانہیں؟
جواب: شریعتِ مطہرہ  میں عورت کو پردہ میں رہنے کی بہت تاکید  وارد ہوئی ہے اور بلاضرورتِ شرعیہ اس کے گھر سے نکلنے کو سخت نا پسند کیا گیا ہے، حتیٰ کہ رسول اللہ صلی اللہ علیہ وسلم نے نماز کے معاملہ میں بھی یہ پسند فرمایا کہ عورتیں اپنے گھروں میں ہی نماز پڑھیں اور اسی کی ترغیب دی ہے۔ نیز کمانے کی غرض سے بھی عورت کا نکلنا ممنوع قرار دیا گیا ہے،  اور  عورت کا نفقہ  اس کے والد یا شوہر پر لازم کیا گیاہے تا کہ گھر سے باہر نکلنے کی حاجت پیش نہ آئے،  شادی سے پہلے اگر عورت کا اپنا مال نہ ہو تو اس کا نفقہ اس کے والد پر لازم ہے اور شادی کے بعد اس کا نفقہ اس کے شوہر پر لازم  ہے۔لہذا صورت مسئولہ میں سائلہ کو شدید مجبوری نہیں تو اس صورت میں گھر سے ملازمت کی غرض سے  نہیں نکلنا چاہیے، البتہ اگر شدید مجبوری ہے اور کوئی کمانے والا نہیں  ، اور گھر میں بچیوں یا نابالغ بچوں  کو پڑھانے کی کوئی صورت بھی نہ ہو تو ایسی صورت میں گھر سے نکلنے کی گنجائش ہو گی، اس صورت میں بھی کوشش کی جائے کہ مسلمانوں کے ادارے میں مسلمانوں کے بچوں کو پڑھایا جائے ۔ اور اگر یہ بھی ممکن نہ ہو تو شیعہ حضرات کے اسکول میں ملازمت کرنا اور اُن کے بچوں کو پڑھانا جائز ہوگا، بشرطیکہ شرعی حدودکی رعایت رکھتے ہوئے ، باپردہ ہوکر کوئی جائز مضمون اُن کو پڑھایا جائے، اور ان کے ساتھ اختلاط (میل جول) کی وجہ سے آپ کے اپنے ایمان وعقائد کے خراب ہونے کا خدشہ نہ ہو۔ اس کے برخلاف اگر  پردہ کی رعایت نہ ہوسکے ، یا وہاں جاکر اپنے ایمان وعقائد کے بگڑنے کا خدشہ ہو، یا اس سلسلے میں کوئی ناجائز فعل (مثلاً بے پردگی یا نامحرموں کے ساتھ اختلاط وغیرہ) کا ارتکاب کرنا پڑے، یا کوئی ایسا مضمون پڑھانا پڑے جس سے اُن کے غلط عقائد کی ترویج ہوتی ہو، تو ایسی صورت میں آپ کا شیعہ بچوں کو پڑھانا یا اُن کے اسکول میں ملازمت کرنا جائز نہیں ہوگا۔قرآن کریم میں ارشاد ہے:" وَقَرْنَ فِى بُيُوتِكُنَّ وَلَا تَبَرَّجْنَ تَبَرُّجَ ٱلْجَٰهِلِيَّةِ ٱلْأُولَىٰ ۖ ."(الأحزاب :٣٣)ترجمہ: "اور اپنے گھروں میں قرار کے ساتھ رہو اور (غیر مردوں کو) بناؤ سنگھار دکھاتی نہ پھرو، جیسا کہ پہلی بار جاہلیت میں دکھایا جاتا تھا۔"روح المعانی ميں ہے :"والمراد علی جمع القراءات أمرهن رضي اللہ تعالی عنھن بملازمة البیوت، وهو أمر مطلوب من سائرالنساء، وأخرج الترمذي والبزار عن ابن مسعود رضي اللہ تعالی عنه عن النبي صلی اللہ علیه وسلم قال : إن المرأۃ عورۃ فإذا خرجت من بیتھا استشرفھا الشیطان و أقرب ما تکون من رحمة ربّھا وهي في قعر بیتھا."(ج:11،ص:523،ط: دارالإحياء التراث العربي)مرقاة المفاتيح میں ہے:"(استشرفها الشيطان) أي زيّنها في نظر الرجال. وقيل: أي نظر إليها ليغويها ويغوي بها."(كتاب النكاح، باب النظر،  ج:5،ص:2054، ط: دار الفکر)فتاوی شامی میں ہے :"ولأن النساء أمرن بالقرار فی البیوت فکان مبنی حالھن علی الستر و الیہ أشار النبی صلی اللہ علیہ وسلم حیث قال : کیف یفلح قوم تملکھم إمراۃ."(باب الامامۃ، مطلب فی شروط الامامۃ الكبرى ،ج: 1 ،ص: 548،ط:سعید )فتاوی عالمگیریہ میں ہے :"واما الأناث فلیس للأب أن یؤاجرھن فی عمل أو خدمۃ  و نفقۃ الأناث واجبۃ مطلقا علی الآباء مالم یتزوّجن اذا لم یکن لھن مال، کذا فی الخلاصۃ ."(كتاب الطلاق،الباب السابع عشر فی النفقات ،الفصل الرابع فی نفقۃ الأولاد الصغار ،ج: 1،ص: 563 و 562، ط: رشیدیہ)فقط والله اعلم
                                                  
عنوان: قسطوں پر گاڑی خریدنے کا حکم
سوال: ایک آدمی شوروم موٹرسےایک گاڑی خریدنا چاہتا ہے گاڑی کی کل قیمت8180000ہے،اور قسطوں میں لینے کی صورت میں گاڑی کی کل قیمت8485000 ہے،اب وہ آدمی گاڑی قسطوں پر لے رہا ہے،اور پچاس فیصد رقم یکمشت دےکر بقیہ پچاس فیصد 18ماہ کی اقساط میں دےگا،گاڑی کی رجسٹریشن بھی اس میں ہے،البتہ انشورنس کے الگ سے250000روپے ہیں،اور یہ کرواناضروری ہے اس کے بغیر گاڑی نہیں ملے گی،نیزاقساط شارٹ ہونےکی صورت میں کوئی جرمانہ   بھی نہیں ہے، کیا اس طریقے پر گاڑی لینا جائز ہے؟راہ نمائی فرمادیں۔
جواب: شرعی ہدایات کے مطابق قسطوں پرکسی چیز کی  خرید و فرخت کرنا  تجارت کی ایک جائز قسم ہے، جو عام طور پر نقد سے  قدرے زائد قیمت پر بائع (دوکاندار)  اور مشتری (خریدار )کی باہمی رضامندی  سے طے پاتی ہے،   اس کے صحیح ہونے کے لیےچند  شرائط کی پابندی کرنا ضروری ہے،  اگر ان شرائط کی رعایت نہ کی جائے تو سود  لازم آئے گا جو کہ حرام ہے۔شرائط مندرجہ ذیل ہیں:1۔عقد کے وقت  ہی کوئی ایک قیمت متعین کرلی جائے۔2۔ ادھار  کی مدت  بھی متعین کرلی جائے۔3۔بیع خلاف جنس کی ہو۔4۔ قسط میں تاخیر ہونے کی وجہ سے مقرر ہ  قیمت میں اضافہ نہ کیا جائے ۔5۔تاخیر کی وجہ سے  جرمانہ وصول کرنے کی شرط عائد نہ کی جائے۔6۔ ادائیگی سے عاجز ہونے کی وجہ سے سودا منسوخ کرنے پر ادا شدہ رقم  ضبط نہ کی جائے۔7۔ اور  نہ ہی مبیع  ضبط کی جائے وغیرہ وغیرہ۔  تو شرعاً  ایسا معاملہ کرنا عام بیع کی طرح جائز ہو گا   کہ   جس میں بائع اور مشتری کو اختیار ہوتا ہے کہ  باہمی رضامندی سے جتنے میں بھی سودا   طے کر لیں  ۔لہذا صورتِ مسئولہ میں مذکورہ آدمی کے لیے اس طریقے سے گاڑی لینا جائز ہے،البتہ انشورنس سے متعلق تفصیل یہ ہے کہ آدمی کا اپنے اختیار سے کار  انشورنس کراناشرعاً جائز نہیں ہے، لیکن اگرجبری اور قانونی طور پر   کار کی انشورنس کرانا لازمی ہو تو دل سے ناجائز سمجھتے ہوئے انشورنس کروانےسےآدمی پر  اس کا گناہ نہیں ہوگا،  البتہ ایکسیڈنٹ کی صورت میں وہ  صرف اپنی جمع کی ہوئی رقم کے بقدر ہی فائدہ اٹھاسکتا ہے،اس سے زائد جائز نہیں ہے۔سنن الترمذی میں ہے  : "وقد فسر بعض أهل العلم قالوا: بيعتين في بيعة أن يقول: ‌أبيعك ‌هذا ‌الثوب ‌بنقد ‌بعشرة، وبنسيئة بعشرين، ولا يفارقه على أحد البيعين، فإذا فارقه على أحدهما فلا بأس إذا كانت العقدة على أحد منهما."(أبواب البيوع، ‌‌باب ما جاء في النهي عن بيعتين في بيعة، ج : 3، ص : 525، ط : شركة مكتبة ومطبعة مصطفى)شرح المجلة لرستم باز میں ہے:"البيع مع تأجيل الثمن وتقسيطه صحيح، يلزم أن تكون المدة معلومة في البيع بالتأجيل والتقسيط… لأن جهالته تفضي إلى النزاع فيفسد البيع به."(الكتاب الأول في البيوع، الباب الثالث في بيان المسائل المتعلقة بالثمن، المادة: 246/245، ج:1، ص:100، ط: فاروقيه)فتاوی عالمگیری میں ہے:"وإذا عرفت المبيع والثمن فنقول من حكم المبيع إذا كان منقولا أن لا يجوز بيعه ‌قبل ‌القبض."(كتاب البيوع، الباب الثاني فيما يرجع إلى انعقاد البيع، الفصل الثالث في معرفة المبيع والثمن والتصرف فيهما قبل القبض، ج:3، ص:13، ط: دار الفکر بیروت)فتاوی شامی میں ہے:"(اشتراه بألف نسيئة وباع بربح مائة بلا بيان) خير المشتري (فإن تلف) المبيع بتعيب أو تعيب (فعلم) بالأجل (لزمه كل الثمن حالا.وفي الرد: (قوله: لزم كل الثمن حالا) لأن الأجل في نفسه ليس بمال، فلا يقابله شيء حقيقة إذا لم يشترط زيادة الثمن بمقابلته قصدا، ويزاد في الثمن لأجله إذا ذكر الأجل بمقابلة زيادة الثمن قصدا."(كتاب البيوع، ‌‌باب المرابحة والتولية، ج: 5، ص:141/42، ط: سعید)وفيه ايضا:"لأن القمار من القمر الذي يزداد تارة وينقص أخرى، وسمي القمار قماراً لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص". (کتاب الحظر و الاباحة، فصل فی البیع، ج:6،ص:403 ،ط:سعید)الفقہ الاسلامی و ادلتہ میں ہے:"أنواع التأمين:التأمين من حيث الشكل نوعان: ۱  - تأمين تعاوني ...۲  - تأمين تجاري أو التأمين ذو القسط الثابت، وهو المراد عادة عند إطلاق كلمة التأمين، وفيه يلتزم المستأمن بدفع قسط معين إلى شركة التأمين القائمة على المساهمة، على أن يتحمل المؤمن (الشركة) تعويض الضرر الذي يصيب المؤمن له أو المستأمن. فإن لم يقع الحادث فقد المستأمن حقه في الأقساط، وصارت حقا للمؤمن. وهذا النوع ينقسم من حيث موضوعه إلى: ۱  - تأمين الأضرار: وهو۔۔۔۔۔۔ ۲  - وتأمين الأشخاص: وهو يشمل:التأمين على الحياة: وهو أن يلتزم المؤمن بدفع مبلغ لشخص المستأمن أو للورثة عند الوفاة، أو الشيخوخة، أو المرض أو العاهة، بحسب مقدار الإصابة.والتأمين من الحوادث الجسمانية: وهو أن يلتزم المؤمن بدفع مبلغ معين إلى المؤمن له في حالة إصابته أثناء المدة المؤمن فيها بحادث جسماني، أو إلى مستفيد آخر إذا مات المستأمن ... أما التأمين التجاري أو التأمين ذو القسط الثابت: فهو غير جائز شرعا، وهو رأي أكثر فقهاء العصر ... وسبب عدم الجواز يكاد ينحصر في أمرين: هما الغرر والربا. أما الربا: فلا يستطيع أحد إنكاره؛ لأن عوض التأمين ناشئ من مصدر مشبوه قطعا؛ لأن كل شركات التأمين تستثمر أموالها في الربا، وقد تعطي المستأمن (المؤمن له) في التأمين على الحياة جزءا من الفائدة، والربا حرام قطعا في الإسلام ... والربا واضح بين العاقدين: المؤمن والمستأمن، لأنه لا تعادل ولا مساواة بين أقساط التأمين وعوض التأمين، فما تدفعه الشركة قد يكون أقل أو أكثر، أو مساويا للأقساط، وهذا نادر۔ والدفع متأخر في المستقبل. فإن كان التعويض أكثر من الأقساط، كان فيه ربا فضل وربا نسيئة، وإن كان مساويا ففيه ربا نسيئة، وكلاهما حرام ...أما الغرر: فواضح في التأمين؛ لأنه من عقود الغرر: وهي العقود الاحتمالية المترددة بين وجود المعقود عليه وعدمه، وقد ثبت في السنة حديث صحيح، رواه الثقات عن جمع من الصحابة: «أن رسول الله صلى الله عليه وسلم نهى عن بيع الغرر». ويقاس على البيع عقود المعاوضات المالية، فيؤثر الغرر فيها، كما يؤثر في عقد البيع. وعقد التأمين مع الشركات من عقود المعاوضات المالية، لا التبرعات، فيؤثر فيه الغرر، كما يؤثر في سائر عقود المعاوضات المالية، وقد وضعه رجال القانون تحت عنوان (عقود الغرر) لأن التأمين لايكون إلا من حادث مستقبل غير محقق الوقوع، أو غير معروف وقوعه، فالغرر عنصر لازم لعقد التأمين. والغرر في التأمين في الواقع كثير، لا يسير، ولا متوسط؛ لأن من أركان التأمين: الخطر، والخطر حادث محتمل لايتوقف على إرادة العاقدين. والمؤمن له لا يستطيع أن يعرف وقت العقد مقدار ما يعطي، أو يأخذ، فقد يدفع قسطا واحدا، ويقع الخطر، فيستحق جميع ما التزم به المؤمن، وقد يدفع جميع الأقساط، ولا يقع الخطر، فلا يأخذ شيئا وكذلك حال المؤمن، لا يعرف عند العقد مقدار ما يأخذ، أو ما يعطي". (القسم الثالث:العقود او التصرفات المدنیة المالية،انواع التامین،ج:5،ص:3421 تا3425،ط:دارالفکر)فقط واللہ اعلم
                                                  
عنوان: سامان ادھار بیچنے کی صورت میں گاہک سے زیادہ قیمت لینے کا حکم
سوال: میرا کریانہ اسٹور ہے، اب دکان پر دو قسم کے گاہک آتے ہیں، نقد والے بھی آتے ہیں اور ادھار والے بھی آتے ہیں، تو میں ادھار والے گاہک کو مہنگا ریٹ لگاتا ہوں، اور ریٹ مہنگا کرنے کی وجہ ادھار ہے،  اب پوچھنا یہ ہے کہ ادھار والے گاہک کو مہنگے ریٹ کے ساتھ اشیاء خوردنوش بیچنا  میرے لیے جائز ہے یا نہیں ؟
جواب: واضح رہے کہ کوئی بھی چیز ،  نقد کے مقابلے میں ادھار پر،  زائد قیمت کے ساتھ فرخت کرنا جائز ہے، بشرط یہ کہ  مجلس عقد میں عاقدین کی رضامندی سے ادھار کی ایک قیمت طے ہوجائے اور معاملہ مبہم نہ رہے،یعنی یہ واضح ہوجائے  کہ اگر اس چیز کے نقد پیسے دو گے تو اتنے(مثلاً: پچاس روپے) دینے ہوں گے اوراگر قسطوں/ادھار میں دو گے تو اتنے (مثلاً ساٹھ روپے) دینے ہوں گے،تو یہ معاملہ جائز ہے،  اور کوئی ایک صورت متعین  کیے بغیر  معاملہ مکمل کرلیا جائے تو یہ صورت ناجائز ہے۔نیز ادھار کی صورت میں اضافی رقم لینا شرعاً سود نہیں ہے،کیوں کہ سود  شرعاً اس اضافہ کو  کہا جاتا ہے، جو عوض سے خالی ہو، جب کہ اس صورت میں ایک طرف ایک مبیع(فروخت کی جانے والی متعین چیز) اور دوسری طرف اس کے عوض میں طے شدہ قیمت ہے۔مبسوط سرخسی میں ہے:"وإذا عقدالعقد على أنه إلى أجل كذا بكذا وبالنقد بكذا أو قال: إلى شهر بكذا أو إلى شهرين بكذا فهو فاسد؛ لأنه لم يعاطه على ثمن معلوم ولنهي النبي صلى الله عليه وسلم عن شرطين في بيع، وهذا هو تفسير الشرطين في بيع ومطلق النهي يوجب الفساد في العقود الشرعية، وهذا إذا افترقا على هذا فإن كان يتراضيان بينهما ولم يتفرقا حتى قاطعه على ثمن معلوم، وأتما العقد عليه فهو جائز؛ لأنهما ما افترقا إلا بعد تمام شرط صحة العقد ... الخ." (کتاب البیوع، باب البیوع الفاسدة، ج:13، ص:8، ط:دارالمعرفة) ہدایہ میں ہے:"قال: ومن اشترى غلاما بألف درهم نسيئة فباعه بربح مائة ولم يبين فعلم المشتري، فإن شاء رده، وإن شاء قبل؛ لأن للأجل شبها بالمبيع؛ ألا يرى أنه يزاد في الثمن لأجل الأجل، والشبهة في هذا ملحقة بالحقيقة فصار كأنه اشترى شيئين وباع أحدهما مرابحة بثمنهما، والإقدام على المرابحة يوجب السلامة عن مثل هذه الخيانة، فإذا ظهرت يخير كما في العيب وإن استهلكه ثم علم لزمه بألف ومائة"؛ لأن الأجل لا يقابله شيء من الثمن."(كتاب البيوع‌‌، باب المرابحة والتولية،ج:3، ص:78، ط:رحمانیه)فقط واللہ أعلم
                                                  
عنوان: وارث کا اپنا حصہ دوسرے کو ہبہ  کرنا
سوال: میرا سوال یہ ہے کہ ہمارے  دادا کی زرعی زمین ہے جس کے کافی وارثین ہیں ۔ اب ان کی شرعی تقسیم کی گئی اور ان وارثین کی دی گئی تو ان اکثر وارثین نے اپنے حصہ ان ہی وارثین میں سے کسی کو ہبہ کر دی اس سلسلہ میں کیا قانونی دستاویز لکھوائی جا سکتی ہے تو براہ مہربانی رہنمائی فرمائی جائے، اگر ہوسکے تو حق دستبرداری کاا قرار نامہ تحریر فرما ئیں۔
جواب: واضح رہے کہ ترکہ کی تقسیم سے پہلے کسی وارث کا ترکہ میں سے       قابلِ  تقسیم  چیز کو قبضہ کیے بغیر    یا کم از کم ہر ایک وارث کے حصہ کی تعیین کئے بغیراپنے شرعی حصہ سے بلا عوض  کسی دوسرے وارث یا ورثاء کے حق میں دست بردار ہوجانا شرعاً معتبر نہیں ہے، اس سے اس کا حق ختم نہیں ہوتا۔ اسی طرح اگر ترکہ میں کئی ورثاء کا حق ہو اور وہ ترکہ ان سب میں مشترک ہو تو کسی ایک وارث کا تقسیم سے پہلے اپنا حصہ دوسروں کو دینے  سے ہبہ نافذ نہیں ہوتا۔ البتہ ترکہ کی تقسیم ہوجانے کے بعد  اپنا حصہ کسی   کو ہبہ کرنا  یا کسی کے حق میں دست بردار ہوجانا شرعاً جائز اور  معتبر ہے۔لہذا صورتِ مسئولہ میں اگر کوئی وارث اپنا حصہ دوسرے کو دینا چاہتا ہے تو پہلے اپنا حصہ وصول کرلے اپنے قبضہ وتصرف میں لے کر پھر جس کو دینا چاہے تو مکمل قبضہ و تصرف کے ساتھ دے سکتا ہے، اس کے بعد قانونی کاروائی کرتے ہوئے ایک ہبہ نامہ (گفٹ ڈیڈ) بنا کر اس کے نام پر منتقل کردے۔ اپنا حصہ وصول کئے بغیر دوسرے کے نام پر منتقل کرنے سے ہبہ تام نہیں ہوگا۔" تکملة رد المحتار علی الدر المختار"  میں ہے:" الإرث جبري لَا يسْقط بالإسقاط".(ج: 7/ص:505 / کتاب الدعوی، ط :سعید)"الأشباہ والنظائر"  لابن نجیم   میں ہے:           "لَوْ قَالَ الْوَارِثُ: تَرَكْتُ حَقِّي لَمْ يَبْطُلْ حَقُّهُ؛ إذْ الْمِلْكُ لَا يَبْطُلُ بِالتَّرْك". (ص؛309/ما یقبل الاسقاط من الحقوق وما لا یقبلہ/ط:قدیمی)الدر المختار میں ہے:"وشرائط صحتها في الموهوب أن یکون مقبوضاً غیر مشاع..." الخ(الدر المختار مع رد المحتار، کتاب الهبة، 688/5, سعید)الفتاوى الهندية میں ہے:"والشيوع من الطرفين فيما يحتمل القسمة مانع من جواز الهبة بالإجماع، وأما الشيوع من طرف الموهوب له فمانع من جواز الهبة عند أبي حنيفة - رحمه الله تعالى - خلافا لهما، كذا في الذخيرة."(الفتاویٰ االهندية، كتاب الهبة،  378/4، رشيدية)  فقط واللہ اعلم
                                                  
عنوان: موبائل کمپنیوں کے لون کاحکم
سوال: موبائل سم پر جو قرض لیا جاتا ہے اسے بعد میں ٹیکس کیساتھ وصول کیا جاتا ہے مثلاً کسی شخص نے یوفون سم پر20 روپے کی قرض لیا تو بعد میں اس سے 25 روپے وصول کیے جائینگے کیا یہ سود کے زمرے میں آتا ہے یا نہیں ؟
جواب: موبائل کمپنی سے بیلنس ختم ہونے پر ایڈوانس بیلنس حاصل کرنے کی صورت میں ادائیگی کے وقت کچھ زائد رقم  کی کٹوتی  یہ  ان کی وضاحت کے مطابق سروس چارجز  کے طور پر ہوتی ہے،لہذا اس کو سود کہنا درست نہیں۔فقط واللہ اعلم
                                                  
عنوان: مشتبہ کمائی کا حکم
سوال: میں ایک بین الاقوامی تنظیم میں کام کر رہا ہوں جو ولڈ بینک سے منسلک ادارہ ہے۔میرے کام کا تعلق مالیات یا کاروباری لین دین (جس میں ربا یا سودشامل ہے) سے نہیں ہے،لیکن یہاں ایک ملازم کی حیثیت سے میں اس الجھن میں ہوں کہ کیا میں بھی ربا (سودی) کاروبار کا حصہ ہوں؟یہ تنظیم نجی شعبہ میں بطور شیئر ہولڈر سرمایہ کاری کرتی ہے اور نجی شعبے کو فنڈز بھی فراہم کرتی ہے۔موازنے کے طور پر میں نے یہ دیکھا کہ اسٹیٹ بینک آف پاکستان بھی ولڈ بینک  سے فنڈز لے رہا ہے اور بطور سرکاری ادارہ اسٹیٹ بینک سودی کاروبار سے کماتا ہے اور سرکاری ملازمین کو تنخواہ بھی دیتا ہے،اس لیے دونوں نظاموں میں فرق بہت کم ہے،یہاں میں اپنی نوکری اور آنکھیں بند کرنے کا جواز پیش نہیں  کرنا چاہتا۔میں روزانہ کی بنیاد پر متبادل ملازمتوں کے لیے درخواست دے رہا ہوں اور جیسے ہی مجھے دوسری نوکری ملے گی اسے چھوڑ دوں گا۔براہِ کرم میری راہ نمائی فرمائیں   کہ کیا میری موجودہ ملازمت جہاں میں براہِ راست ”سود“کا کام نہیں کر رہا بلکہ اُس ادارہ کا حصہ ہوں جو یہ کام کرتی ہے،کسی بھی لحاظ سے جاری رکھنے کا جواز ہے؟
جواب: صورتِ مسئولہ میں ملازمت کو جاری رکھنے کا مدار اس بات پر ہے کہ یہ ادارہ حرام کاروبار نہیں کرتا ہو اور جو تنخواہ دی جاتی ہے وہ  بھی حلال کام سے حاصل ہوئی ہو۔ لہذا اگر آپ ایسے ادارے سے منسلک ہیں جو براہ راست سودی لین دین نہیں کر رہا اور اس کا کام بھی حرام نہیں ہے تو ملازمت کو جاری رکھا جاسکتا ہے، لیکن اگر ایسا نہیں ہے تو متبادل صورت اختیار کی جائے۔جب تک متبادل ملازمت نہ مل جائے بامر ِ مجبوری اس کو جاری رکھاجائے،جیسے ہی متبادل ملازمت مل جائے اس کو چھوڑ دیا جائے۔رد المحتار میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه، وإن كان مالا مختلطا مجتمعا من الحرام ولا يعلم أربابه ولا شيئا منه بعينه حل له حكما، والأحسن ديانة التنزه عنه ففي الذخيرة: سئل الفقيه أبو جعفر عمن اكتسب ماله من أمراء السلطان ومن الغرامات المحرمات وغير ذلك هل يحل لمن عرف ذلك أن يأكل من طعامه؟ قال أحب إلي في دينه أن لا يأكل ويسعه حكما إن لم يكن ذلك الطعام غصبا أو رشوة۔"(رد المحتار علی الدر المختار، 99/5، سعید)فقط واللہ اعلم
                                                  
عنوان: قومی بچت اسکیم  کے منافع کا حکم
سوال: میں شادی شدہ ہوں اور میرے دو بچے ہیں،مسئلہ یہ معلوم کرنا تھا کہ میرے بھائی کا انتقال  ہوگیا ہے اور ان کی بیوی نے دوسری  شادی کرلی،ان کے تین بچے ہیں جن کی پرورش میں کر رہا ہوں،پرورش کرنا میرے لیے مشکل ہورہا ہے،بھائی کے چودہ لاکھ روپے میرے پاس ہیں   کسی نے مجھ سے کہا کہ اِن پیسوں کو قومی بچت میں رکھ دو اور ادارے سے ہر مہینہ منافع لو اور ان سے بچوں کی پرورش کرو ۔کیا ایسا کرنا جائز ہے؟
جواب: واضح رہے کہ قومی بچت اسکیم (نیشنل سیونگ سرٹیفکیٹ ) جمع کرائی گئی رقم درحقیقت قرضے کے حکم میں ہے اور قرضے کی بنیاد پر طے شدہ منافع لینا سود ہے، اس لیے قومی بچت اسکیم میں سرمایہ کاری کے نتیجے میں جو منافع دیا جاتا ہے وہ سود ہی کے حکم میں ہے اور سود کا حرام اور گناہ کبیرہ ہونا واضح سی بات ہے۔ اس لیے اس میں سرمایہ کاری کرنے سے اجتناب کرنا ضروری ہے،مرحوم کی مذکورہ رقم مرحوم کا ترکہ ہے،جو کہ مرحوم کے ورثاء میں شرعی حساب سے تقسیم کرنا ضروری ہے، البتہ ان کے ضروری اخراجات کے لئے اس میں سے ان پر  خرچ کرنا پڑے  تو اس کی گنجائش ہے، تاہم اس کا حساب و کتاب بھی رکھا جائے۔اعلاء السنن میں ہے:"عن علی رضی الله عنه مرفوعا: کل قرض جر منفعة فهو ربا...کل قرض شرط فيه الزیادۃفهو حرام بلا خلاف … الفضل الشروط في القرض ربا محرم لا یجوز للمسلم من أخيه المسلم أبدًا، لإجماع المجتهدین علی حرمته."(اعلاء السنن، 512/14، ادارة القران)فقط واللہ اعلم
                                                  
