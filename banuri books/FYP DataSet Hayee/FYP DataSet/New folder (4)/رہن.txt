عنوان: کیا راہن کے وفات کے بعد مرہونہ چیز میں میراث جاری ہوگی؟
سوال: تقسیمِ  وراثت میں راہن اور مر تہن کے  معاملہ      کاکیا حکم ہے؟
جواب: راہن اور مرتہن میں کسی ایک کے فوت ہوجانے کے بعد بھی رہن کا معاملہ  بدستور اپنے حال پر باقی رہتا ہے،ختم نہیں ہوتا، اگر راہن کا انتقال ہوجائے تو  رہن کا معاملہ راہن کے ورثاء کی طرف منتقل ہوجائے گا ،اگر وہ اس  مرہونہ چیز( جس پر رہن کا معاملہ طے ہوا ہے)  کی قیمت ادا کردیں تو   مرتہن کو رہن میں رکھی ہوئی چیز واپس کرنی لازم  ہوگی،  مرہونہ شے اور  ورثاء کی ملکیت شمار ہوگی اس کے بعد اس ورثاء اس مرہونہ (رہن میں رکھی ہوئی  )چیز کو شرعی میراث کے قانون کے اعتبار سے تقسیم کریں گے۔اور مرتہن کی وفات  سے یہ مرہونہ  چیز   اس کے  ورثاء کے پاس بطور رہن ہوگی ،مرتہن کے ورثاء  اس چیز کو اپنی ملکیت   سمجھ کر   آپس میں  تقسیم نہیں کر سکتے ہیں ،جب راہن یا اس کے ورثاء اس کی قیمت ادا کردیں  تو ان کو یہ چیز واپس کرنی ہوگی یا اگر ان کے پاس پیسے نہ ہوں   اور یہ چیز بیچنے  کی ضرورت پیش آئے،تو اپنے پیسوں کے برابر  پیسے رکھ کر باقی پیسوں کو راہن یا اس کے ورثاء کی طرف  لوٹادیں اور اگر  اس چیز  کی قیمت سے  رہن کے  پیسے پورے نہ ہورہے ہوں  تو   چیز بیچنے کے بعد جتنے  پیسے باقی رہتے ہوں   ،مرتہن یا اس کے ورثاء کو دینے ضروری ہوں گے ۔تبیین الحقائقمیں ہے :"لأن الرهن لا يبطل بموته،ولو بطل إنما كان يبطل لحق الورثة وحق المرتهن مقدم عليه كما يتقدم على حق الراهن."(کتاب الرهن،‌‌باب الرهن يوضع على يد عدل،81/2،ط:دار الكتاب الإسلامی)البحر الرائق  میں ہے :"ولو مات أحد الراهنين فورثه الآخر فالرهن على حاله؛ لأن الوارث يقوم مقام الموروث في حقوقه وأملاكه.والرهن لا يبطل ‌بموت ‌الراهن ولا بموت المرتهن فيبقى الرهن على حاله."(کتاب الرهن،ارتهن قلب فضة وزنه خمسون بكر سلم،288/8،ط:دار الكتاب الإسلامي)تحفة الفقهاء میں ہے:"وأما حكم الرهن فعندنا ملك العين في حق الحبس حتى يكون المرتهن أحق بإمساكه إلى وقت إيفاء الدين."(‌‌كتاب الرهن،42/3،ط:العلمية، بيروت)بدائع الصنائع   میں ہے :"إن كان في الثمن وفاء بالدين، وإن كان فيه فضل، رده على الراهن، وإن كان أنقص من الدين،يرجع المرتهن بفضل الدين على الراهن."(‌‌كتاب الرهن،فصل في حكم الرهن،153/6،ط:العلمية، بيروت)فقط واللہ أعلم

عنوان: بائی بیک کا حکم
سوال: ہمارے کاروبار  لین دین میں ایک پارٹی کے ذمہ کچھ رقم ہے ،جس کاوہ پارٹی اقرار بھی کررہی ہے،لیکن ساتھ میں پارٹی یہ کہتی ہے کہ ایک سال کی مہلت دو،جبکہ ہمیں اپنی رقم ضائع ہونے کا خدشہ ہے،اس لیے ہم ان سے یہ طے کرنا چاہتے ہیں کہ  وہ اس رقم کے بدلے ہمیں ایک پلاٹ یا کوئی پراپرٹی دیں، یعنی ہمارے نام کردیں،ہم ان سے خریدنا نہیں چاہتے،صرف ضمانت کے طور پر لینا چاہتے ہیں اور اس کا طریق ہم نے یہ طے کیا ہے کہ :وہ ایک سال کے لیے سیل ایگریمنٹ بنالیں،یعنی ہماری رقم اگر 80 لاکھ روپے ہے،تو 80 لاکھ کا پلاٹ ہمارے نام کردیں،قبضہ میں لینا مقصود نہیں ہے،جو ایک سال بعد جب ادائیگی کا وقت ہوگا تو اس وقت پلاٹ کی مارکیٹ قیمت کے حساب سے ہمیں رقم ادا کریں،یعنی اگر پلاٹ  ایک کروڑ کا ہوجائےتو ایک کروڑ ادا کرکے پلاٹ واپس لے لیں اور اگر  سستا ہوجائے تو اتنی قیمت ادا کریں،پھر ہم بھی مزید رقم کا مطالبہ نہیں کریں گے اور یہ پلاٹ جب وہ ہمارے قبضہ میں نہیں دیں گے خود استعمال کریں گے تو ایک سال تک اس  کا کرایہ بھی ہمیں اداکریں ،مارکیٹ کے حساب سے اس کو  buy back کہاجاتاہے۔ لیکن مارکیٹ اور پارٹی کہتی ہے کہ buy back  کرنا حرام ہے، اب پو چھنا یہ ہے کہ اس سلسلے میں راہ نمائی فرمائیں کیا یہ طریقہ  غلط ہے؟ اور اس کا صحیح طریقہ کیا ہے؟
جواب: واضح رہے کہ  قرض کی وصولیابی کو یقینی بنانے کے لیےبطور ضمانت  مقروض سے مکان یا کوئی بھی قیمتی  چیز لے کر اپنے پاس رکھناشرعاً جائز ہےاور اس کی حیثیت محض ضمانت کی ہوتی ہے، بطور ضمانت رکھی ہوئی چیز کو” گروی“ کہاجاتاہے، گروی  میں رکھے جانے کے بعد بھی  بطورضمانت رکھی ہوئی چیز (گروی) اس کے اصل مالک کی ہی ملک رہتی ہے؛ البتہ قبضہ مرتہن (جس کے پاس گروی رکھی ہوئی ہے) کا ہوتا ہے، لیکن اس کے لیے  گروی  سے فائدہ اٹھانا  یا قرض کی واپسی پر اضافی رقم کا مطالبہ کرنا یا کسی قسم کے منافع کا مطالبہ کرناجائز نہیں ہوتا، اس تفصیل کی روشنی میں:صورت مسئولہ میں  سائل نے جو  صورت ذکرکی ہے، اس کی حیثیت  ”بطور  گروی   کی ہے اور مکان پا پلاٹ کا گروی میں رکھنا جائز ہے،لیکن اس کی جو صورت سائل نے متعین کی ہےکہ ضمانت کے طورپر ایک پلاٹ دے، اور رقم کی ادائیگی کے وقت  گر وی پر لیے ہوئے مکان کی جو قیمت ہوگی،اگرزیادہ قیمت ہوجائے تو زیادہ ادا کرے اور اگر کم قیمت ہوجائے تو  بھی کم قیمت ہی اداکرے تو یہ صورت قمارمشتمل ہے، جوکہ ناجائز ہے ،نیز سائل کا گروی پر لیے ہوئے مکان کے کرایہ  کا مطالبہ کرنا ،کہ جب تک رقم اد انہ کی جائی ، اس وقت تک اس گروی پر لیے ہوئے مکان کا کرایہ جو ہو،وہ مجھے ادا کیا جائے،یہ   گروی کے منافع حاصل کرنے کا مطالبہ کرنا ہے، اس لیےیہ  صورت( بائی بیک) ناجائز اور حرام ہے۔جائز صورت یہ ہے کہ:سائل (قرض خواہ) بطور ضمانت کوئی بھی قیمتی چیز رکھ لے، اس کو استعمال اور اس سے کسی قسم کا انتفاع حاصل نہ کرے اور قرض کی مدّت پوری ہونے پر اولاً قرض خواہ مالک سے قرض کا مطالبہ کرے، اگر قرض وصول نہ ہو تو مالک کی اجازت سے اس چیز کو فروخت کرکے اپنا قرض وصول کرلے تو  شرعاً اس کی اجازت ہوگی، اور اس کے بعد اگر کچھ رقم بچ جائے تو  زائد رقم  ضرور واپس کرے۔فتاوی شامی میں ہے:’’لا يحل له أن ينتفع بشيء منه بوجه من الوجوه وإن أذن له الراهن؛ لأنه أذن له في الربا؛ لأنه يستوفي دينه كاملاً فتبقى له المنفعة فضلاً؛ فتكون رباً، وهذا أمر عظيم، قلت: وهذا مخالف لعامة المعتبرات من أنه يحل بالإذن إلا أن يحمل على الديانة وما في المعتبرات على الحكم.ثم رأيت في جواهر الفتاوى: إذا كان مشروطاً صار قرضاً فيه منفعة وهو رباً، وإلا فلا بأس به ا هـ ما في المنح ملخصاً....... قال ط: قلت والغالب من أحوال الناس أنهم إنما يريدون عند الدفع الانتفاع، ولولاه لما أعطاه الدراهم وهذا بمنزلة الشرط، لأن المعروف كالمشروط وهو مما يعين المنع."(كتاب الرهن ، ج: 6، ص: 483، ط: دارالفكر)فتاویٰ شامی میں ہے :"(لا انتفاع به مطلقا) لا باستخدام، ولا سكنى ولا لبس ولا إجارة ولا إعارة، سواء كان من مرتهن أو راهن (إلا بإذن) كل للآخر، وقيل لا يحل للمرتهن لأنه ربا، وقيل إن شرطه كان ربا وإلا لا....قال ط: قلت والغالب من أحوال الناس أنهم إنما يريدون عند الدفع الانتفاع، ولولاه لما أعطاه الدراهم وهذا بمنزلة الشرط، لأن المعروف كالمشروط وهو مما يعين المنع، والله تعالى أعلم".(‌‌كتاب الرهن، ج : 6، ص : 482، ط : دار الفکر)الاشباہ والنظائرمیں ہے:"كل ‌قرض ‌جر ‌نفعا حرام فكره للمرتهن سكنى المرهونة بإذن الراهن كما في الظهيرية وما روي عن الإمام أنه كان لا يقف في ظل جدار مديونه."(کتاب المداینات، باب کل قرض جرنفعاً، ص: 226، ط: دار الكتب العلمية)فقط والله أعلم

عنوان: مرتہن کا رہن رکھی ہوئی چیزکے بعض منافع اپنے لیے رکھنے کا حکم
سوال: ہمارے گاؤں میں یہ عرف ہے کہ اگر کسی کو  رقم/قرض  کی ضرورت ہوتی ہے تو وہ قرض لے کر قرض دینے والے شخص  کے پاس اپنی زمین  گِروی رکھواتا ہے، پھر جب رقم واپس کرنے کا وقت آتا ہے تو اس کی دو صورتیں ہوتی ہیں:1۔مقروض شخص نے جتنی رقم بطورِ قرض  لی  تھی  وہ پوری واپس کرتا ہےاور اپنی زمین واپس  لے لیتا ہے۔2۔زمین  جس کے پاس گِروی رکھوائی ہے، وہی زمین کی دیکھ بھال کرتا ہے اور فصل بھی اُگاتا ہے، اور جب قرض واپس کرنے کا وقت آتا  ہے تو قرض دینے والا شخص اپنا پورا قرض وصول کرکے زمین مالک کو واپس کر دیتا ہے لیکن زمین سے حاصل شدہ پیداوار  میں سے اکثر حصہ اپنے لیے رکھتا ہے اور مالک کو کم  دیتا ہے۔
جواب:
واضح رہے کہ رہن رکھی ہوئی چیز سےمرتہن  کا نفع حاصل کرنا اور اس میں تصرف کرنا  جائز نہیں ہے، نیز اگر کسی علاقہ میں رہن رکھی ہوئی چیز سے نفع حاصل کرنے کا عرف ہو تو وہاں اگر  رہن رکھنے والا نفع حاصل کرنے کی  اجازت دے دے تب بھی مرتہن(جس کے پاس رہن رکھا گیا ہو)کے لیے اس چیز نفع حاصل کرنا  سود ہونے کی وجہ ناجائز  اور حرام  ہے۔لہٰذا صورتِ مسئولہ 1۔ میں قرض دینے والا آدمی  رہن رکھے ہوئے زمانہ میں اگر مرہونہ  زمین سے  کسی قسم کا نفع حاصل نہ کرے  تو یہ صورت جائز ہے، اور اگر رہن کے زمانہ میں زمین  سے نفع حاصل کیا تو یہ صورت بھی ناجائز ہو گی۔2۔ قرض دینے والا شخص جب قرض پورا وصول کرتا ہے تو اس کے لیے رہن رکھی ہوئی زمین  میں فصل اُگا کر پیداوار  سے کم یا زیادہ حصہ اپنے لیے رکھنا جائز نہیں ہے ، اگر اس نے فصل اُگالی ہے تو حاصل ہونے والی پوری پیداوار مالکِ زمین  (راہن) کو واپس کرنا ضروری ہے، البتہ فصل کی تیاری میں مرتہن کے جتنے اخراجات  ہوئے ہیں زمین واپس کرتے وقت مالکِ زمین سے صرف  ان اخراجات کا مطالبہ کرسکتاہے، اُن اخراجات سے زیادہ لیناسود ہونے کی وجہ سے ناجائز اور حرام ہے۔فتاویٰ شامی میں ہے :"(لا انتفاع به مطلقا) لا باستخدام، ولا سكنى ولا لبس ولا إجارة ولا إعارة، سواء كان من مرتهن أو راهن (إلا بإذن) كل للآخر، وقيل لا يحل للمرتهن لأنه ربا، وقيل إن شرطه كان ربا وإلا لا....قال ط: قلت والغالب من أحوال الناس أنهم إنما يريدون عند الدفع الانتفاع، ولولاه لما أعطاه الدراهم وهذا بمنزلة الشرط، لأن المعروف كالمشروط وهو مما يعين المنع، والله تعالى أعلم".(‌‌كتاب الرهن، ج : 6، ص : 482، ط : سعید)وفيه ايضا :"(ونماء الرهن) كالولد والثمر واللبن والصوف والوبر والأرش ونحو ذلك (للراهن) لتولده من ملكه.....ثم نقل عن التهذيب أنه يكره للمرتهن أن ينتفع بالرهن وإن أذن له الراهن.قال المصنف: وعليه يحمل ما عن محمد بن أسلم من أنه لا يحل للمرتهن ذلك ولو بالإذن لأنه ربا.قلت: وتعليله يفيد أنها تحريمية فتأمله".(‌‌‌‌‌‌كتاب الرهن، باب التصرف في الرهن، فصل في مسائل متفرقة، ج : 6، ص : 521 تا 23)بدائع الصنائع میں ہے :"وكذا ليس للمرتهن أن ينتفع بالمرهون، حتى لو كان الرهن عبدا ليس له أن يستخدمه، وإن كان دابة ليس له أن يركبها، وإن كان ثوبا ليس له أن يلبسه، وإن كان دارا ليس له أن يسكنها، وإن كان مصحفا ليس له أن يقرأ فيه؛ لأن عقد الرهن يفيد ملك الحبس لا ملك الانتفاع".(كتاب الرهن، فصل في حكم الرهن، ج : 8، ص : 183/86، ط : دار الکتب العلمیة)عمدۃ الرعایۃ   میں ہے :"(وإذا طلب دينه أمر بإحضار رهنه ، فإن أحضره سَلَّمَ كل دينه أولا، ثم رهنه، وإن طلب في غير بلد العقد إن لم يكن للرهن مؤنة حُمِل ، وإن كان سَلَّمَ دينه بلا إحضار رهنه ) ، إنَّما يُسَلِّمُ الدين أولاً لتعيين حق المرتهن كما ذكرنا في البيع أن الثمن يُسَلِّمُ أولاً لهذا المعنى...قوله : أمر بإحضار رهنه.... الخ ؛ لأن قبض الرهن قبض استيفاء، فلا يجوز أن يقبض ماله مع قيام يد الاستيفاء ؛ لأنه يتكرر الاستيفاء على اعتبار الهلاك في يد المرتهن وهو محتمل.قوله : سلم كل دينه أولاً ؛ أي أمر الراهن بتسليم الدين أولاً ليتعين حقه، كما تعين (حق) الراهن في الرهن تحقيقاً للتسوية، كما في تسليم المبيع والثمن، يحضر المبيع ثم يسلم الثمن أولاً".(كتاب الرهن، ج : 7، ص : 371، ط :  دار الکتب العلمیة)فقط واللہ اعلم

Reference: Riyad as-Salihin 1558 In-book reference : Book 17, Hadith 48: حوالہ

عنوان: مرتہن کا شئے مرہون راہن کی اجازت کے بغیر مارکیٹ ویلیو سے کم پر فروخت کرنے کا حکم
سوال: کیا فرماتے ہیں مفتیانِ کرام اس مسئلہ کے بارے میں کہ میں نے  کچھ لوگوں سے ادھار پر تقریباً پانچ کروڑ روپے کا مال لیا تھا، قرض خواہوں میں سے ایک کی رقم تقریباً  4 کروڑ  روپے تھی، میں نے وہ مال آگے 5 کروڑ 30 لاکھ روپے میں بیچ دیا، خریدار نے آدھا مال وصول کیا تھا، لیکن کوئی رقم نہیں دی تھی بلکہ کہا تھا بقیہ آدھا مال اٹھاؤں گا تو پوری رقم دے دوں گا، ابھی 5 مہینے کا عرصہ گزر گیا ہے اس نے کوئی رابطہ نہیں کیا، اب میں نے جن لوگوں سے مال لیا تھا ان میں سے سب سے زیادہ رقم جس کی تھی اس نے مجھ سے اپنے پیسوں کا مطالبہ کیا تو میں نے کہا ابھی میرے پاس پیسے نہیں ہیں، آپ میرے پاس موجود (آدھا)مال کو اپنے پوری رقم کے بدلے امانت  رکھ لو! جب میں آپ کو پیسے دوں گا تو  مال واپس لے لوں گا، لیکن اس نے میری اجازت کے بغیر کم قیمت میں اس مال کو بیچ دیا، اور کہہ رہا ہے کہ مجھے مال بیچ کر جتنی رقم ملی ہے اس کے علاوہ باقی رقم ادا کرو!  حالانکہ مذکورہ مال  بطورِ امانت رکھواتے وقت میں نے  کہا تھاکہ یہ مال پوری رقم کے بدلے آپ کے پاس امانت ہے، البتہ اگر خریدار  اپنے لیے ہوئے مال کی قیمت ادا کردیتا ہے تو اس مال کی قیمت سوا دو  کروڑ روپے  شمار کروں گا۔دریافت طلب مسئلہ یہ ہے : کیا اس شخص کا میری اجازت کے بغیر اس چیز کو مارکیٹ ویلیو سے کم میں بیچنا اور  اب مجھ سے بقیہ رقم کا مطالبہ کرنا جائز ہے؟تنقیح: کیا مذکورہ مال رکھواتے ہوئے قرض کی ادائیگی کے لیے کو وقت مقرر کیا گیا تھا ؟جوابِ تنقیح: ہمارے درمیان قرض کی ادائیگی کا کوئی وقت مقرر نہیں تھا، بلکہ میں نے اسے کہا تھا کہ میں ایران سے کچھ مال خرید کر  اس کے ساتھ ملاکر بیچوں گا، پھر  آپ  کا قرض ادا کروں گا  ، ابھی میں ایران میں گیا ہی تھا کہ اس نے مال بیچ دیا۔ملحوظ رہے کہ جو مال میں نے امانت رکھوائی تھی اس کی مارکیٹ ویلیو سوا دو کروڑ ہے، اور قرض خواں نے اسے ایک کروڑ پندرہ لاکھ  میں بیچا ہے۔
جواب: صورتِ مسئولہ میں  قرض کے بدلے رکھوائے گئے مذکورہ مال رہن(گروی) شمار ہوگا،اورمرتہن (قرض خواہ)کا شئ مرہون (گروی رکھوائی گئی چیز) کو راہن(مالک/سائل) کی اجازت کے  بغیر آگے کسی کو فروخت کرنا شرعاً جائز نہیں تھا، تاہم جب مذکورہ شخص نے سائل کی اجازت  کے بغیر مذکورہ مالِ مرہون کو مارکیٹ قیمت سے کم قیمت پر فروخت کر دیاتو مارکیٹ ویلیو سے کم پر بیچنے  کی وجہ سے مارکیٹ ویلیو کے بقدر قیمت کا ضامن ہوگا ، یعنی  سائل کے ذمہ واجب الادا قرض میں سے مذکورہ مال کی مارکیٹ ویلیو کے بقدر  رقم منہا  کر کے بقیہ رقم کی ادائیگی سائل کے ذمہ لازم ہوگی۔بدائع الصنائع في ترتيب الشرائع میں ہے:"عقد ‌الرهن يفيد ملك الحبس لا ملك الانتفاع، فإن انتفع به فهلك في حال الاستعمال يضمن كل قيمته؛ لأنه صار غاصبا وليس له أن يبيع ‌الرهن ‌بغير ‌إذن الراهن؛ لأن الثابت له ليس إلا ملك الحبس، فأما ملك العين فللراهن، والبيع تمليك العين فلا يملكه المرتهن من غير إذن الراهن."(كتاب الرهن، ج:6، ص:146، ط:دار الكتب العلمية)البحر الرائق میں ہے:"وفي المحيط، ولو ‌باع ‌المرتهن زوائد ‌الرهن ‌بغير ‌إذن الراهن أو القاضي لم يجز بيعه ويضمن قيمته."(‌‌كتاب الرهن، ج:8، ص:272، ط:دار الكتاب الإسلامي)البنایہ شرح الہدایہ میں ہے :"‌إذا ‌باع ‌المرتهن ‌الرهن بإذن الراهن يرد المرتهن، ما زاد على الدين ولو كان الدين زائدا على الثمن يرد الراهن زيادة الدين، وحملناه على البيع."(کتاب الرهن، ج:12، ص:482، دارالکتب العلمیة)فتاوی ہندیہ میں ہے:"إذا ‌هلك ‌المغصوب في يده، ولم يعلم قيمته يوم الغصب فإنه يقضى عليه بما يقر من قيمته يوم الغصب فعلى قياس هذه المسألة ينبغي أن يقال في مسألة التجهيل إذا لم يشهد الشهود بقيمة البضاعة يوم التجهيل وشهدوا بقيمتها يوم الإبضاع أن يقضي بقيمتها يوم الإبضاع، وإن قالوا: لا نعرف قيمتها أصلا يقضى بما يقر من قيمتها يوم الإبضاع وهو الصحيح."(كتاب المحاضر والسجلات، ج:6، ص:218، ط:المطبعة الكبرى الأميرية)فقط واللہ اعلم

عنوان: دکان کے ایڈوانس میں پیسوں کی شرعی کیا حیثیت ہے؟
سوال: اگر دکان کی  ایڈوانس رقم لی ہو،   اس کو اگر کاروبار میں استعمال کر لیں یا کسی اور کام میں  مثلا کنسٹرکشن وغیرہ میں،  کیا یہ جائز ہوگا؟   اور  اگر پتا  نہ ہو اور استعمال کر دیے ہوں، تو اس کو درست کرنے کا کیا طریقہ ہے؟
جواب: واضح رہے کہ دکان کا ایڈوانس شروع میں رہن (گروی) ہونے کے ناطے امانت ہوتی ہے، مگر چوں کہ عرفًا دکان دار کو  ایڈوانس  میں دی ہوئی رقم  استعمال کرنے کی اجازت ہوتی ہے، لہذا  استعمال کرنے کے بعد یہ  قرضہ کی صور ت میں تبدیل  ہوجاتی ہے، چنانچہ  صورتِ مذکورہ میں سائل کے لیے رقم کو  استعمال کرنا درست ہے، تاہم یہ رقم اس کے ذمے کرایہ دار کا قرض ہوگی۔فتاوى  ہندیہ میں ہے:"أما تفسيره شرعا فجعل الشيء محبوسا بحق يمكن استيفاؤه من الرهن كالديون حتى لا يصح الرهن إلا بدين واجب ظاهرا وباطنا أو ظاهرا فأما بدين معدوم فلا يصح ؛ إذ حكمه ثبوت يد الاستيفاء ، والاستيفاء يتلو الوجوب كذا في الكاف."(الفتاوى الهندية: كتاب الرهن، ج:5 ص:516، ط: دار الكتب العلمية)"ولو أجاز المرتهن تصرف الراهن نفذ وخرج من أن يكون رهنا والدين على حاله"(الفتاوى الهندية: كتاب الرهن، ج:5 ص:544، ط: دار الكتب العلمية)فقط واللہ اعلم

عنوان: راہن قرض ادانہ کرے تو مرہونہ چیز بیچنے کا حکم
سوال: چالیس سال پہلے ایک شخص نےاپنابنگلہ گروی رکھواکر 600000چھ لاکھ نقدوصول کرلیے،اوریجنل فائل دیکرملک سے باہر چلاگیااورآج تک واپس نہیں آیا ،اس وقت جب بنگلہ کےمالک نے رقم لی تھی اس بنگلہ کی قیمت تقریبا چھ لاکھ ہی تھی، اب شریعت کیاکہتی ہے؟
جواب: صورت ِ مسئولہ میں اگر مذکورہ شخص نے قرض ادا نہ کیاہو تو مرتہن اس بنگلہ کو بیچ کر اپنا قرض چھ لاکھ  وصول کرسکتا ہے ،قرض وصولی کے بعد بقیہ رقم   اصل مالک ( گروی رکھنے والے ) کو لوٹانا ضروری ہے ۔الاختيار لتعليل المختار ميں ہے :"قال: (وإذا مات الراهن باع وصيه الرهن وقضى الدين) لأن الدين حل بموته والوصي قائم مقامه، ولو كان الراهن حيا كان له بيعه لإيفاء الدين بأمر المرتهن فكذا هذا."(کتاب الرہن ،فصل حکم الرہن اذا باعہ الراہن ،ج:2،ص:71،دارالکتب العلمیۃ)البنایہ شرح الہدایہ میں ہے :"‌إذا ‌باع ‌المرتهن ‌الرهن بإذن الراهن يرد المرتهن، ما زاد على الدين ولو كان الدين زائدا على الثمن يرد الراهن زيادة الدين، وحملناه على البيع."(کتاب الرہن ،ج:12،ص:482،دارالکتب العلمیۃ)فقط واللہ اعلم

عنوان: لیپ ٹاپ رہن/گروی  رکھوانا
سوال: ایک شخص نے میرے پاس لیپ ٹاپ رکھوایا اس کے بدلہ میں نے اس کو تین ہزار  روپے قرض دیے،  اب اگر وہ مجھے یہ رقم واپس نہیں دیتا تو کیا میرے لیے یہ لیپ ٹاپ اپنے پاس رکھنا درست ہے؟ نیز جب تک وہ میری رقم واپس نہیں کرتا تب تک یہ لیپ ٹاپ میں استعمال کرسکتا ہوں؟یا میں لیپ ٹاپ کی بقیہ قیمت دے کر اس سے یہ  لیپ ٹاپ خرید سکتا ہوں؟
جواب: واضح رہے کہ کسی شخص سے قرضہ لینا اس کے بدلے اس کے پاس کوئی چیز رکھوانا شرعاً رہن/گروی  کہلاتا ہے،اور رہن امانت کے حکم میں ہوتا ہے، جس کا استعمال کرنا درست نہیں۔ لہذا صورت مسئولہ میں سائل نے ایک شخص کو  3 ہزار روپے دیے ہیں اور پھر اس شخص نے اس کے بدلہ  اپنا لیپ  ٹاپ سائل کے پاس رکھوایا ہے، لہذا یہ لیپ ٹاپ شرعا رہن/گروی  کہلائے گا،اور  رہن/گروی   کے سلسلے میں اصول یہ ہے کہ جب تک قرضہ وصول نہ ہو جائے تب تک رہن /گروی  کو اپنے پاس روکے رکھنا جائز ہے ،البتہ اس سے کسی قسم کا  فائدہ اٹھانا ناجائز ہے۔ لہذا  جب تک سائل  تین ہزار روپے وصول نہ  کرلے  تب تک سائل اپنے پاس لیپ ٹاپ روک سکتا ہے ،البتہ اس  لیپ ٹاپ سے فائدہ اٹھانا یا اس کو استعمال کرنا سائل کے لیے ناجائز ہے، تاہم سائل اگر اس لیپ ٹاپ کو خریدنا چاہے تو  سائل اور مذکورہ شخص باہمی رضامندی سے اس لیپ ٹاپ کی قیمت طے کرلے پھر اس کے بعد اس قیمت  سے تین ہزار روپے منہا کرے بقیہ قیمت اداکرکے سائل کے  لیے مذکورہ لیپ ٹاپ خریدنا اور استعمال کرنا جائز ہوگا۔مجمع الانہر فی  شرح ملتقی  الابحرمیں ہے:"وفي المنح وعن عبد الله بن محمد بن مسلم السمرقندي وكان من كبار علماء سمرقند أن من ارتهن شيئا لا يحل له أن ينتفع بشيء منه بوجه من الوجوه وإن أذن الراهن لأنه أذن له في الربا لأنه يستوفي دينه كاملا فتبقى له المنفعة التي استوفى فضلا فيكون ربا وهذا أمر عظيم."(كتاب الرهن، 588/2، ط:دار الطباعة العامرة بتركيا)فتاوی شامی میں ہے:"وفي الأشباه كل قرض جر نفعا حرام فكره للمرتهن سكنى المرهونة بإذن الراهن."‌‌باب المرابحة والتولية،فصل في القرض،166/5، ط: سعيد)النتف فی الفتاوى  میں ہے:"انواع الربا واما الربا فهو ثلاثة اوجه احدها في القروض  والثاني في الديون‌ والثالث ‌في ‌الرهون...‌‌الربا في الرهن واما الربا في الرهن فان ذلك على وجهين  احدهما في الانتفاع بالرهن والاخر باستهلاك ما يخرج من الرهن  فاما الانتفاع بالرهن مثل العبد يستخدمه والدابة يركبها والارض يزرعها والثوب يلبسه والفرش يبسطه ونحوها."(كتاب البيوع، باب انواع الربا،484/1، ط:مؤسسة الرسالة - بيروت)فتاوی شامی میں ہے:"فإن باع من الغريم وقاصصه بالثمن جاز لو الغريم واحدا وإلا ‌صح ‌البيع ‌من ‌أحدهم لو بمثل القيمة دون المقاصة، وكذا لو قضى دين البعض دون البعض كالمريض."(‌‌كتاب الحجر،151/6، ط: سعيد)فتاوی شامی میں ہے :"فإن الديون تقضى بأمثالها فيثبت للمديون بذمة الدائن مثل ما للدائن بذمته فيلتقيان قصاصًا."(كتاب الشركة، مطلب في قبول قوله دفعت المال بعد موت الشريك أو الموكل، 320/4،ط: سعید)فقط واللہ اعلم

عنوان: مرہونہ زمین زراعت پر دینے کا حکم
سوال: ایک شخص نے قرض کے عوض زمین رہن رکھی اور رہن رکھنے والے نے زمین کسی تیسرے شخص کو مزارعت پر  دی اور مزارعت  رکھنے والے اس زمین پر 15-20 سال تک کاشت کرتا ہے اور اس سے جو اناج اُگتا ہے  وہ خود کھاتا ہے اور گروی رکھنے والے کو بھی دیتا ہے، میں یہ جانتا ہوں کہ گروی رکھنے والے کے لیے مذکورہ زمین کا اناج کھانا جائز نہیں ہے، لیکن میرا سوال یہ ہے کہ کیا اس تیسرے شخص یعنی مزارعہ رکھنے والے کے لیے گروی رکھی ہوئی زمین کی فصل/اناج کاشت کرنا اور کھانا جائز ہے؟ اگر جائز نہیں ہے؟ تو اب کیا کرے کہ وہ کھیتی بہت عرصے سے کھا چکا ہے؟ نوٹ کریں کہ مزارعہ رکھنے والا  جانتا ہے کہ یہ گروی زمین ہے اور یہ جاننے کے باوجود 15-20 سال سے اس سے فصلیں کھا رہا ہے۔(1) مرتہن نے مذکورہ زمین راہن کی اجازت کے بغیر دی ہے۔ (2) مذکورہ زمین میں زراعت کی صورت میں بیج کسان کی طرف سے ہے۔
جواب:
واضح رہے کہ مرتہن کا شیئ ِمرہون سے فائدہ اٹھانا یااس میں کسی قسم کاتصرف کرنامطلقاًناجائزہے،خواہ   راہن کی اجازت سے ہویا بغیر اجازت کے ،بہرصورت شرعاً ممنوع  ہیں  ؛لہذا صورت ِ مسئولہ میں    مرتہن کا مرہونہ زمین کسی تیسرے شخص کو زراعت پر دینا شرعاً جائز نہیں ،مرہونہ زمین سےپیداشدہ فصل راہن ہی کی ہوگی،  البتہ مزارع (کسان ) اپنے بیج کے بقدر لے سکتا ہے اور جتنا عرصہ اس نے مذکورہ زمین کا غلہ استعمال کیا ہے ،شرعاً اس کا راہن کو  واپس کرنا ضروری ہے ۔فتاوی ہندیہ میں ہے :"أما تفسيره شرعا فجعل الشيء محبوسا بحق يمكن استيفاؤه من الرهن كالديون حتى لا يصح الرهن إلا بدين واجب ظاهرا وباطنا أو ظاهرا فأما بدين معدوم فلا يصح؛ إذ حكمه ثبوت يد الاستيفاء، والاستيفاء يتلو الوجوب كذا في الكافي."(کتاب الرہن ،الباب الاول فی تفسیر الرہن ،ج:5،ص:431،دارالفکر)فتاوی شامی میں ہے:"وفي الأشباه: كلّ قرض جرّ نفعًا حرام، فكره للمرتهن سكنى المرهونة بإذن الراهن.(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه (قوله فكره للمرتهن إلخ) الذي في رهن الأشباه يكره للمرتهن الانتفاع بالرهن إلا بإذن الراهن اهـ سائحاني.قلت: وهذا هو الموافق لما سيذكره المصنف في أول كتاب الرهن وقال في المنح هناك، وعن عبد الله بن محمد بن أسلم السمرقندي، وكان من كبار علماء سمرقند إنه لا يحل له أن ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملا فتبقى له المنفعة فضلا، فتكون ربا وهذا أمر عظيم."(کتاب البیوع،باب المرابحۃ والتولیۃ،فصل فی القرض ،ج:5،ص:166،سعید)امدادالفتاوی میں ہے :"سوال (485)دیگر یہ ہے مثلاً اسی عمرو مہاجن نے اصل مالک کو بٹائی پر نہیں دی ،کسی اور شخص کا شت کار  کو دے دی ہے وہ بھی چرالیوے یا نہ ؟الجواب :یہاں رہن باقی ہے اور نماء رہن کا مرہون ہے ؛اس لیے مرتہن کے حصہ میں جتنا غلہ آوے گا مرہون ہونے کی وجہ سے  اس پر مرتہن کو قبضہ کا استحقاق ہے ،پھر فک رہن کے وقت اس کی واپسی راہن کی طرف واجب ہے ،پس چوں کہ مرتہن کو قبضہ کا استحقاق ہے ؛اس لیے اس صورت میں راہن کو اس مرتہن کے حصہ  میں لینا جائز نہیں ۔فقط ."(کتاب الرہن ،ج:3،ص:461،دارالعلوم کراچی)فقط واللہ اعلم

Reference: Riyad as-Salihin 427 In-book reference : Introduction, Hadith 427: حوالہ

عنوان: رہن سے متعلق دو صورتوں کا حکم
سوال: میری سونے کی دکان ہے، ہمارے پاس بعض دفعہ ایسے لوگ آتے ہیں جن کو نقد پیسوں کی ضرورت ہو تی ہے، تو وہ ہم سے پیسے  لیتے ہیں اور ان پیسوں کے بدلے میں کوئی سونے کی چیز رکھتے ہیں اوروہ چیز پیسوں کے بقدر قیمتی ہوتی ہے۔اگر وہ بندہ مقررہ تاریخ تک ہمارے پیسے نہیں لوٹا تاتو ان کا یہ کہنا ہوتا ہے کہ آپ کے پاس جو چیز ہم نے رکھی ہے وہ آپ بیچ دیں  جتنی کی بھی بک  جاۓ۔اور دوسرا آپشن قرض خواہ کے لیے  یہ بھی ہوتا ہے کہ مقررہ تاریخ پے اگر وہ اپنی رہن رکھی چیز واپس لینا چاہے تو وہ زیادہ قیمت میں خریدے گا،چوں کہ ہم نے ان کو نقد رقم دی ہوتی ہے ہمارے پیسے ان کے پاس بند ہوتے ہیں ہم ان سے کوئی کاروبار نہیں کر سکتے اور دوسری طرف مقروض کی رکھی ہوئی چیز کی حفاظت بھی ہم نے کرنی ہوتی ہے۔اب سوال یہ ہے کہ مسئولہ دونوں صورتیں درست  ہیں کہ نہیں ؟میرے لیے ان زیادہ پیسوں کو لینا جائز ہے کہ نہیں؟ دلائل سے وضاحت کیجیے گا!
جواب: واضح رہے کہ اگر کوئی شخص کسی سے قرض لے تو قرض دینے والا بطورِ ضمانت  قرض دار سے کوئی قیمتی چیز لے کر اپنے قبضے میں رکھتا ہے کہ اگر قرض دار قرض  ادا  نہ کرسکے تو اس قیمتی چیز سے قرض کی رقم کی ادائیگی کا انتظام کیا جاسکےشرعاً یہ رہن کہلاتا ہے ،اور اس کا حکم یہ ہے کہ رہن میں رکھی جانے والی چیز  کی حیثیت محض ضمانت کی ہوتی ہے، اور رہن میں رکھے جانے کے بعد بھی رہن (گروی) رکھی ہوئی چیز  اس کے اصل مالک کی ہی ملک رہتی ہے؛ البتہ قبضہ مرتہن (جس کے پاس گروی رکھی ہوئی ہے) کا ہوتا ہے۔صورت ِ مسئولہ میں سائل کا قرض کے بدلہ میں قیمتی چیز  ضمانت کے طور پر لینا   کہ اگر مدیون قرض ادا نہیں کرے گا تو سائل اس چیز کو بیچ کر اپنا حق وصول کرے گا، اس طرح کا عمل شرعًا جائز ہے، البتہ اس میں یہ بات ملحوظ رہے کہ اگر مرہونہ  چیز کی قیمت زیادہ ہو تو مرتہن پر  اپنا حق وصول کرنے کے بعد زائد قیمت راہن کو واپس کرنا ضروری ہے۔دوسری صورت کہ راہن مرتہن  سے مقررہ تاریخ پر اپنی رہن رکھی ہوئی چیز زیادہ قیمت پر خریدے گا یہ صورت شرعًا جائز نہیں ؛اس لیے کہ یہ چیز تو پہلے سے ہی اس کی ملکیت میں ہے ،صرف قبضہ  مرتہن کا ہے ۔فتاوی ہندیہ میں ہے :"أما تفسيره شرعا فجعل الشيء محبوسا بحق يمكن استيفاؤه من الرهن كالديون".(کتاب الرہن ،الباب الاول فی تفسیر الرہن،ج:5،ص:434،دارالفکر)البنایہ شرح الہدایہ میں ہے :"‌إذا ‌باع ‌المرتهن ‌الرهن بإذن الراهن يرد المرتهن، ما زاد على الدين ولو كان الدين زائدا على الثمن يرد الراهن زيادة الدين، وحملناه على البيع ".(کتاب الرہن ،ج:12،ص:482،دارالکتب العلمیۃ)فقط واللہ اعلم

عنوان: رہن  گروی سے فائدہ اٹھانا جائز نہیں ہے
سوال: میری سونے کی دکان ہے ، ہمارے پاس بعض دفعہ ایسے لوگ آتے ہیں جن کو نقد پیسوں کی ضرورت ہو تی ہے تو وہ ہم سے پیسے لیتے ہیں اور ان پیسوں کے بدلے میں کوئی سونے کی چیز رکھتے ہیں اور  وہ چیز پیسوں کی بقدر قیمتی ہوتی ہے،اگر وہ بندہ مقررہ تاریخ تک ہمارے پیسے نہیں لوٹا تو ان کا یہ کہنا ہوتا ہے کہ آپ کے پاس جو چیز ہم نے رکھی ہے وہ آپ بیچ دے جتنی کی بھی بک جاۓ،اور دوسرا آپشن  قرض خواہ کے لیے  یہ بھی ہوتا ہے کہ مقررہ تاریخ پے  اگر وہ اپنی رہن رکھی چیز واپس لینا چاہے تو  وہ زیادہ قیمت میں  خریدے گا، چوں کہ ہم نے ان کو نقد رقم دی ہوتی ہے ھمارے پیسے ان کے پاس بند ہوتے ہیں ہم ان سے کوئی کاروبار نہیں کر سکتے  اور دوسری طرف مقروض کی رکھی ہوئی چیز کی حفاظت بھی ہم نے کرنی ہوتی ہے، اب سوال یہ ہے کہ مسئولہ دونوں صورتیں درست ہے کہ نہیں ہے، میرے لیے ان زیادہ پیسوں کو لینا جائز ہے کہ نھیں ؟
جواب: واضح رہے کہ گروی "رہن"  کا  شرعی  حکم یہ  ہے کہ  ضرورت  کی  وجہ  سے کسی قرض کے  مقابلے میں "رہن" لینا اور دینا درست ہے، لیکن رہن میں رکھی جانے والی چیز  کی حیثیت محض ضمانت کی ہوتی ہے، اور رہن (گروی) رکھی ہوئی چیز  اس کے اصل مالک  ہی کی  ملک  میں  رہتی ہے،  اور  مرتہن  (جس کے پاس چیز گروی رکھی ہو) کے لیے شرعاً اس کے استعمال اور اس سے نفع  کمانے  کی اجازت نہیں ہوتی، اگر رہن میں رکھی ہوئی چیز کو مرتہن نے استعمال کرلیا  یا زیادہ قیمت میں فروخت  کیا تو اُس چیز سے نفع حاصل کرنا  سود کے زمرے میں آئے گا؛ کیوں کہ رہن قرض کے بدلے ہوتا ہے اور قرض دے کر مقروض سے نفع حاصل کرنا سود ہے۔لہذا صورت مسئولہ  میں  پہلی صورت میں اگر مقروض  نے  بر وقت قرض ادا نہیں کیا  اور گروی رکھی ہوئی چیز   (مرہونہ) اس قرض کے بدلے بیچنا پڑا  تو اگر وہ اس قرض  کے مقدار سے زیادہ میں بک گیا تو  مرتہن  (جس کے پاس چیز گروی رکھی ہو) کے لیے اس سے  صرف اپنے قرض کے بقدر   رقم لینا جائز ہے باقی قرض سے  زائد رقم   اصل مالک کی  ہوگی  ،قرض سے  زائد لینا مرتہن کے لیے  جائز نہیں ہے، اسی طرح دوسری صورت میں  اس گروی میں رکھی ہوئے چیز اس کے مالک پر زیادہ قیمت میں فروخت کرنا بھی جائز نہیں ہے۔خلاصہ یہ کہ دونوں صورتوں میں سائل کے لیے اپنی اصل رقم سے زائد لینا جائز نہیں ہے۔فتاوی شامی میں ہے:"(هو) لغة: حبس الشيء. وشرعا (حبس شيء مالي) أي جعله محبوسا لأن الحابس هو المرتهن بحق يمكن استيفاؤه) أي أخذه (منه) كلا أو بعضا كأن كان قيمة المرهون أقل من الدين (كالدين) كاف الاستقصاء لأن العين لا يمكن استيفاؤها من الرهن إلا إذا صار دينا حكما كما سيجيء (حقيقة) وهو دين واجب ظاهرا وباطنا أو ظاهرا فقط كثمن عبد أو خل وجد حرا أو خمرا (أو حكما) كالأعيان (المضمونة بالمثل أو القيمة)..قوله كالأعيان المضمونة بالمثل أو القيمة) ويقال لها المضمونة بنفسها لقيام المثل أو القيمة مقامها كالمغصوب ونحوه مما سيجيء.واحترز به عن المضمونة بغيرها كمبيع في يد البائع فإنه مضمون بغيره وهو الثمن، وعن غير المضمونة أصلا كالأمانات."(كتاب الرهن،  ج:6، ص:478، ط:سعيد)وفیہ ایضاً:"لا ‌يحل ‌له ‌أن ‌ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملا فتبقى له المنفعة فضلا فيكون ربا، وهذا أمر عظيم."(كتاب الرهن، ج:6، ص:482، ط:سعيد)البنایۃ شرح الہدایۃ ہے:"إذا ‌باع ‌المرتهن الرهن بإذن الراهن يرد المرتهن، ما زاد على الدين ولو كان الدين زائدا على الثمن يرد الراهن زيادة الدين."(كتاب الرهن، ج:12، ص:482، ط:دار الكتب العلمية - بيروت)النتف في الفتاوى للسغدي" میں ہے:"انواع الربا واما الربا فهو ثلاثة اوجه احدها في القروض  والثاني في الديون‌ والثالث ‌في ‌الرهون...‌‌الربا في الرهن واما الربا في الرهن فان ذلك على وجهين  احدهما في الانتفاع بالرهن والاخر باستهلاك ما يخرج من الرهن  فاما الانتفاع بالرهن مثل العبد يستخدمه والدابة يركبها والارض يزرعها والثوب يلبسه والفرش يبسطه ونحوها."(كتاب البيوع، باب انواع الربا، ج:1، ص:484،  ط:مؤسسة الرسالة - بيروت)فقط والله أعلم

عنوان: رہن زمین کی شرعی حیثیت  اور اس میں منافع کی شرعی حیثیت کا حکم
سوال: 1:رہن زمین کی شرعی حیثیت تحریر کریں اور اس میں منافع کی شرعی حیثیت تحریر کریں ۔2:اس پر علماء کے فتویٰ سے بھی آگاہ کیجیے۔3:اگر ایک شخص نے کسی کو ایک لاکھ دے کر زمین رہن لی اور وہ سالانہ کاشت کرتاہے،اور ساراخرچ نکال کر اس کا منافع میں مالک کو بھی شریک کرتاہے،کیا یہ جائز ہے ؟راہ نمائی فرمائیں۔
جواب: 1:’’رہن‘‘  کا شرعی حکم یہ ہے کہ ضرورت کی وجہ سے کسی قرض کے مقابلے میں ’’رہن‘‘ لینا اور دینا درست ہے، لیکن رہن میں رکھی جانے والی چیز  کی حیثیت محض ضمانت کی ہوتی ہے، اور رہن میں رکھے جانے کے بعد بھی رہن (گروی) رکھی ہوئی چیز  اس کے اصل مالک کی ہی ملک رہتی ہے؛ البتہ قبضہ مرتہن (جس کے پاس گروی رکھی ہوئی ہے) کا ہوتا ہے۔  نیز اس میں پیدا ہونے والی زیادتی بھی مالک کی ملک قرار پاتی ہے۔ اور مرتہن (جس کے پاس چیز گروی رکھی ہو) کے لیے شرعاً اس کے استعمال اور اس سے نفع  کمانے  کی اجازت نہیں ہوتی۔2:فتاوی مفتی محمود میں ہے:"واضح رہے کہ شریعت کا ایک مسلمہ قاعدہ ہے کہ مرہون چیز سے منافع اور محاصلات کا مستحق راہن ہے،نہ کہ مرتہن ،الزيادة المتولدة من المرهون تكون مرهونة مع أصل الرهن. المجله دفعه ۷۱۵- (۲) رہن زمین سے مرتہن کو نفع اٹھانا اور آمدن کھانا اگر چہ باجازت راہن ہو جائز نہیں ، مرتہن جو نفع مرہونہ زمین سے لے گا اور اپنے تصرف میں لائے گا وہ سود ہے، کیوں کہ قاعدہ مقررہ شریعت کا ہے،" کل قرض جر نفعًا فھو ربوا "،اور تکملۃ عمدة الرعایۃ ص ۷۴ ج ۴ شرح وقایہ میں ہے۔ "(قوله: لا الإنتفاع به) المقام يقتضى بسطا لأن الناس قد أكبوا إليه والذي لايخاف الله ورسوله ولا يؤمن بالله واليوم الآخر يحسبه حلالا ووالله إنه لربوا حرام خبيث فاعلم أن منافع الرهن حرام في كل حال كما قال العلامة ابن عابدين الشامي معزيا إلى المنح إنه لا يحل له أن ينتفع بشيئ منه بوجه من الوجوه وإن أذن له الراهن لأنه أذن له في الربوا فإن  الرهن وثيقة والدين دين فأى شيئ بينهما ليجوز المنافع عليه اھ۔(رہن کا بیان، ج:9، ص:421، ط: لاہور)امدادالفتاوی اور جامع الفتاوی میں بھی اسی طرح کے سوالات موجود ہیں۔3:رہن میں رکھی جانے والی زمین سے نفع اٹھانا جائز نہیں ہے۔فتاوی شامی میں ہے:"(قوله وقيل لا يحل للمرتهن) قال في المنح: وعن عبد الله بن محمد بن أسلم السمرقندي وكان من كبار علماء سمرقند أنه لا يحل له أن ينتفع بشيء منه بوجه من الوجوه وإن ‌أذن ‌له ‌الراهن، لأنه أذن له في الربا لأنه يستوفي دينه كاملا فتبقى له المنفعة فضلا فيكون ربا، وهذا أمر عظيم."(‌‌كتاب الرهن‌‌، ج:6، ص:482، ط: سعید)و فیہ ایضاً: "(‌ونماء ‌الرهن) كالولد والثمر واللبن والصوف والوبر والأرش ونحو ذلك (للراهن) لتولده من ملكه (وهو رهن مع الأصل) تبعا له."(‌‌كتاب الرهن‌‌، فصل في مسائل متفرقة، ج:6، ص:521، ط: سعید)فقط واللہ اعلم

عنوان: مرتہن کا مرہونہ زمین سےفصل اگانےکا حکم
سوال: راہن زمین کورہن کے طور پر رکھے اور مرتہن بغیر اذن راہن کے اس زمین میں فصل بوئے ،لیکن فصل اتنی پیدا ہو جتنا مرتہن نے اس پر خرچہ کیا ہے۔1۔کیا یہ فصل مرتہن کیلئے مرہونہ  چیزسے نفع اٹھانا شمار ہوگا یا نہیں؟ کیونکہ فصل تو اس کے خرچہ کے مطابق نکلا ہے نہ کہ زائد،گویا کہ اپنا خرچہ وصول کیا ہے نہ کہ نفع۔2۔دوسرا سوال یہ ہے کہ یہ پیدا شدہ فصل راہن کی ہوگی یا مرتھن کی؟3۔تیسرا سوال یہ ہےکہ بغیر اذن راہن کے یہ تصرف اس کیلئے جائز ہے یا نہیں؟
جواب: واضح رہےکہ  رہن کہتےہیں کسی مالی شے کو  دَین (قرض) کے بدلے محبوس کرنا کہ اس سے یا اس کی قیمت سے بہ وقتِ تعذر اپنے دَین کی وصولی ممکن ہو، یعنی اگر کوئی شخص کسی سے قرض لے تو قرض دینے والا بطورِ ضمانت و وثیقہ قرض دار سے کوئی قیمتی چیز لے کر اپنے قبضے میں رکھتا ہے کہ اگر قرض دار قرض نہ ادا کرسکے تو اس قیمتی چیز سے قرض کی رقم کی ادائیگی کا انتظام کیا جاسکے۔اور رہن میں رکھے جانے کے بعد بھی رہن (گروی) رکھی ہوئی چیز  اس کے اصل مالک کی ہی ملک میں رہتی ہے،البتہ قبضہ مرتہن (جس کے پاس گروی رکھی ہوئی ہے) کا ہوتا ہے،  نیز مرتہن (جس کے پاس چیز گروی رکھی ہو) کے لیے شرعاً اس کے استعمال اور اس سے نفع  اٹھانے  کی اجازت نہیں ہوتی،اور اس میں پیدا ہونے والی زیادتی بھی مالک (راہن)کی ملک قرار پاتی ہے۔ نیز قرض کی مدّت پوری ہونے پر اولاً  قرض خواہ کو چاہیے کہ مالک سے قرض کا مطالبہ کرے، اگر قرض وصول نہ ہو تو مالک کی اجازت سے اس چیز کو فروخت کرکے اپنا قرض وصول کرلے تو  شرعاً اس کی اجازت ہوگی، اور اس کے بعد اگر کچھ رقم بچ جائے تو  زائد رقم اس کو واپس کرنا ضروری ہوگا۔اس تمہید کےبعد سائل کےسوالات کےجوابات مندرجہ ذیل ہیں:1۔صورتِ مسئولہ میں قرض کی مدت اگر باقی ہو تو مرتہن کا مرہونہ زمین سےفصل اگانا رہن سےفائدہ اٹھانےکےزمرےمیں آتاہےجوکہ شرعاًناجائز اورحرام ہے۔2۔مرہونہ زمین سےپیداشدہ فصل راہن ہی کی ہوگی،  اگر مرتہن نے مذکورہ زمین سے فصل حاصل کی ہواور پیدا کردہ فصل راہن( مالک زمین )کےحوالہ نہ کی ہوتو اس کے بارے میں حکمِ شرعی یہ ہے کہ راہن مکمل قرض واپس کرے گااور مرتہن زمین والے(راہن) کی زمین کے ساتھ اس سے حاصل ہونے والی فصل بھی واپس کرےگا، کیوں کہ یہ نفع جو اس نے زمین سے حاصل کیا ہے وہ شرعاً مالکِ زمین کا ہے جس کالوٹانا ضروری ہے، اگر نہیں لوٹا ئے گا تو وہ سود ہوگا جوکہ حرام ہے۔3۔مرتہن کا شیئ ِمرہون سے فائدہ اٹھانا یااس میں کسی قسم کاتصرف کرنامطلقاًناجائزہے،خواہ   راہن کی اجازت سے ہویا بغیر اجازت کے ،بہرصورت شرعاً ممنوع ہیں۔،راہن کی اجازت کی صورت میں اس لیے ممنوع ہے کہ وہ نفع ربوا ہے اور سود اجازت سے بھی حلال نہیں ہوتا، اور بغیر اجازت کے تو بدرجہ اولیٰ جائز نہیں ہے۔الدرالمختار میں ہے:"(هو) لغة: حبس الشئ،وشرعاً: (حبس شئ مالي) أي جعله محبوسا لأن الحابس هو المرتهن (بحق يمكن استيفاؤه) أي أخذه (منه) كلا أو بعضا كأن كان قيمة المرهون أقل من الدين".(كتاب الرهن، ص:683، ط: دارالكتب العلمية)رد المختار میں ہے:"(‌ونماء ‌الرهن) ‌كالولد والثمر واللبن والصوف والوبر والأرش ونحو ذلك (للراهن) لتولده من ملكه (وهو رهن مع الأصل) تبعاً له."(كتاب الرهن، 521/6، ط: سعيد)فتاوی شامی میں ہے:"‌وفي ‌الخلاصة ‌القرض بالشرط حرام والشرط لغو بأن يقرض على أن يكتب به إلى بلد كذا ليوفي دينه. وفي الأشباه كل قرض جر نفعا حرام فكره للمرتهن سكنى المرهونة بإذن الراهن"."لا ‌يحل ‌له ‌أن ‌ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملا فتبقى له المنفعة فضلا، فتكون ربا وهذا أمر عظيم."(باب المرابحة و التولية، فصل في القرض، مطلب كل قرض جر نفعا حرام،166/5، ط: سعيد)فقط واللہ اعلم

عنوان: گاڑی کے کاغذات گروی کے طور پر رکھنا / راہن کا مرتہن کی اجازت سے شیئ مرہون سے انتفاع
سوال: 1: اگر کوئی شخص قرض لے اور بطور گروی اپنی گاڑی کے کاغذات رکھوائے تو کیا درست ہے؟  کیا گاڑی کے کاغذات گروی شمار ہونگے یا گاڑی ہی شمار ہوگی؟2 : کیا اس صورت میں وہ گاڑی کو استعمال کر سکتا ہے جبکہ مرتہن نے اجازت دے دی ہو؟
جواب: 1: صورتِ مسئولہ میں  گاڑی کے کاغذات رہن (گروی) کے طور پر رکھنا جائز ہے، گروی   گاڑی   شمار ہو گی ۔2: ’’مرتہن‘‘ (جس کے پاس چیز گروی رکھی ہو)  کی اجازت سے ’’راہن‘‘ (گروی رکھوانے والے) کو گروی رکھی ہوئی چیز کے استعمال کی اجازت ہے۔فتاوی شامی میں ہے:"وشرعًا (حبس شيء مالي بحق يمكن استيفاؤه) أي أخذه (منه) كلًّا أو بعضًا".(رد المحتار، کتاب الرهن، ج:6 / ص:477، ط: سعید)وفيه أيضاً:"قال في الكفاية: والأصل فيه أن تصرف الراهن إذا كان يبطل حق المرتهن لا ينفذ إلا ‌بإجازة ‌المرتهن، فإذا أجازه، فإن كان تصرفا يصلح حقا للمرتهن ينفذ ما لحقته الإجازة، وإن لم يصلح فبالإجازة يبطل حق المرتهن وينفذ السابق من تصرفات الراهن وإن كان المرتهن أجاز اللاحق".(رد المحتار، كتاب الرهن، ج:6 / ص:509، ط: سعید)دررالحکام شرح غرر الأحكام میں ہے:"(وقف بيع الراهن) أي ‌إذا ‌باع ‌الراهن بلا إذن المرتهن فالبيع موقوف لتعلق حق المرتهن به، فيتوقف على إجازته (إن أجاز المرتهن أو قضى) أي الراهن (دينه نفذ) ، أما الأول فلأن التوقف لحقه، وقد رضي بسقوطه، وأما الثاني فلأن المانع من النفوذ قد زال والمقتضى وهو التصرف الصادر من الأهل في المحل موجود، (والثمن رهن) فإن البيع إذا نفذ بإجازة المرتهن ينتقل حقه إلى بدله".(درر الحكام شرح غرر الأحكام، كتاب الرهن، ج:2 / ص:256، ط: دار إحياء الكتب العربية)الموسوعۃ الفقہیۃ الکویتیۃ میں ہے:"وقال الحنفية: إذا باع الراهن وأجاز المرتهن البيع جاز؛ لأن توقيف البيع لحقه، وقد رضي بسقوطه".(الموسوعة الفقهية الكويتية، ج:23 / ص:186، ط: دارالسلاسل - الكويت)فقط واللہ اعلم

عنوان: مرتہن کا مرہونہ چیز کرایہ پر دے کر کرایہ وصول کرنا
سوال: ہماری ایک  زمین تھی،پارٹنر شپ پر اس زمین پر مارکیٹ بنا ئی گئی  ،یعنی  زمین ہماری تھی  اور مارکیٹ پارٹنر  نے بنائی ،اس کے بعد مارکیٹ کی آدھی دوکانیں ہماری ہوئیں اور آدھی پارٹنر کی،ہم پر پارٹنر کا بیس ہزار ڈالر قرضہ تھا ، لیکن ہمارےپاس دینے  کےلیے پیسے نہیں تھے ،  جس کی وجہ سے اس نے  ہمارے حصہ کی ایک دوکان بندکررکھی تھی، آج سے تین سال پہلے    ہم نے  وہ دوکان بیس ہزار ڈالر کے بدلےگروی رکھوائی ، ،جو  دوکانیں ہمارے  حصے میں آئیں تقریبا ایک ہفتہ  کے بعد  ان میں بھی ہمارےاور چچا کے درمیان رضامندی سے   بٹوارہ ہوااور وہ گروی کی دوکان دوبارہ  ہمارے حصہ میں آئی ، اس دوران گروی دار بار بار اپنے قرض  کا مطالبہ کررہا تھا، تو ہمارے چچا نے اپنی دوکان  بیچ کر گروی کی رقم دے دی،  اور گروی کی دوکان اپنے پاس گروی کے طور پر رکھ لی، اب پوچھنا یہ ہے  کہ جب تک ہم اپنے چچا کا قرض ادا نہیں کرتے اس وقت تک گروی کی دوکان کا کرایہ  ہمارے چچا کے لیے لینا  شرعا درست   ہے  یانہیں؟یا وہ کرایہ ہمارا حق ہے؟وضاحت : گروی دار نے ہماری دوکان  کرایہ پر دے دی تھی اور تین سال تک اس کا  کرایہ وصول کرتا  رہا ، جب چچا نے گروی دار کا قرض  ادا کیا تو  وہ دوکان اپنے پاس گروی کے طور پر رکھ لی ،اب وہ کہتے ہیں کہ جب تک میرا قرض ادا نہیں کروگے اس وقت تک کرایہ میں وصول کرتارہوں گا۔
جواب:
واضح رہے کہ رہن(گروی شدہ چیز)پراصل مالک کی ملکیت بدستور برقرار رہتی  ہےاور مرتہن(جس کے پاس گروی رکھوائی گئی)کے لیے اس چیز سے فائدہ اٹھانا جائز نہیں ہے ،اس لیے کہگروی شدہ چیزقرض کے بدلے گروی رکھوائی گئی ہے،لہذا اس سے نفع اٹھانا اوراس کو  استعمال کرنا درحقیقت قرض پر نفع لینا ہے،جسے حدیث میں سود قرار دیا گیا ہے۔صورتِ مسئولہ میں سائل کے پارٹنر نے جتنا عرصہ دوکان کا کرایہ خود وصول کیا  وہ ان کےلیے شرعا درست نہیں تھا  ، ان کےذمےلازم ہے کہ وہ وصول شدہ تمام کرایہ سائل کے حوالے کردےنیز  چچا نے جب سائل کی طرف سے گروی دار  کو ان کاقرضہ ادا کردیا دوکان آزاد کروائی اور پھر اپنے پاس بطور گروی رکھ لی،تو ان کےلیے بھی گروی کا کرایہ وصول کرناشرعا جائزنہیں،ان   کے ذمے لازم ہے کہ اب تک جتنا کرایہ وصول کرچکے ہیں  وہ سائل کے حوالے کردیں اور آئندہ کے لے بھی کرایہ  خودوصول نہ کریں۔مصنف ابن ابی شیبہ میں ہے:«كل قرض جر منفعة، فهو ربا»(مصنف ابن أبي شيبة (4/ 327)درمختار میں ہے:(ونماء الرهن) كالولد والثمر واللبن والصوف والوبر والأرش ونحو ذلك (للراهن) لتولده من ملكه(كتاب الرهن ، فصل في مسائل متفرقة:6/ 521ط:سعيد)فتاوی شامی میں ہے:"وفي الأشباه: كل قرض جر نفعًا حرام، فكره للمرتهن سكنى المرهونة بإذن الراهن".(باب المرابحة والتولية ،فصل في القرض :6/482،ط:سعید)وفيه أيضا:"(لا انتفاع به مطلقًا) لا باستخدام، ولا سكنى ولا لبس ولا إجارة ولا إعارة، سواء كان من مرتهن أو راهن (إلا بإذن) كل للآخر، وقيل: لايحل للمرتهن؛ لأنه ربًا، وقيل إن شرطه كان ربًا وإلا لا. وفي الأشباه والجواهر: أباح الراهن للمرتهن أكل الثمار أو سكنى الدار أو لبن الشاة المرهونة فأكلها لم يضمن وله منعه، ثم أفاد في الأشباه: أنه يكره للمرتهن الانتفاع بذلك، وسيجيء آخر الرهن. (قوله: وقيل: لايحل للمرتهن) قال في المنح: وعن عبد الله بن محمد بن أسلم السمرقندي وكان من كبار علماء سمرقند أنه لايحل له أن ينتفع بشيء منه بوجه من الوجوه وإن أذن له الراهن؛ لأنه أذن له في الربا؛ لأنه يستوفي دينه كاملًا فتبقى له المنفعة فضلًا؛ فيكون ربًا، وهذا أمر عظيم........ويؤيده قول الشارح الآتي آخر الرهن إن التعليل بأنه ربا يفيد أن الكراهة تحريمية فتأمل. وإذا كان مشروطا ضمن كما أفتى به في الخيرية فيمن رهن شجر زيتون على أن يأكل المرتهن ثمرته نظير صبره بالدين.قال ط: قلت والغالب من أحوال الناس أنهم إنما يريدون عند الدفع الانتفاع، ولولاه لما أعطاه الدراهم وهذا بمنزلة الشرط، لأن المعروف كالمشروط وهو مما يعين المنع، والله تعالى أعلم اهـ". (كتاب الرهن :6/ 482،ط:سعيد)فقط والله أعلم

Reference: Arabic reference : Book 0, Hadith 294: حوالہ

عنوان: رہن (گروی) زمین میں کاشت کرنا / قرض نہ ملنے کی صورت میں گروی زمین فروخت کرنا
سوال: میں نے ایک شخص کو کچھ رقم قرض دی،  اس نے اس کے بدلے میں میرے پاس زمین گروی رکھی ہے، میرا اور اس کا ایک سال کا معاہدہ تھا، اس سے میں فائدہ اٹھاتا رہا،  بعد میں مجھے پتہ چلا کہ یہ تو جائز نہیں ہے،  میں نے پوری کوشش کی کہ وہ مجھے میرے پیسے واپس کر دے،  مگر آج پانچ  سال گزر گئے ہیں،  وہ مجھے پیسے واپس نہیں دے رہا ہے،  اب اگر میں اس کو زمین واپس کرتا ہوں تو میرے پیسے ڈوبتے ہیں اور نہ کروں تو اس سے فائدہ اٹھانا جائز نہیں، آپ اس مسئلہ میں میری رہنمائی فرمائیں، ( اب کھیت میں سارا خرچہ میں خود اٹھاتا ہوں کنواں ہے، اس میں سے پانی جنریٹر سے نکالتا ہوں، اس سال میرا 7000 خرچ ہوا اور صرف 3000 کی گندم ہوئی ہے، یعنی کبھی نقصان بھی ہوتا اور فائدہ بھی )
جواب:
’’رہن‘‘  کا شرعی حکم یہ ہے کہ ضرورت کی وجہ سے کسی قرض کے مقابلے میں ’’رہن‘‘ لینا اور دینا درست ہے، اور  رہن میں کوئی بھی قیمتی چیز رکھی جاسکتی ہے، چناں چہ زمین کو بھی رہن کے طور پر رکھنا درست ہے، لیکن رہن میں رکھی جانے والی چیز  کی حیثیت محض ضمانت کی ہوتی ہے، اور رہن میں رکھے جانے کے بعد بھی رہن (گروی) رکھی ہوئی چیز  اس کے اصل مالک کی ہی ملک رہتی ہے؛ البتہ قبضہ مرتہن (جس کے پاس گروی رکھی ہوئی ہے) کا ہوتا ہے۔ لہذا صورتِ مسئولہ میں  آپ کے لیے قرض کے بدلے رہن پر لی ہوئی  زمین میں کاشت کرکے اس سے نفع اٹھانا جائز نہیں ہے۔ قرض واپس کرنے پر زمین واپس کرنا لازم ہے، رہن رکھی ہوئی چیز یا اس سے حاصل شدہ اضافے سے فائدہ اٹھانا قرض دے کر نفع اٹھانے کی وجہ سے سود کے حکم میں ہے، لیکن چوں کہ مالک کی اجازت سے کاشت کی تھی، اس لیے زمین کے نقصان کا ضمان لازم نہیں آئے گا، لیکن جو فائدہ ہوا ہے اس سے فائدہ حاصل کرنا بھی جائز نہیں ہے؛  اس لیے یہ سود کے حکم میں ہے۔البتہ اگر قرض کی مدت مکمل ہونے کے بعد قرض لینے والا اپنی رقم واپس نہ کرے تو  قرض کی مدّت پوری ہونے پر اولًا آپ  مالک سے قرض کا مطالبہ کریں، اگر قرض وصول نہ ہو تو مالک کی اجازت سے یا عدالتی  حکم سے   زمین کو فروخت کرکے اپنا قرض وصول کرلیں تو  شرعًا اس کی اجازت ہوگی، اور اس کے بعد اگر کچھ رقم بچ جائے تو  زائد رقم اس کو واپس کرنا ضروری ہوگا۔فتاوی شامی میں ہے :"اَلرَهنُ هو حَبسُ شيءٍ مالیٍ بِحَقٍ یُمکِنُ اِستِیفائُه مِنه کَالْدَّینِ". (درمختار ج۵/ ص۳۰)وفیہ ایضا:"(لَا انْتِفَاعَ بِهِ مُطْلَقًا) لَا بِاسْتِخْدَامٍ، وَلَا سُكْنَى وَلَا لُبْسٍ وَلَا إجَارَةٍ وَلَا إعَارَةٍ، سَوَاءٌ كَانَ مِنْ مُرْتَهِنٍ أَوْ رَاهِنٍ (إلَّا بِإِذْنِ) كُلٍّ لِلْآخَرِ، وَقِيلَ لَا يَحِلُّ لِلْمُرْتَهِنِ لِأَنَّهُ رِبًا، وَقِيلَ: إنْ شَرَطَهُ كَانَ رِبًا وَإِلَّا لَا. وَفِي الْأَشْبَاهِ وَالْجَوَاهِرِ: أَبَاحَ الرَّاهِنُ لِلْمُرْتَهِنِ أَكْلَ الثِّمَارِ أَوْ سُكْنَى الدَّارِ أَوْ لَبَنِ الشَّاةِ الْمَرْهُونَةِ فَأَكَلَهَا لَمْ يَضْمَنْ وَلَهُ مَنْعُهُ، ثُمَّ أَفَادَ فِي الْأَشْبَاهِ: أَنَّهُ يُكْرَهُ لِلْمُرْتَهِنِ الِانْتِفَاعُ بِذَلِكَ"."(قَوْلُهُ: إلَّا بِإِذْنٍ) فَإِذَا انْتَفَعَ الْمُرْتَهِنُ بِإِذْنِ الرَّاهِنِ وَهَلَكَ الرَّهْنُ حَالَةَ اسْتِعْمَالِهِ يَهْلِكُ أَمَانَةً بِلَا خِلَافٍ، أَمَّا قَبْلَ الِاسْتِعْمَالِ أَوْ بَعْدَهُ يَهْلِكُ بِالدَّيْنِ، وَلَوْ كَانَ أَمَةً لَايَحِلُّ وَطْؤُهَا؛ لِأَنَّ الْفَرْجَ أَشَدُّ حُرْمَةً، لَكِنْ لَايُحَدُّ بَلْ يَجِبُ الْعُقْرُ عِنْدَنَا، مِعْرَاجٌ (قَوْلُهُ: وَقِيلَ: لَايَحِلُّ لِلْمُرْتَهِنِ) قَالَ فِي الْمِنَحِ: وَعَنْ عَبْدِ اللَّهِ بْنِ مُحَمَّدِ بْنِ أَسْلَمَ السَّمَرْقَنْدِيِّ وَكَانَ مِنْ كِبَارِ عُلَمَاءِ سَمَرْقَنْدَ أَنَّهُ لَايَحِلُّ لَهُ أَنْ يَنْتَفِعَ بِشَيْءٍ مِنْهُ بِوَجْهٍ مِنْ الْوُجُوهِ وَإِنْ أَذِنَ لَهُ الرَّاهِنُ؛ لِأَنَّهُ أَذِنَ لَهُ فِي الرِّبَا؛ لِأَنَّهُ يَسْتَوْفِي دَيْنَهُ كَامِلًا فَتَبْقَى لَهُ الْمَنْفَعَةُ فَضْلًا فَيَكُونُ رِبًا، وَهَذَا أَمْرٌ عَظِيمٌ.قُلْت: وَهَذَا مُخَالِفٌ لِعَامَّةِ الْمُعْتَبَرَاتِ مِنْ أَنَّهُ يَحِلُّ بِالْإِذْنِ إلَّا أَنْ يُحْمَلَ عَلَى الدِّيَانَةِ، وَمَا فِي الْمُعْتَبَرَاتِ عَلَى الْحُكْمِ ثُمَّ رَأَيْتُ فِي جَوَاهِرِ الْفَتَاوَى: إذَا كَانَ مَشْرُوطًا صَارَ قَرْضًا فِيهِ مَنْفَعَةٌ وَهُوَ رِبًا وَإِلَّا فَلَا بَأْسَ اهـ مَا فِي الْمِنَحِ مُلَخَّصًا وَأَقَرَّهُ ابْنُهُ الشَّيْخُ صَالِحٌ. وَتَعَقَّبَهُ الْحَمَوِيُّ بِأَنَّ مَا كَانَ رِبًا لَايَظْهَرُ فِيهِ فَرْقٌ بَيْنَ الدِّيَانَةِ وَالْقَضَاءِ.عَلَى أَنَّهُ لَا حَاجَةَ إلَى التَّوْفِيقِ بَعْدُ؛ لِأَنَّ الْفَتْوَى عَلَى مَا تَقَدَّمَ: أَيْ مِنْ أَنَّهُ يُبَاحُ.أَقُولُ: مَا فِي الْجَوَاهِرِ يَصْلُحُ لِلتَّوْفِيقِ وَهُوَ وَجِيهٌ، وَذَكَرُوا نَظِيرَهُ فِيمَا لَوْ أَهْدَى الْمُسْتَقْرِضُ لِلْمُقْرِضِ، إنْ كَانَتْ بِشَرْطٍ كُرِهَ وَإِلَّا فَلَا، وَمَا نَقَلَهُ الشَّارِحُ عَنْ الْجَوَاهِرِ أَيْضًا مِنْ قَوْلِهِ: "لَايَضْمَنُ" يُفِيدُ أَنَّهُ لَيْسَ بِرِبًا، لِأَنَّ الرِّبَا مَضْمُونٌ، فَيُحْمَلُ عَلَى غَيْرِ الْمَشْرُوطِ، وَمَا فِي الْأَشْبَاهِ مِنْ الْكَرَاهَةِ عَلَى الْمَشْرُوطِ، وَيُؤَيِّدُهُ قَوْلُ الشَّارِحِ الْآتِي آخِرَ الرَّهْنِ إنَّ التَّعْلِيلَ بِأَنَّهُ رِبًا يُفِيدُ أَنَّ الْكَرَاهَةَ تَحْرِيمِيَّةٌ، فَتَأَمَّلْ. وَإِذَا كَانَ مَشْرُوطًا ضَمِنَ كَمَا أَفْتَى بِهِ فِي الْخَيْرِيَّةِ فِيمَنْ رَهَنَ شَجَرَ زَيْتُونٍ عَلَى أَنْ يَأْكُلَ الْمُرْتَهِنُ ثَمَرَتَهُ نَظِيرَ صَبْرِهِ بِالدَّيْنِ.قَالَ ط: قُلْتُ وَالْغَالِبُ مِنْ أَحْوَالِ النَّاسِ أَنَّهُمْ إنَّمَا يُرِيدُونَ عِنْدَ الدَّفْعِ الِانْتِفَاعَ، وَلَوْلَاهُ لَمَا أَعْطَاهُ الدَّرَاهِمَ وَهَذَا بِمَنْزِلَةِ الشَّرْطِ؛ لِأَنَّ الْمَعْرُوفَ كَالْمَشْرُوطِ وَهُوَ مِمَّا يُعَيِّنُ الْمَنْعَ، وَاَللَّهُ تَعَالَى أَعْلَمُ اهـ".( كتاب الرهن، ٦ / ٤٨٢ - ٤٨٣)وفیہ ایضا:وفيها: زرع المرتهن أرض الرهن، إن أبيح له الانتفاع لا يجب شيء، وإن لم يبح لزمه نقصان الأرض وضمان الماء لو من قناة مملوكة فليحفظ.(قوله: كما مر) أي قريبا في قوله حتى لو أراد منعه كان له ذلك (قوله: لو من قناة مملوكة) هذا خلاف المفتى به من أنه لا يضمن إلا ما ملكه بالإحراز كما مر في كتاب الشرب، وماء القناة غير محرز. (6 / 523)۔فقط واللہ اعلم

Reference: Jami` at-Tirmidhi 1970 In-book reference : Book 27, Hadith 76 English translation : Vol. 4, Book 1, Hadith 1970: حوالہ

عنوان: مرتہن کا شے مرہونہ سے نفع اٹھانا
سوال: مرتہن کا شے مرہونہ  سے  نفع اٹھانے کا جائز طریقہ کیا ہے؟
جواب: مرتہن(جس کے پاس رہن رکھوایا گیا ہے) کے لیے مرہونہ شے (چیز) کو اپنے استعمال میں لانا اور اس سے نفع اٹھانا شرعاً جائز نہیں ہے۔ حاشية رد المحتار على الدر المختار - (5 / 166):" قال في المنح هناك: وعن عبد الله بن محمد بن أسلم السمرقندي وكان من كبار علماء سمرقند أنه لايحل له أن ينتفع بشيء منه بوجه من الوجوه وإن أذن له الراهن؛ لأنه أذن له في الربا؛ لأنه يستوفي دينه كاملاً فتبقى له المنفعة فضلاً؛ فتكون رباً، وهذا أمر عظيم، قلت: وهذا مخالف لعامة المعتبرات من أنه يحل بالإذن إلا أن يحمل على الديانة، وما في المعتبرات على الحكم ، ثم رأيت في جواهر الفتاوى: إذا كان مشروطاً صار قرضاً فيه منفعة وهو رباً، وإلا فلا بأس به ا هـ ما في المنح ملخصاً، وتعقبه الحموي بأن ما كان رباً لايظهر فيه فرق بين الديانة والقضاء على أنه لا حاجة إلى التوفيق بعد أن الفتوى على ما تقدم أي من أنه يباح ، قلت: وما في الجواهر يفيد توفيقاً آخر يحمل ما في المعتبرات على غير المشروط وما مر على المشروط، وهو أولى من إبقاء التنافي ويؤيده ما ذكروه فيما لو أهدى المستقرض للمقرض إن كانت بشرط كره وإلا فلا، وأفتى في الخيرية فيمن رهن شجر الزيتون على أن يأكل المرتهن ثمرته نظير صبره بالدين بأنه يضمن".فقط واللہ اعلم

عنوان: رہن کا حکم
سوال: اس زمانے کے  رواج کے مطابق رہن کا حکم ہے؟
جواب: ’رہن‘‘  کا شرعی حکم یہ ہے کہ ضرورت  کی وجہ سے کسی قرض کے مقابلے میں ’’رہن‘‘ لینا اور دینا درست ہے، اور  رہن میں کوئی بھی قیمتی چیز رکھی جاسکتی ہے، اور رہن میں رکھی جانے والی چیز  کی حیثیت محض ضمانت کی ہوتی ہے، اور رہن میں رکھے جانے کے بعد بھی رہن (گروی) رکھی ہوئی چیز  اس کے اصل مالک کی ہی ملک رہتی ہے؛ البتہ قبضہ مرتہن (جس کے پاس گروی رکھی ہوئی ہے) کا ہوتا ہے، لیکن اس کے لیے رہن رکھی ہوئی چیز سے فائدہ اٹھانا جائز نہیں ہوتا، بلکہ یہ سود کے حکم میں ہوتا ہے۔ نیز قرض کی مدّت پوری ہونے پر اولاً  قرض خواہ کو چاہیے کہ مالک سے قرض کا مطالبہ کرے، اگر قرض وصول نہ ہو تو مالک کی اجازت سے اس چیز کو فروخت کرکے اپنا قرض وصول کرلے تو  شرعاً اس کی اجازت ہوگی، اور اس کے بعد اگر کچھ رقم بچ جائے تو  زائد رقم اس کو واپس کرنا ضروری ہوگا۔سائل کی مراد اگر "اس زمانے کے رواج" سے یہ ہے کہ جیسے بعض لوگ  اپنے پاس رہن (گروی) رکھواکر دوسروں کو قرض دیتے ہیں، اور پھر جب تک قرض وصول نہ ہوجائے گروی رکھی ہوئی چیز سے نفع اٹھاتے ہیں، تو اس کا حکم یہ ہے کہ مرتہن (قرض دینے والے) کے لیے رہن سے نفع اٹھانا جائز نہیں ہے، البتہ نفسِ رہن رکھوانا جائز ہے۔ فقط واللہ اعلم

عنوان: گروی رکھی ہوئی زمین سے فائدہ اٹھانے کا حکم
سوال: اگر میں اپنی زمین کسی کو دے کر اس سے 5 لاکھ کا قرضہ لوں اور قرضہ دینے والا میری زمین اپنے پاس رکھے اور اس زمین سے فصل اُگا کر اس سے  فائدہ بھی حاصل کرے، جب تک  میں اس کو اس کا 5  لاکھ واپس نہ کر دوں ، وہ میری زمین اپنے پاس رکھے، کیا یہ جائز  ہے یا نہیں ؟  کیا اسلام میں اس طرح کا کوئی اور طریقہ جائز ہے ؟ اور  زمین قرض دینے کے معاملے میں مضاربہ کس طریقے سے کر سکتے  ہیں؟
جواب: قرض کے بدلے میں اپنی کوئی چیز (زمین وغیرہ) قرض دینے والے کے پاس رکھوانے کو ’’رہن‘‘ یعنی گروی رکھوانا کہتے ہیں اور جس کےپاس وہ چیز گروی رکھی جائے اس کے لیے اس چیز سے فائدہ لینا (اگرچہ وہ رہن رکھوانے والے کی اجازت سے ہی کیوں نہ ہو) شرعًا جائز نہیں ہے۔بصورتِ مسئولہ قرض  کےبدلے جو زمین قرض خواہ کے پاس گروی رکھی گئی ہے،  قرض خواہ    کے لیے  اس زمین سے فائدہ اٹھانایعنی زراعت، کاشتکاری کرنا  شرعًا جائز نہیں ہے۔باقی سوال کے دوسرے جز سے اگر آپ کی مراد یہ ہے کہ زمین کا مالک کسی کو زمین دے کر اس کے ساتھ بطورِ مضاربت نفع میں شریک ہوجائے تو واضح رہے کہ فقہاءِ کرام نے مضاربت صحیح ہونے کی شرائط میں سے یہ لکھا ہے کہ مضاربت نقود  سے ہوتی ہے، سامان اور زمین وغیرہ کی بنیاد پر مضاربت صحیح نہیں ہے۔اور اگر آپ کی مراد کچھ اور ہے تو  واضح کرکے سوال ارسال کریں ، اس کے مطابق ان شاء اللہ جواب جاری کیا جائےگا۔فتاوی شامی میں ہے:"وشرعًا (حبس شيء مالي بحق يمكن استيفاؤه) أي أخذه (منه) كلًّا أو بعضًا."(کتاب الرھن، ج:6، ص:477، ط:ایچ ایم سعید)فتاوی شامی میں ہے:"وفي الأشباه: كلّ قرض جرّ نفعًا حرام، فكره للمرتهن سكنى المرهونة بإذن الراهن.لايحل له أن ينتفع بشيء منه بوجه من الوجوه وإن أذن له الراهن، لأنه أذن له في الربا."(مطلب کل قرض جر نفعًا حرام، ج:5، ص:166، ط:ایچ ایم سعید)فقط والله أعلم

عنوان: مرتہن کا رہن کی دکان کرایہ پر دے کر کرایہ استعمال کرنا
سوال: اگر کوئی شخص ادھار  رقم کے عوض اپنی خالی دکان گروی  رکھوائے  تو  کیا اُدھار دینے والا شخص اس گروی رکھی ہوئی  دکان کو کرائے پر دے کر اس کا کرایه استعمال کر سکتا ہے ؟
جواب:
صورتِ  مسئولہ میں ادھار  دے کر دکان گروی رکھنے والے (مرتہن) کے لیے اس دکان کو کرایہ پر  دے کر اس کا کرایہ استعمال کرنا سود  اور حرام ہے۔الدر المختار وحاشية ابن عابدين (رد المحتار) (6 / 482):"(لا انتفاع به مطلقًا) لا باستخدام، ولا سكنى ولا لبس ولا إجارة ولا إعارة، سواء كان من مرتهن أو راهن (إلا بإذن) كل للآخر وقيل لا يحل للمرتهن لأنه ربا، وقيل: إن شرطه كان ربًا وإلا لا."الدر المختار وحاشية ابن عابدين (رد المحتار) (6 / 482):"(قوله: و قيل: لايحلّ للمرتهن) قال في المنح: وعن عبد الله بن محمد بن أسلم السمرقندي وكان من كبار علماء سمرقند أنه لايحلّ له أن ينتفع بشيء منه بوجه من الوجوه وإن أذن له الراهن، لأنه أذن له في الربا لأنه يستوفي دينه كاملًا فتبقى له المنفعة فضلًا فيكون ربًا، وهذا أمر عظيم.قلت: وهذا مخالف لعامة المعتبرات من أنه يحل بالإذن إلا أن يحمل على الديانة، وما في المعتبرات على الحكم ثم رأيت في جواهر الفتاوى: إذا كان مشروطًا صار قرضًا فيه منفعة وهو ربا وإلا فلا بأس اهـ ما في المنح ملخصا وأقره ابنه الشيخ صالح.وتعقبه الحموي بأن ما كان ربا لا يظهر فيه فرق بين الديانة والقضاء.على أنه لا حاجة إلى التوفيق بعد لأن الفتوى على ما تقدم: أي من أنه يباح.أقول: ما في الجواهر يصلح للتوفيق وهو وجيه، وذكروا نظيره فيما لو أهدى المستقرض للمقرض، إن كانت بشرط كره وإلا فلا، وما نقله الشارح عن الجواهر أيضا من قوله لا يضمن يفيد أنه ليس بربا، لأن الربا مضمون فيحمل على غير المشروط وما في الأشباه من الكراهة على المشروط، ويؤيده قول الشارح الآتي آخر الرهن إن التعليل بأنه ربا يفيد أن الكراهة تحريمية فتأمل. وإذا كان مشروطا ضمن كما أفتى به في الخيرية فيمن رهن شجر زيتون على أن يأكل المرتهن ثمرته نظير صبره بالدين.قال ط: قلت والغالب من أحوال الناس أنهم إنما يريدون عند الدفع الانتفاع، ولولاه لما أعطاه الدراهم وهذا بمنزلة الشرط، لأن المعروف كالمشروط وهو مما يعين المنع، والله تعالى أعلم اهـ."فقط واللہ اعلم

Reference: Arabic reference : Book 0, Hadith 294: حوالہ

عنوان: 18 سال پرانی رہن کی انگوٹھی آج لوٹانی ہو تو قیمت کے بڑھنے سے فرق نہیں پڑے گا
سوال: میں نے اپنی بہن کو سن 2002 میں 3500 روپے ایک انگھوٹی رہن رکھ کر دیے تھے۔ جس میں یہ طے ہوا تھا کہ وہ مجھے تھوڑے عرصے میں رقم ادا کر کے اپنی امانت واپس لے لے گی۔ سن 2006 میں جب  انہوں نے اپنی انگوٹھی بغیر پیسوں کے  واپس مانگی تو میں نے کہا کہ  چوں کہ مجھے اپنی والدہ کی کوئی  وراثت نہیں ملی؛ لہذا میں آپسے درخواست کرتا ہوں کہ آپ مجھے یہ انگوٹھی چھوڑ دیں جو کہ میری والدہ کی ہے اور میں اپنی رقم چھوڑتا ہوں۔ اس بات پر  انہوں نے خاموشی اختیار کی اور اس کے بعد کبھی بھی اس کا تذکرہ تک نہیں کیا، رہن رکھتے وقت انگوٹھی کی مالیت 4 گرام 100 گرام کے حساب سے تقریبًا 2500 تھی۔ آج وہ اٹھارہ سال کے بعد مجھ سے اپنی انگوٹھی کا مطالبہ کر رہی ہیں جب کہ سونے کی رقم 7200 سے بڑھ کر 115000 ہو گئی ہے۔آپ سے گزارش ہے کہ قرآن و سنت کی روشنی میں اس کا تصفیہ فرمائیں!
جواب: واضح رہے کہ رہن ختم ہونے کے لیے رہن رکھی گئی  چیز قبضے کے ساتھ لوٹانا لازم ہے۔صورتِ  مسئولہ میں  چوں کہ آپ نے وہ انگوٹھی بہن کو نہیں لوٹائی ہے، اور 2006 میں بھی آپ کی بہن نے قرض کے بدلے انگوٹھی دینے پر آمادگی ظاہر نہیں کی؛ لہذا آپ اپنے پیسے یعنی 3500 مل جانے کے بعد اس انگوٹھی کو لوٹانے کے پابند ہیں۔ بدائع الصنائع في ترتيب الشرائع (6 / 145):"(والثالث) وجوب تسليم المرهون عند الافتكاك."الدر المختار وحاشية ابن عابدين (رد المحتار) (6 / 481):"(وله حبس رهنه بعد الفسخ) للعقد (حتى يقبض دينه أو يبرئه) لأن الرهن لا يبطل بمجرد الفسخ بل يبقى رهنا ما بقي القبض والدين معا فإذا فات أحدهما لم يبق رهنا زيلعي ودرر وغيرهما."فقط واللہ اعلم

عنوان: مسلم فنڈ میں سونا گروی رکھ کر قرض لینا
سوال: مسلم فنڈ میں سونا گروی رکھ کرپیسہ استعمال کرسکتے ہیں یا نہیں؟
جواب: اگر مسلم فنڈ سے غیر سودی قرضہ دیا جاتا ہے تو سونا گروی رکھواکر قرضہ لینا جائز ہے  ۔ فتاوی شامی میں ہے:’’اَلرَهنُ هو حَبسُ شيءٍ مالیٍ بِحَقٍ یُمکِنُ اِستِیفائُه مِنه کَالْدَّینِ“ . (درمختار ج۵/ ص۳۰۷)فتاوی شامی میں ہے :"وفي الأشباه: كل قرض جر نفعًا حرام، فكره للمرتهن سكنى المرهونة بإذن الراهن".(5/ 166ط:ایچ ایم سعید)فقط واللہ اعلم

عنوان: گروی میں گھر لے کر فائدہ اٹھانے کا حکم؟
سوال: ہم کہیں گروی میں گھر لینا چاہتے ہیں پانچ چھ لاکھ روپے میں، گیس اور بجلی کا بل ہم خود دیں گے کرایہ نہیں دیں گے، اور ایک سال کے ایگریمنٹ کے بعد ہم گھر واپس اس گھر کے مالک کے حوالہ کردیں گے، اور ہماری رقم ہمیں واپس مل جائے گی، تو کیا یہ جائز ہے؟
جواب: واضح رہے کہ قرض کی وصولیابی کو یقینی بنانے کے لیے گروی میں مقروض سے مکان یا کوئی چیز لے کر اپنے پاس رکھنا جائز ہے، لیکن اس دوران گروی میں رکھی ہوئی  چیز یا مکان سے کوئی بھی فائدہ ومنفعت حاصل کرنا جائز نہیں، یہ سود کے حکم میں ہے۔    لہذا آپ لوگ اگر کسی کو قرض دے کر گروی کے طور پر مکان لينا چاہتے ہیں تو ٹھیک ہے، لیکن  آپ لوگوں کے لیے اس سے فائدہ اٹھانا جائز نہیں ہوگا۔ البتہ اگر آپ لوگ  مالک کی رضامندی سے کرایہ پر رہنا چاہیں تو رہ سکتے ہو، لیکن پھر  یہ معاملہ گروی کا نہیں ہوگا، بلکہ اس پر  اِجارہ (کرایہ داری) کے احکام جا ری ہوں گے۔ لیکن ملحوظ رہے کہ اس صورت میں  قرض کی وجہ سے کرایہ میں کمی نہیں کی جائے گی،  کیوں کہ یہ بھی سود کے حکم میں ہے۔اگر سوال کا یہ مطلب ہو کہ مکان گروی پر لے کر  بند رکھا جائے گا، استعمال نہیں کیا جائےگا، اور  اس دوران جو تھوڑا بہت بل آتا ہے وہ بھی   آپ لوگ ہی ادا کریں گے تو یہ جائز ہے، یہ آپ لوگوں کا مقروض کے ساتھ مزید احسان کا معاملہ ہوگا، جو اللہ تعالی کے ہاں ایک مستحسن صفت ہے، اللہ تعالی کو ایسے لوگ بہت پسند ہیں، قرآن کریم میں متعدد مقامات پر ہے: اِنَّ اللّٰهَ یُحِبُّ الْمُحْسِنِیْنَ، کہ اللہ تعالی احسان کا معاملہ کرنے والے کو محبوب رکھتے ہیں۔شرح المصابيح لابن الملك میں ہے:"قالت عائشة رضي الله عنها: إن النبي صلى الله عليه وسلم اشترى طعامًا من يهودي إلى أجل، ورهنه درعًا من حديد. وهذا يدل على جواز الشراء بالنسيئة، وعلى جواز الرهن بالديون."(شرح المصابيح لابن الملك: باب السلم والرهن (3/ 442)، ط. إدارة الثقافة الإسلامية،الطبعة: الأولى، 1433 هـ - 2012 م) فتاوی شامی میں ہے:" إذا شرط الانتفاع بالرهن كالاستخدام والركوب والزراعة واللبس وشرب اللبن وأكل الثمر فإن الكل ربا حرام كما في الجواهر و النتف ا هـ ط." (كتاب البيوع، باب الربا،  مطلب في الإبراء عن الربا (5/170)، ط.سعيد)النتف فی الفتاوی للسعدی  میں ہے:وأما الربا في الرهن فان ذلك على وجهين، أحدهما في الانتفاع بالرهن، والآخر باستهلاك ما يخرج من الرهن. فاما الانتفاع بالرهن مثل العبد يستخدمه والدابة يركبها والارض يزرعها والثوب يلبسه والفرش يبسطه ونحوها، فاما الاستهلاك ما يخرج منه فمثل الأمة يسترضعها الصبية والبقر يشرب من لبنها والغنم يجز صوفها والشجر يأكل ثمارها فان ذلك كله ربا ولا يحل ذلك لانه ليس للمرتهن في الرهن حق سوى الحفظ.(النتف في الفتاوى للسعدي: «أنواع الربا»، «الربا في الرهن» (ص:486)،ط. دار الفرقان / مؤسسة الرسالة، عمان الأردن، سنة النشر 1404=1984)وفيه أيضًا:فأما في القروض فهو على وجهين:  أحدها أن يقرض عشرة دراهم باحد عشر درهما أو باثني عشر ونحوها، والآخر ان يجر الى نفسه منفعة بذلك القرض او تجر اليه، وهو ان يبيعه المستقرض شيئا بارخص مما يباع او يؤجره او يهبه او يضيفه او يتصدق عليه بصدقة او يعمل له عملا يعينه على اموره او يعيره عارية أو يشتري منه شيئا بأغلى مما يشتري او يستأجر اجارة باكثر مما يستأجر ونحوها ولو لم يكن سبب ذلك هذا القرض لما كان ذلك الفعل فان ذلك ربا. وعلى ذلك قول ابراهيم النخعي كل دين جر منفعة لا خير فيه.(النتف في الفتاوى للسعدي: «أنواع الربا»، «الربا في القروض» (ص:484)،ط. دار الفرقان / مؤسسة الرسالة، عمان الأردن، سنة النشر 1404=1984)                وَلا تَنْسَوُا الْفَضْلَ بَيْنَكُمْ قَالَ: الْفَضْلُ فِي كُلِّ شَيْءٍ أَمَرَهُمْ أَنْ يُلْقُوا بَعْضُهُمْ عَنْ بَعْضٍ فَيَأْخُذُوا بِالْفَضْلِ بَيْنَهُمْ وَيَتَعَاطَوهُ، وَيَرْحَمَ بَعْضُهُمْ عَلَى بَعْضٍ مِنَ الْفَضْلِ كُلِّهِ، وَالْعَفْوُ وَالنَّفَقَةُ، وَكُلُّ شَيْءٍ يَكُونُ بَيْنَ النَّاسِ.( تفسير القرآن العظيم لابن أبي حاتم 2/ 447 سورة البقرة (الآية : 237) ط : مكتبة نزار مصطفى الباز)فقط والله اعلم