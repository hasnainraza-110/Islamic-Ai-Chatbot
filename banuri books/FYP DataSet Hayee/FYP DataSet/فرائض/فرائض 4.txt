عنوان: وراثتی کاروبار سے الگ ہونے کا طریقہ
سوال: ہمارے والد صاحب کا کاروبار تھا، والد کے انتقال کے بعد وہ کاروبار ہم پانچ بھائیوں نے سنبھالا، اس وقت دو بھائی شادی شدہ تھےاور تین کنوارے تھے، شادی شدہ بھائیوں کے اور ہم کنواروں کے خرچے نہیں بندھے ہوئے تھے، جس کا جو جائز خرچہ ہوتاوہ لے لیتا، اب میں اس کاروبارسے الگ ہونا چاہتا ہوں، ہماری ایک بہن ہے جس کو ہم نے والد صاحب کے انتقال کے بعد اس کا حصہ دے دیا ہے اور والدہ کو حصہ نہیں دیا ہے، بہن کو جس وقت حصہ دیا ہے اس وقت کاروبار کی نوعیت یہ تھی کہ کاروباری ادائیگیاں زیادہ تھیں اور وصولیاں کم تھیں، لیکن ہم نے بہن کو کاروباری  اشیاء کی جو زیادہ رقم بنتی تھی اس حساب سے  حصہ دیا،  اور وہ اس حصہ پر راضی بھی ہوگئی تھیں، اب سوال یہ ہے کہ :1:کس طرح شرعی طریقہ کے مطابق اس کاروبار سے  الگ ہوجاؤں؟2:غیر شادی شدہ بھائی کی شادی کی ذمہ داری کس پر ہے؟3:کیا والدہ کا نان نفقہ مجھ پر لازم ہے؟ اگر لازم ہے تو کس حساب سے لازم ہے؟
جواب: 1:صورتِ مسئولہ میں سائل کاکاروبار سے الگ ہونے کا شرعی طریقہ کار یہ ہے کہ کاروبار کو ورثاء میں شرعی طور پر تقسیم کیا جائے،  اگر دیگر ورثاء کاروبار کو اسی طرح چلانے پر راضی ہوں تو پھر سائل کا جو حصہ بنتا ہو وہ سائل وصول کر کے کاروبار سے الگ ہو جائے، نیز کاروبار اگر موجودہ وقت  میں خسارہ میں ہو تو سائل اپنے حصہ کے مطابق کاروبار میں جو نقصان ہوا ہے اس کو ادا کرکے کاروبار سے الگ ہوجائے۔2:غیر شادی شدہ بھائی کی ذمہ داری سائل پر نہیں ہے، البتہ اگر سائل بڑا بھائی ہونے کے ناطےبھائی کی شادی کی ذمہ داری لے تو یہ اس کی طرف سے تبرع و احسان ہوگا۔3:اگر والدہ مالدار ہو، تو ان کا نان و نفقہ ادا کرنا اولاد کے ذمہ ضروری نہیں ، چاہے اولاد مالدار ہی کیوں نہ ہو، البتہ اگر والدہ مالدار نہ ہو اور ان کے نان و نفقہ کے لیے کوئی متبادل انتظام بھی نہ ہو، تو اس صورت میں والدہ کا نفقہ بالغ مالدار اور صاحبِ حیثیت اولاد پر واجب ہوگا، تنگدست اولاد پر  مستقل طور پر واجب نہیں ہوگا۔فتاوی شامی  میں  ہے:"الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في  عياله."(کتاب الشرکة، فصل في شرکة الفاسدۃ، ج:4، ص:325، ط:دار الفکر)مجلۃ الاحکام میں ہے:" تقسم حاصلاتها بين أصحابها على قدر حصصهم فإذا شرط أحد الشريكين في الحيوان المشترك شيئا زائدا على حصته من لبن ذلك الحيوان أو نتاجه فلا يصح."(الفصل الثاني في بيان كيفية التصرف في الأعيان والمشتركة، ص:206، ط:كارخانه تجارت كتب)فتاوی ہندیہ میں ہے:"وإذا اختلطت الذكور والإناث فنفقة الأبوين عليهما على السوية في ظاهر الرواية.....إلخوالأم إذا كانت فقيرة فإنه يلزم الابن نفقتها، وإن كان معسرا، أو هي غير زمنة."(کتاب الطلاق، الباب السابع عشر في النفقات، ج:1، ص:564، ط:دار الفکر)فقط واللہ اعلم
                                                  
عنوان: میراث اور ہبہ سے متعلق مختلف سوالات
سوال: میرے سسر کی وراثت میں پگڑ ی کی دکان تھی چوں کہ 2004ء میں دکان پگڑی سے اونر شپ میں کروائی جس کی رقم ہم تینوں بھائیوں کی بیویوں نے برابر کا حصہ ملاکر ادا کر دیا ،فی حصہ دار  /150000 روپے اد کیے گئے،اس بات کے گواہ ہمارے   تینوں  شوہر اورنندوئی صاحب بھی ہیں ، دکان کی ا ونر شپ کے بقایا جات ادا کرنے کے بعد سسر کو عزت اور بڑائی دینے کے لیے  دکان ان کے نام کی گئی اس کے کچھ ہی عرصہ کے بعد سسر کا انتقال ہوگیا1-ان کے ورثاء میں ایک بیوہ ،تین بیٹے، 2 بیٹیاں ہیں، ان میں میراث کیسے تقسیم ہوگی؟2- بیوہ جوکہ ابھی حیات ہے ان کے تین بیٹے دو بیٹیوں میں میراث کیسے تقسیم ہوگی ؟3-بیوہ کی صحت بولنے  سمجھنے سے قاصر ہےکیا ایسی صورت حال میں والدہ کا شرعی حق جو دکان میں بنتا ہے کیا ہم سب بہن بھائی باہمی رضامندی سے آپس میں تقسیم کرسکتے ہیں ؟4-بیوہ کے نام ایک فلیٹ ہے جو ان کے شوہرنے ان کے نام کیاتھا، کیا بیوہ  اولاد کو بتائے بغیر کسی ایک کے نام کرسکتی ہے؟5-سسر نے اپنی ایک بیٹی جو کہ (غیر شادی شدہ ہے ) کے لیے زیور بنوایا، کب بنوایا ،کتنا زیور تھا اس کا بھائیوں کو کچھ پتہ نہیں ، بیٹی جس کے لیے زیور بنوایا تھا، بقول ان کے والد نے اس کے لیے زیور بنوایا اور بعد میں اس کو بیچا ، اب مذکورہ بیٹی بھائیوں سے زیور کی رقم مطالبہ کررہی ہے، کیا اس کی زیور کی رقم بھائیوں پر لازم ہے؟تنقیح:شوہر نےبیوہ کو مذکورہ فلیٹ  نام کروانے کے بعد دیگر ورثاء کے ساتھ مرنے تک اس میں رہائش پذیر تھے ۔والد صاحب نے بیٹی کے لیے زیور بنوانے کے بعد بیٹی کو قبضہ نہیں دیا تھا  ۔
جواب: 1-صورتِ مسئولہ میں مرحوم   کی میراث تقسیم کرنے  شرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد،اگر مرحوم کے ذمہ کوئی قرض ہو اسے ادا کرنے کے بعد،اگر مرحوم نے کوئی جائز وصیت کی ہو تو اسے باقی مال کے  ایک تہائی ترکہ سے نافذ کرنے کے بعد، باقیکل ترکہ منقولہ و غیر منقولہ    کو64 حصوں میں تقسیم کرکے بیوہ 8 حصے، ہربیٹے  کو 14 حصے، ہربیٹی کو 7 حصے ملیں گے۔تقسیم کی صورت یہ ہے:میت:والد    8 /64بیوہ بیٹابیٹابیٹابیٹی بیٹی17814141477یعنی سو فیصد میں 12.5فیصد بیوہ کو 2188فیصد ہر بیٹے کو 10.93فیصد ہر بیٹی کو ملیں گے۔2-کسی شخص کے انتقال  کے بعد ان کی میراث تقسیم کی جاتی ہے ، زندگی میں آدمی خود اپنی جائیداد کا مالک ہوتا ہے،لہذا بیوہ کی زندگی میں  ان کی جائیداد تقسیم کرنا جائز نہیں ہے ۔3-بیوہ اگرچہ ضعیف العمری کی وجہ سے بولنے سمجھنے سے قاصر ہو لیکن  ان کی حیات میں  ان کی جائیداد تقسیم کرنے کی اولاد کو اجازت نہیں ہے۔4-شوہرکا بیوہ کو مکان دینا شرعا ہبہ( گفٹ) ہے اور    ہبہ(گفٹ) درست ہونے کے لیے مالکانہ اختیارات دینے کے  ساتھ ساتھ قبضہ دینا بھی  ضروری ہے،ہر چیز کا قبضہ اسی چیز کے حساب سے ہوتا ہے،   مکان کا قبضہ   تام ہونے کے ضروری ہے کہ  واہب(جو ہبہ کررہاہو) کچھ وقت کے لیے اس مکان سے  اپنا سامان سمیت نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،صورتِ مسئولہ میں چوں کہ شوہر  مذکورہ مکان میں تاحیات رہائش پذیر تھے اس لیے  شرعا یہ ہبہ درست نہیں ہے لہذا یہ مکان شوہر کے دیگر ترکہ کے ساتھ تمام شرعی ورثاء میں ان کے شرعی حصص کے مطابق تقسیم ہوگا ۔5- والد صاحب نے اپنی بیٹی کے لیے زیور بنوایا لیکن اس کے حوالہ نہیں کیا تو یہ زیور والد ہی کا تھااگر انہوں نے بعد میں اسے اپنی ضرورت کے لیے فروخت کردیا تویہ ان کاحق تھا اب بیٹی کا بھائیوں سے زیور کی رقم کا مطالبہ کرنا شرعا درست نہیں ہے ۔فتاوی شامی میں ہے:"و شروطه ثلاثة: موت مورث حقيقةً أو حكمًا كمفقود أو تقديرًا كجنين فيه غرة، ووجود وارثه عند موته حيًّا حقيقةً أو تقديرًا كالحمل، والعلم بجهل إرثه". ( کتاب الفرائض، ج:10، ص:525، ط:رشیدیه)درر الحكام شرح مجلة الأحكام میں ہے:أما هبة المشغول فلا تجوز أي لا تجوز هبة المال المشغول بمتاع الواهب وملكه (البهجة) ؛ لأن الموهوب إذا كان مشغولا بمتاع الواهب كان كالمشاع وفي حكمه. مثلا لو وهب أحد داره المشغولة بأمتعته وسلمه إياها فلا تجوز. إلا إذا سلمها بعد تخليتها من الأمتعة المذكورة. فحينئذ تصح الهبة كما تصح لو وهبه الأمتعة أيضا وسلمه الكل معا (انظر المادة 24) (الطحطاوي)۔۔۔۔لو ‌سلم ‌الواهب الدار وهو موجود فيها أو أهله فلا يصح هذا التسليم (الهندية عن الخانية)."(الكتاب السابع الهبة، الباب الأول بيان المسائل المتعلقة بعقد الهبة، المبحث الأول في حق الشروط الباقية المتعلقة بالموهوب، ج:2، ص:427، ط:رشیدیه)البحرالرائق میں ہے:"‌وفي ‌الموهوب أن يكون مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ."(کتاب الهبة، ج:7، ص:284، ط:دارالکتاب العلمیة)فقط واللہ أعلم
                                                  
عنوان: مسلمان بیٹا ہندو والد کا وارث بن سکتا ہے؟
سوال: میں مسلمان ہو گیا ہوں، جب کہ میرے والد ہندو تھے، اور اب والد کا انتقال ہو گیا ہے، ان کے پسماندگان  میں ایک بیٹا (سائل)اور تین بیٹیاں ہیں، والدہ کا انتقال والد کے بعد ہوا ہے، کیا میں والد کا شرعی وارث بن سکتا ہوں؟ اور اگر بن سکتا ہوں تو ترکہ کی تقسیم کیسے ہوگی؟
جواب: واضح رہے کہ مسلمان کافر کا وارث نہیں ہوتا، جیسا کہ حدیث شریف کا مفہوم ہے:”مسلمان کافر کا وارث نہیں ہو سکتا اور نہ ہی کافر مسلمان کا۔“صحیحِ بخاری میں ہے:"عن أسامة بن زيد رضي الله عنهما:أن النبي صلى الله عليه وسلم قال: (لا يرث المسلم الكافر ولا الكافر المسلم)."(كتاب الفرائض، باب: لا يرث المسلم الكافر ولا الكافر المسلم، 2/ 1001، ط:قديمي)لہٰذا سائل اپنے آنجہانی والد کا وارث نہیں بن سکتا۔فقط واللہ اَعلم
                                                  
عنوان: ایک بیوہ، چار بیٹے اور تین بیٹیوں کے درمیان ترکہ کی تقسیم
سوال: مرحوم شوہر اپنی زندگی میں ایک مکان چھوڑ کر گئے تھے،اب میں اپنی زندگی میں اسے اپنے بچوں کے درمیان  شریعت کے مطابق تقسیم کرنا چاہتی ہوں،میرے چار بیٹے اور تین بیٹیاں ہیں،مذکورہ مکان 67 لاکھ روپے میں بکا ہے،ورثاء کے درمیان اسے  کیسے تقسیم کیا جائے گا؟
جواب: صورت مسئولہ  میں  ترکہ کی تقسیم کا طریقہ یہ ہے کہ  مرحوم کے حقوق متقدمہ  یعنی   تجہیز  و تكفين كے خرچہ  كو كل ترکہ سے نكالنے كے بعداگر مرحوم پر قرض ہے تو اس کے ادا کرنے کے بعد ، اور اگر مرحوم نے کوئی جائز وصیت کی ہے تو اس کو باقی ترکہ کے ایک تہائی حصہ سے نافذ کرنے کے بعد باقی ترکہ منقولہ وغیر منقولہ کو  88حصوں میں تقسیم کرکے11 حصے بیوہ کو،  14،14 حصے  ہر ايك بيٹے کو اور 7،7 حصے ہر ایک بیٹی کو  مليں گے ۔تقسیم کی صورت یہ ہے:مرحوم شوہر:88/8بیوہبیٹابیٹابیٹابیٹابیٹیبیٹیبیٹی171114141414777فیصد کے اعتبار سے  12.5 فیصد بیوہ کو، 15.90 فیصد ہر ایک بیٹے کو  اور 7.95 فیصد ہر ایک بیٹی کو ملے گا۔67 لاکھ روپے میں سے 837500 روپے بیوہ کو،1065909 روپے ہر ایک بیٹے کو اور 532954 روپے ہر ایک بیٹی کو ملیں گے۔فقط واللہ اعلم
                                                  
عنوان: بیوہ، والدہ اور بیٹے میں میراث کی تقسیم
سوال: میرے شوہر کا آج سے تقریباً پانچ سال قبل انتقال ہوچکا ہے، مرحوم کے پسماندگان میں بیوہ، والدہ، ایک بیٹا ور اس کے علاوہ مرحوم کے دو بھائی اور چھ بہنیں موجود ہیں۔مذکورہ بالا تفصیل کی رو سے مرحوم کے شرعی ورثاء میں بیوہ سمیت ہر ایک کو کتنا حصہ ملے گا؟ نیز مرحوم کے بھائی اور بہنیں وراثت کے حق دار ہوں گے یا نہیں؟مرحوم شوہر نے اپنی بیوی کا مہر ادا نہیں کیا ہے، تو اس کی ادائیگی کی کیا صورت ہوگی؟
جواب: صورتِ مسئولہ میں مرحوم کے ترکہ کی تقسیم کا طریقہ یہ ہے کہ سب سے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، مرحوم پر اگر کوئی قرضہ ہو تو کل مال سے اس کو ادا کرنےکے بعد  مرحوم نے اگر کوئی جائز وصیت کی ہو، تو بقیہ مال کے  ایک تہائی سے اس کو پورا کرنے کے بعد، جو مال بچ جائے، اس کو 24 حصوں میں تقسیم کر کے بیوہ کو 3 حصے، والدہ کو 4 حصے اور بیٹے کو 17 حصے ملیں گے اور بیٹے  کے ہوتے ہوئے بھائیوں اور بہنوں  کا میراث میں حصہ نہیں ہوتا۔صورتِ تقسیم یہ ہے:شوہر: 24بیوہوالدہبیٹادونوں بھائیچھہ بہنیں3417ممیعنی فی صد کے اعتبار سے بیوہ کو12.5 فی صد، والدہ کو 16.666 فی صد اور بیٹے کو 70.833 فی صد ملے گا۔مرحوم نے جب مہر ادا نہیں کیا تھا، تو وہ مہر مرحوم پر قرضہ ہے، لہٰذا ترکہ کی تقسیم سے قبل اس کو کل مال سے منہا کیا جائے گا اور وہ بیوہ کو دیا جائے گا، اس کے بعد ترکہ کی تقسیم کی جائے گی۔فقط واللہ اعلم
                                                  
عنوان: جائیداد کی تقسیم کا طریقہ کار
سوال: 1۔کیاباپ اپنی  زندگی میں یا مرض الوفات میں اپنی ساری وراثتی اور خرید کردہ جائیداد بچیوں کے نام کر سکتا ہے ؟قرآن و حدیث کے مطابق 2/3 بچیوں کا تھا۔1/3 باقی بہنوں اور بھائیوں کا تھا جس سے انہیں محروم کر دیا گیا تو :کیا زندگی میں باپ اپنی ساری وراثتی جائیداد اپنی بچیوں کے نام لگا سکتا ہے یا 2/3 جب کہ بیٹا نہ ہو۔کیا اس جائیداد میں 1/3 بہن بھائیوں کا حق نہیں بنتا تھا جس طرح مرنے کے بعد بنتا ہے۔بیوی نے لینے سے انکار کر دیا تھا کہ میرے پاس میرے والدین کی وراثتی زمین موجود ہے۔3۔ اب باپ وفات پا گیا ہے اور اس کے نام مکان اور جانوروں کی حویلی بقایا ہے مہربانی فرما کر بتائیں کہ اس کی تقسیم کس طرح ہوگی؟متوفی کی ایک بیوہ، تین بیٹیاں ، دو بھائی اور دو بہنیں زندہ ہیں والدین وغیرہ وفات پا گئے ہیں۔تفصیلی جواب درکار ہے، کیوں کہ متوفی کے بہن بھائی اپنے بھائی کی زندگی میں بیٹیوں کو جائیداد دینے کے فیصلے سے خوش نہیں کیوں کہ اس طرح وہ اسلامی نقطہ نظر سے 1/3 کے وارث قرار پا سکتے تھے،  اس نے ساری جائیداد بچیوں کے نام کر دی جب کہ شاید اسلامی نقطہ سے وہ 2/3 حصہ کا ہبہ کر سکتا تھا یا 1/3 کی وصیت اور باقی دیگر وارثان کی۔
جواب: واضح رہے کہ اپنی زندگی میں جائیداد تقسیم کرنے کا اصول یہ ہے کہ اگر کوئی شخص اپنی زندگی میں اپنے ہونے والے ورثاء کے درمیان جائیداد تقسیم کرنا چاہتا ہے تو شریعت کا اس میں حکم یہ ہے کہ جائیداد تقسیم کرنے والا اپنی ضرورت کے بقدر جتنا چاہے اپنے استعمال کے لیے روک کر باقی تمام منقولہ اور غیر منقولہ جائیداد کو اپنی  اولاد  کے درمیان برابر سرابر تقسیم کرے ، کسی کے حق میں بغیر کسی معقول وجہ کے کمی بیشی کرنا اُس کے لیے درست نہیں ہے، ہاں البتہ اتنی بات ضرور ہے کہ اگر کوئی  بیٹا/ بیٹی  دوسروں کی بنسبت زیادہ ضرورت مند ہو، یا کوئی بیٹا/ بیٹی دوسروں کی بنسبت زیادہ دیندار ہو یا زیادہ خدمت گزار ہو تو یہ وجوہات ایسی ہیں جن کی بنا پر کمی بیشی کرتے ہوئے تقسیم کرنے کی شریعت نے اجازت دی ہے۔لہذا  اگر باپ اپنی جائیداد  بچیوں کے نام کردیتا ہے اور بچیوں میں سے ہر ایک کا حصہ الگ کر کے اس کے قبضہ میں دے دیتا ہے تو یہ جائز ہوگا،باقی بہن بھائیوں کو  نہ بھی دے تو شرعاً درست ہے ۔مذکورہ صورت میں ہر بیٹی اپنے اپنے حصے کی مالک ہے۔اور اگر صرف نام کیا ہو قبضہ اور تصرف نہیں دیاہو، تو  پھر یہ متوفی کی ملکیت ہوکر ترکہ شمار  ہوگی اور بطور میراث اس کی تقسیم لازمی ہے۔ملحوظہ:یہ تفصیل اس صورت میں ہے جب کہ زندگی میں ہبہ کیا ہو  اور اگر مرض الموت میں وارث کے لیے ہبہ (گفٹ )کیا تو وہ وصیت کے حکم میں ہے اور وارث کے لیے بدونِ اجازت باقی ورثاء وصیت کا نفاذ ہوتا ہی نہیں ہے۔صورتِ مسئولہ میں اگر مورث کا انتقال ہوگیا ہواور اس کی جائیداد موجود ہے اور ورثاء میں ایک بیوہ، تین بیٹیاں ، دو بھائی اور دو بہنیں موجود  ہیں تو اس کی جائیداد کی تقسیم کا طریقہ یہ ہے کہ سب سے میت کے حقوقِ متقدمہ یعنی اس کی تجہیز و تکفین کا خرچہ نکالنے کے بعد دیکھا جائے گا کہ اگر میت کے ذمہ کوئی قرض ہے تو اس کو ادا کرکے اگر میت نے کوئی جائز وصیت کی ہو تو اس کو ایک تہائی ترکہ سے نافذ کرنے کے بعد بقیہ کل منقولہ اور غیر منقولہ جائیداد کو 144حصوں میں تقسیم کرکے18   حصے بیوہ کو ،32/32 حصے مرحوم کی ہر ایک بیٹی کو ، 10/10حصے مرحوم کے ہر ایک بھائی کو جب کہ 5/5 حصے مرحوم کی ہر ایک بہن کو ملیں گے۔متوفی:24/ 144بیوہبیٹیبیٹیبیٹیبھائیبھائیبہنبہن316518323232101055یعنی مثلاً ایک سو روپے میں سے 12.5  روپے مرحوم کی بیوہ کو ، 22.22 روپے مرحوم کی ہر ایک بیٹی  کو ، 6.94 روپے مرحوم کے ہر ایک بھائی کو جبکہ3.47 روپے مرحوم کی ہر ایک بہن کو ملیں گے۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها.....أن الضابط في هذا المقام أن الموهوب إذا اتصل بملك الواهب اتصال خلقة، وأمكن فصله لا تجوز هبته ما لم يوجد الانفصال، والتسليم وإن اتصل اتصال مجاورة فإن كان الموهوب مشغولا بحق الواهب لم يجز."(کتاب الھبة، ج:5 ،ص:691، ط:سعید)فیہ ایضاً:"وفي المرض المعتبر المبيح لصلاته قاعدا.....وهبته ووقفه وضمانه) كل ذلك حكمه (ك) حكم (وصية فيعتبر من الثلث)(قوله: وهبته) أي إذا اتصل بها القبض قبل موته، أما إذا مات ولم يقبض فتبطل الوصية لأن هبة المريض هبة حقيقية وإن كانت وصية حكما كما صرح به قاضي خان وغيره اهـ ط عن المكي (قوله: حكمه كحكم وصية) أي من حيث الاعتبار من الثلث لا حقيقة الوصية لأن الوصية إيجاب بعد الموت، وهذه التصرفات منجزة في الحال زيلعي."(کتاب الوصایا، باب العتق في المرض، ج:6، ص:680، ط:سعید)فتح القدير للكمال ابن الهمام میں ہے:"قال (ولا تجوز لوارثه) لقوله عليه الصلاة والسلام «إن الله تعالى أعطى كل ذي حق حقه، ألا لا وصية لوارث» ولأنه يتأذى البعض بإيثار البعض ففي تجويزه قطيعة الرحم ولأنه حيف بالحديث الذي رويناه.(قوله ولأنه حيف بالحديث الذي رويناه) قال صاحب العناية: قوله بالحديث الذي رويناه إشارة إلى ما تقدم في كتاب الهبة فيمن خصص بعض أولاده في العطية انتهى. أقول: هذا خبط ظاهر من الشارح المزبور إذ لم يتقدم من المصنف في كتاب الهبة ذكر حديث في حق من خصص بعض أولاده في العطية، بل لم يتقدم منه ثمة ذكر تلك المسألة قط فكيف تتصور الحوالة عليه بها هاهنا.والصواب أن مراد المصنف هنا بقوله بالحديث الذي رويناه هو الإشارة إلى ما ذكره في هذا الكتاب فيما مضى عن قريب بقوله وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث انتهى".(کتاب الوصایا، ج:10، ص:423، ط:دارالفکر)فتاوی ہندیہ میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."(كتاب الهبة، الباب الاول، ج:4، ص:374، ط:رشيديه)فقط واللہ اعلم
                                                  
عنوان: ترکہ کی تقسیم/ نومولود بچے کے خرچہ کا حکم
سوال: 1۔ایک عورت کا انتقال ہوا ہے،اس کے ترکہ میں موجود سامان اور سونا وغیرہ کا کیا حکم ہے؟اس کے ورثاء میں ایک بیٹا ہے جو کہ ابھی پیدا ہوا ہےیعنی نومولود ہے،والدین،شوہر،پانچ بھائی اور پانچ بہنیں ہیں۔2۔نومولود بچہ اپنی خالہ کے پاس ہے،اس کے خرچہ کا کیا حکم ہے؟بچے کے والد کا بظاہر کمانے کا کوئی ذریعہ نہیں ہے،جس سے اس بچہ کا خرچہ اٹھایا جاسکے،آیا اس ترکہ میں سے سامان کو بیچ کر مذکورہ بچہ کا خرچہ اٹھایا جاسکتا ہے یا نہیں؟
جواب: 1۔صورتِ مسئولہ میں مرحومہ کے ترکہ منقولہ وغیر منقولہ سب  کو اس کے ورثائے شرعی میں تقسیم کیا جائے گا،جس کا شرعی طریقہ یہ  ہے کہ سب سے پہلے   اس  کے حقوقِ متقدّمہ یعنی اگر اس کے ذمہ کوئی قرض ہو تو اسے کل ترکہ سے ادا کرنے کے بعداور اگر اس نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد،باقی  کل ترکہ منقولہ وغیر منقولہ  کو 12 حصوں میں تقسیم کرکے،مرحومہ کے شوہر کو تین حصے،اس کے والدین میں سے ہر ایک کو دو،دو حصےاوراس کے نومولود بیٹے کو پانچ حصے ملیں گے۔نیز مرحومہ کے بھائی بہنوں کا میراث میں کوئی حصہ نہیں ہوگا۔میت:12شوہروالدوالدہبیٹا3225یعنی 100 فیصد میں سےمرحومہ کے شوہر کو25فیصد،اس کے والدین میں سے ہر ایک کو16.66فیصد اوراس کے نومولودبیٹے کو41.66فیصد ملے گا۔2۔واضح رہے کہ ماں کے انتقال کے بعد بچہ جب تک  سات سال کا نہ ہوجائے، اس کی پرورش کا حق ترتیب وار  سب سے پہلے نانی، اس کے بعد دادی، پھر حقیقی بہن، اس کے بعد  ماں شریک بہن، پھر باپ  شریک بہن، اس  کے بعد حقیقی بہن کی بیٹی، اس کے بعد  ماں شریک بہن کی بیٹی  اس کے بعد حقیقی خالہ کو حاصل ہوتاہے،لہذا صورتِ مسئولہ میں  اگر نومولود  بچہ کا ان میں سے کوئی بھی رشتہ دار نہ ہو تو خالہ کا اس مذکورہ بچہ کو اپنی پرورش میں لینا درست ہے،البتہ مذکورہ مدت کے بعد باپ کو حق حاصل ہوگا کہ اپنے پاس رکھےاور اس کی تعلیم و تربیت کرے۔نیزبچہ کی پیدائش سے لے کر اس کے بالغ ہو کرکمانے تک نان نفقہ خرچہ وغیرہ سب باپ کے ذمہ ہوتا ہے،البتہ اگر بچہ کا اپنا ذاتی مال موجود ہو تو نفقہ پہلے اس کے مال میں سے ہوگا، اگر اس کے پاس مال نہ ہو تو  پھر باپ کے ذمہ لازم ہوتا ہے،لہذا صورتِ مسئولہ میں مرحومہ  کے ترکہ میں سےنومولود بچہ کو ملنے والا حصہ چوں کہ اس کا اپنا ذاتی مال ہے،تو اس بچہ کا خرچہ پہلے  اس کےاپنے  مال میں سے اٹھایا جائے گا ،جب وہ ختم ہوجائے پھر باپ کے ذمہ بہرحال لازم ہوگا اگر چہ تنگ د ست ہی کیوں نہ ہو۔1۔فتاوی عالمگیری میں ہے:"ويسقط الإخوة والأخوات بالابن وابن الابن وإن سفل وبالأب بالاتفاق."(کتاب الفرائض،الباب الثاني في ذوي الفروض،ج:6،ص:450،ط:دارالفکر بیروت)وفیه أیضا:"أحق الناس بحضانة الصغير حال قيام النكاح أو بعد الفرقة الأم۔۔۔وإن لم يكن له أم تستحق الحضانة بأن كانت غير أهل للحضانة أو متزوجة بغير محرم أو ماتت فأم الأم أولى من كل واحدة، وإن علت، فإن لم يكن للأم أم فأم الأب أولى ممن سواها، وإن علت كذا في فتح القدير۔۔۔فإن ماتت أو تزوجت فالأخت لأب وأم، فإن ماتت أو تزوجت فالأخت لأم، فإن ماتت أوتزوجت فبنت الأخت لأب وأم، فإن ماتت أو تزوجت فبنت الأخت لأم لا تختلف الرواية في ترتيب هذه الجملة إنما اختلفت الروايات بعد هذا في الخالة والأخت لأب ففي رواية كتاب النكاح: الأخت لأب أولى من الخالة وفي رواية كتاب الطلاق: الخالة أولى."(کتاب الطلاق،الباب السادس عشر في الحضانة،ج:1،ص:541،ط:دارالفکر بیروت)وفیه أیضا:"نفقة الأولاد الصغار على الأب لايشاركه فيها أحد، كذا في الجوهرة النيرة".۔۔۔۔"و بعد الفطام يفرض القاضي نفقة الصغار على قدر طاقة الأب و تدفع إلى الأم حتي تنفق علي الأولاد، فإن لم تكن الأم ثقةً تدفع إلى غيرها لينفق على الولد۔۔۔رجل معسر له ولد صغير إن كان الرجل يقدر على الكسب يجب عليه أن يكتسب وينفق على ولده كذا في فتاوى قاضي خان."(‌‌الباب السابع عشر في النفقات،الفصل الرابع في نفقة الأولاد، ج:1،ص:561/560، ط:دارالفکر بیروت)فتاوی شامی میں ہے:"(وتجب) النفقة بأنواعها على الحر (لطفله) يعم الأنثى والجمع (الفقير) الحر ... (وكذا) تجب (لولده الكبير العاجز عن الكسب) كأنثى مطلقاً وزمن.(قوله: لطفله) هو الولد حين يسقط من بطن أمه إلى أن يحتلم، ويقال: جارية، طفل، وطفلة، كذا في المغرب. وقيل: أول ما يولد صبي ثم طفل ح عن النهر (قوله: يعم الأنثى والجمع) أي يطلق على الأنثى كما علمته، وعلى الجمع كما في قوله تعالى: {أو الطفل الذين لم يظهروا} [النور: 31] فهو مما يستوي فيه المفرد والجمع كالجنب والفلك والإمام - {واجعلنا للمتقين إماما} [الفرقان: 74]- ولاينافيه جمعه على أطفال أيضاً كما جمع إمام على أئمة أيضاً فافهم(قوله الفقير) أي إن لم يبلغ حد الكسب، فإن بلغه كان للأب أن يؤجره أو يدفعه في حرفة ليكتسب وينفق عليه من كسبه لو كان ذكرا، بخلاف الأنثى كما قدمه في الحضانة عن المؤيدية.... (قوله: كأنثى مطلقاً) أي ولو لم يكن بها زمانة تمنعها عن الكسب فمجرد الأنوثة عجز إلا إذا كان لها زوج فنفقتها عليه ما دامت زوجة .... (قوله: وزمن) أي من به مرض مزمن، والمراد هنا من به ما يمنعه عن الكسب كعمى وشلل، ولو قدر على اكتساب ما لايكفيه فعلى أبيه تكميل الكفاية."(کتاب الطلاق،باب النفقة،ج:3،ص:614/612،ط:سعید)البحر الرائق میں ہے:"(قوله ولطفله الفقير) أي تجب النفقة والسكنى والكسوة لولده الصغير الفقير لقوله تعالى {وعلى المولود له رزقهن وكسوتهن بالمعروف} [البقرة: 233] فهي عبارة في إيجاب نفقة المنكوحات إشارة إلى أن نفقة الأولاد على الأب وأن النسب له وأنه لا يعاقب بسببه فلا يقتل قصاصا بقتله ولا يحد بوطء جاريته وإن علم بحرمتها وأن الأب ينفرد بتحمل نفقة الولد ولا يشاركه فيها أحد وأن الولد إذا كان غنيا والأب محتاجا لم يشارك الولد أحد في نفقة الوالد ذكره المصنف في شرح المنار قيد بالطفل وهو الصبي حين يسقط من البطن إلى أن يحتلم، ويقال جارية طفل وطفلة، كذا في المغرب وبه علم أن الطفل يقع على الذكر والأنثى؛ ولذا عبر به؛ لأن البالغ لا تجب نفقته على أبيه إلا بشروط نذكرها وقيد بالفقير؛ لأن الصغير إذا كان له مال فنفقته في ماله ولا بد من التقييد بالحرية لما أسلفناه أن الولد المملوك نفقته على مالكه لا على أبيه حرا كان الأب أو عبدا"(کتاب الطلاق،باب النفقة،النفقة والسكنى والكسوة لولده الصغير الفقير،ج:4،ص:218،ط:دار الكتاب الإسلامي)فقط واللہ اعلم
                                                  
عنوان: کسی وارث کا ترکہ میں تصرف کرنا
سوال: میرے والد صاحب مرحوم کے انتقال کو 28 سال ہو گئے ہیں ، ان کا ایک مکان تھا جو میں نے2012 میں 25 لاکھ کا فروخت کر دیا تھا،جس سے میں نے اپنے لیے 2 پلاٹ لے لیے تھےاور 5 لاکھ روپے میرے پاس بچ گئے تھے جو بعد میں خرچ کر دیے، ان میں سے ایک پلاٹ پر میں نے اپنے پیسوں سے مکان بنا لیا ہے اوردوسرا پلاٹ میں نے 2 مہینے پہلے فروخت کر دیا ہے،میری 5 بہنیں ہیں اور میں ان کا اکیلا بھائی ہوں، میں چاہتا ہوں کہ اپنی پانچوں بہنوں کو اپنے والد مرحوم کے مکان (جائیداد) کا حصہ دے دوں۔ رہنمائی فرمائیں !
جواب: صورتِ مسئولہ میں جو دو پلاٹ والد کے مکان کو بیچ کر خریدے گئے ان دونوں پلاٹوں میں بہنوں کا حصہ ہے ان کی موجودہ  قیمت لگائی جائے اور اس کے سات حصے کیے جائیں ، دو حصے آپ کے اور ایک ایک حصہ پانچوں بہنوں کا بشرطیکہ آپ کی والدہ حیات نہ ہوں، اور جو پانچ لاکھ آپ کے پاس بچ گئے  تھے  ان کو بھی اسی طرح تقسیم کیا جائے گا، اور  جس پلاٹ پر آپ نے مکان تعمیر کر دیا تھااس میں بھی مصالحت کی جائے،  تعمیر ات کے پیسے نکال کر باقی مذکورہ  ترتیب پر سات حصے بناکر تقسیم کیے  جائیں گے۔فتاوی شامی میں ہے:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له ولو اختلفا في الإذن وعدمه، ولا بينة فالقول لمنكره بيمينه، وفي أن العمارة لها أو له فالقول له لأنه هو المتملك كما أفاده شيخنا.....(قوله عمر دار زوجته إلخ) على هذا التفصيل عمارة كرمها وسائر أملاكها جامع الفصولين، وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له، وله رفعه إلا أن يضر بالبناء، فيمنع ولو بنى لرب الأرض، بلا أمره ينبغي أن يكون متبرعا كما مر."(كتاب الوصايا، مسائل شتى، ج: 6، ص: 747، ط: سعيد)فقط واللہ اعلم
                                                  
عنوان: میراث کی تقسیم/ وارث وغیر وارث کے لیے وصیت/ میراث کی تقسیم کو موخر کرنا
سوال: 1۔میرے والد کا انتقال ہوا، ورثاء میں بیوہ، دو بیٹے اور دو بیٹیاں ہیں، والد کے والدین حیات نہیں ہیں،والد کے ترکہ میں  ایک مکان جس میں ہم سب رہائش پذیر ہیں، دو دکانیں جس میں ہم کاروبار کرتے ہیں یعنی والد صاحب کا کاروبار تھا، ابھی ہم سنبھالتے ہیں، اس کے علاوہ کچھ نقد رقم ہے جو والد صاحب نے چھوڑی ہے، والد کی ایک گاڑی اور دو موٹر سائیکل بھی ہیں، اس میں وراثت اب کیسے تقسیم ہوگی؟2۔والدصاحب کی ایک بلڈنگ تھی، انہوں نے اپنی حیات میں وصیت کی تھی کہ جب تک ہم یعنی والد اور والدہ حیات ہیں، اس بلڈنگ کا کرایہ ہم لیں گے، ہماری وفات کے بعد اپنی  بیٹی یعنی ہماری  بڑی بہن، جو غیر شادی شدہ ہیں اور ذہنی طور پر معذور ہیں، کے لیے وصیت  کی کہ وہ کرایہ لیں گی اور ان کی وفات کے بعد اس بلڈنگ کو اللہ کی راہ میں صدقہ کردیا جائے، اب اس کا کیا حکم ہے؟3۔ایک مسئلہ یہ ہے کہ اگر ہم فی الحال فوراً تقسیم کرتے ہیں تو ہمارا کاروبار وغیرہ سارا ختم ہوجائے گا، ہمارے پاس کچھ نہیں بچے گا، کیا ہم تاخیر سےتقسیم کر سکتے ہیں بہنوں کی رضامندی سے ( یعنی بہنیں بھی کہتی ہیں کہ کچھ تاخیر ہوجائے تو مسئلہ نہیں)  اور اس دوران جو خرچے آتے ہیں مثلاً ہم دو بھائیوں کے خرچے زیادہ اور والدہ اور دوبہنوں کو کم خرچ دیا جاتا ہے ان کی ضرورت کے مطابق اور ہماری ضرورت چوں کہ زیادہ ہے تو زیادہ خرچہ آتا ہے، اس کے علاوہ بجلی، گیس  وغیرہ  کے بل بھی مشترکہ کاروبار سے ادا کرتے ہیں۔تو کیا اس طرح کرنا درست ہے کہ بعض کو زیادہ خرچہ دیا جائے اور بعض کو  کم (یعنی جتنی ان کی ضرورت ہو)؟ البتہ  اگر  زیادہ خرچہ  وہ طلب کرتے ہیں تو ہم منع نہیں کرتے ، دے دیتے  ہیں، تو اس طرح خرچ دینے کا شرعا کیا حکم ہے؟
جواب: 1۔مرحوم کے حقوقِ متقدمہ یعنی کفن دفن کے اخراجات  نکالنے  کے بعد ،اگر مرحوم پر کوئی قرضہ ہے اس کو ادا کرنے کے بعد، اگرمرحوم  نے کوئی جائز وصیت کی ہو  اس کو ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو 48 حصوں میں تقسیم کرکے6 حصے مرحوم کی  بیوہ کو، 14 حصےکر کے ہر بیٹے کو اور7 حصے کر کے  ہر بیٹی کوملیں گے۔تقسیم کی صورت یہ ہے:میت: شوہر، مسئلہ:48/8بیوہبیٹابیٹابیٹیبیٹی176141477فیصد کے اعتبار سے12.5 فیصد بیوہ کو، 29.16 فیصد ہر بیٹے کو اور 14.58 ہر بیٹی  کو ملیں گے۔2۔صورتِ مسئولہ میں والد کا اپنی بیٹی یعنی سائل کی بڑی بہن(وارث) کے لیے دیگر ورثاء کی اجازت کے بغیروصیت کرنا معتبر نہیں، نیز اس بلڈنگ کو اللہ  کی راہ میں خرچ کرنے کی وصیت کو نافذ کرنے کے لیے بلڈنگ کا مرحوم کے کل ترکہ  کا ایک ثلث  ہونا ضروری ہے اور اگر ثلث سے زیادہ ہے تو زائد حصے میں وصیت کو نافذ    کرنے کے لیے دیگر ورثاء کی اجازت ضروری ہو گی۔3۔میراث کو جلد از جلد تقسیم کرنا بہتر ہے، البتہ  اگرتمام ورثاء باہمی رضامندی سے میراث کی تقسیم  مؤخر کردیں تو اس کی گنجائش ہے، البتہ اس صورت میں تمام ورثاء مذکورہ بالا حصوں کے مطابق کاروبار میں شریک  ہوں گے اور اسی حساب سے ہر شریک کے نفع کا تعین بھی ضروری ہے ، البتہ جس شریک کا صرف  سرمایہ ہو اور وہ کام نہ کرتا ہو تو اس کے نفع  کا تناسب سرمایہ سے زیادہ  مقرر کرنا درست نہیں۔ بدائع الصنائع میں ہے:"وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك".(كتاب الشركة، أنواع الشركة، ج:6، ص:56، ط: العلمية)وفیہ أیضاً:"وأما حكم الشركة. فأما ‌شركة ‌الأملاك فحكمها في النوعين جميعا واحد، وهو أن كل واحد من الشريكين كأنه أجنبي في نصيب صاحبه، لا يجوز له التصرف فيه بغير إذنه لأن المطلق للتصرف الملك أو الولاية ولا لكل واحد منهما في نصيب صاحبه ولاية بالوكالة أو القرابة؛ ولم يوجد شيء من ذلك وسواء كانت الشركة في العين أو الدين لما قلنا".(كتاب الشركة،فصل في حكم الشركة، ج:6، ص:65، ط: العلمية)فتاوی شامی میں ہے:"وهي ضربان: شركة ملك، وهي أن يملك متعدد عينا أو دينا بإرث أو بيع أو غيرهما وكل أجنبي في مال صاحبه فصح له بيع حصته ولو من غير شريكه بلا إذن إلا في صورة الخلط".(كتاب الشركة، ج:4، ص:299، ط: سعيد)وفیہ أیضاً:"فإن ‌شرطا ‌الربح بينهما بقدر رأس مالهما جاز، ويكون مال الذي لا عمل له بضاعة عند العامل له ربحه وعليه وضيعته، وإن ‌شرطا ‌الربح للعامل أكثر من رأس ماله جاز أيضا على الشرط ويكون مال الدافع عند العامل مضاربة، ولو ‌شرطا ‌الربح للدافع أكثر من رأس ماله لا يصح الشرط ويكون مال الدافع عند العامل بضاعة لكل واحد منهما ربح ماله والوضيعة بينهما على قدر رأس مالهما أبدا هذا حاصل ما في العناية اهـ ما في النهر".(كتاب الشركة، مطلب في توقيت الشركة، ج:4، ص:312، ط: سعيد)فقط والله أعلم
                                                  
عنوان: ایک بیوہ، ایک بہن اور دو بھتیجوں میں ترکہ تقسیم کرنے کا طریقہ
سوال: میرے بہنوئی کا انتقال ہوگیا ہے، میری بہن اور میرے بہنوئی کی ایک بہن موجود ہے،  ان کی کوئی اولاد نہیں ہے، ان کے تمام بھائیوں کا ان کی موجودگی میں ہی انتقال ہوگیا تھا،ان بھائیوں کی اولاد موجود ہے، جس میں دو بھتیجے اورسات بھتیجیاں ہیں،  میرے پاس بہنوئی کی  امانت پڑی ہوئی  ہے،  جو بہتر لاکھ دو ہزار سات سو چونسٹھ روپے ہیں اور کسی کو بھی اس کا علم نہیں ہے، شرعی اعتبار سے اس کی کیا حیثیت ہے؟  آیا ان کے ورثاء میں وہ رقم تقسیم کی جائے گی؟ میرے بہنوئی کے کوئی چچا بھی حیات نہیں ہیں، البتہ ان کی اولاد موجود ہے، کیا ان کو بھی حصہ ملے گا؟ورثاء میں ایک بیوہ، ایک بہن اور دو بھتیجے ہیں۔
جواب: صورتِ مسئولہ میں سائل کے پاس بطورِ   امانت مرحوم کےجو پیسے  ہیں،  وہ پیسےمرحوم کے ترکہ میں شمار ہوں گےاور سائل  کے ذمہ وہ پیسے مرحوم  کے ورثاء کو لوٹا نے لازم ہیں۔نیز مرحوم کےبھتیجوں کی موجودگی میں مرحوم کے   چچا زاد بھائی میراث کے حق دار نہیں ہوں گے۔مرحوم   کے ترکہ کی تقسیم کا شرعی طریقہ یہ ہے کہ سب سے پہلے مرحوم  کے حقوقِ متقدمہ یعنی تجہیز وتکفین کے اخراجات نکالنے کے بعد ،اگران کے ذمے کوئی قرض ہو تو اسے کل مال سے ادا کرنے کے بعد اور اگرانہوں نے کوئی  جائز وصیت  کی ہو تو اسے بقیہ مال کے ایک تہائی سے نافذ کرنے کے بعد باقی کل ترکہ کو8 حصوں میں تقسیم کر کے مرحوم کی بیوہ کو 2 حصے، مرحوم کی بہن کو 4 حصے اور دونوں بھتیجوں میں سے ہر ایک بھتیجے کو 1، 1 حصہ ملے گا۔صورتِ تقسیم یہ ہے:مرحوم بہنوئی:8/4بیوہبہنبھتیجابھتیجا1212411یعنی 7,202,764 روپوں میں سے مرحوم کی بیوہ کو 1,800,691 روپے، مرحوم کی بہن کو 3,601,382 روپے اور ہر ایک بھتیجے کو 900,345.5 روپے دیے جائیں گے۔فتاوی شامی  میں ہے:"(قوله: جهل أربابها) يشمل ورثتهم، فلو علمهم لزمه الدفع إليهم؛ لأن الدين صار حقهم. وفي الفصول العلامية: من له على آخر دين فطلبه ولم يعطه فمات رب الدين لم تبق له خصومة في الآخرة عند أكثر المشايخ؛ لأنها بسبب الدين وقد انتقل إلى الورثة) والمختار أن الخصومة في الظلم بالمنع للميت، وفي الدين للوارث. قال محمد بن الفضل: من تناول مال غيره بغير إذنه ثم رد البدل على وارثه بعد موته برئ عن الدين وبقي حق الميت لظلمه إياه، ولا يبرأ عنه إلا بالتوبة والاستغفار والدعاء له)."(کتاب اللقطۃ، مطلب فیمن علیہ دیون ومظالم جھل اربابھا، ج:4، ص:283، ط:سعید)وفیه أیضًا:"ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى."(کتاب الفرائض، فصل في العصبات، ج:6، ص:774، ط:دار الفکر)فقط واللہ اعلم
                                                  
عنوان: بیوہ، چار بیٹے، دو بیٹیوں میں تقسیمِ میراث
سوال: سسر کا انتقال ہوا، ورثاء میں بیوہ، چار بیٹے، دو بیٹیاں ہیں، سسر نے ترکہ میں ایک  مکان چھوڑا ہے، اس کی تقسیمِ میراث کس طرح ہو گی؟ سسر نے ایک بچی پالی تھی ، جو اس کی اپنی بیٹی نہیں تھی،کیا اس کا بھی ترکے میں حصہ ہو گا یا نہیں؟ مکان کل 53  لاکھ کا بیچا ہے، جس میں سے 13 لاکھ مکان کے واجبات میں ادا ہو گئے ،  اب  40  لاکھ  باقی ہیں، ان کی تقسیم کیسے ہو گی؟
جواب: صورتِ مسئولہ میں مرحوم سسر کے حقوقِ متقدمہ یعنی کفن، دفن کا خرچہ ( اگر کسی نے بطورِ قرض کیا ہو تو وہ ) نکالنے کے بعد،اگر مرحوم کے ذمے کوئی قرض ہو تو وہ ادا کرنے کے بعد، اگر مرحوم نے کوئی جائز وصیت کی ہو تو بقیہ ایک تہائی ترکہ میں اسے نافذ کرنے کے بعد ، باقی کل ترکہ منقولہ و غیر منقولہ کو 80   حصوں میں تقسیم کر کے10   حصے مرحوم کی بیوہ کو،14   حصے کر کے    ہر ایک بیٹے کو اور 7،7 حصے کر کے   ہر ایک بیٹی کو ملیں گے۔صورتِ تقسیم یہ ہے:میت : 8 / 80 بیوہبیٹابیٹابیٹابیٹابیٹیبیٹی17101414141477یعنی 40 لاکھ روپے میں سے 500000 روپے بیوہ کو ، 700000 روپے ہر ایک بیٹے کو اور 350000 روپے ہر ایک بیٹی کو ملیں گے۔ملحوظ رہے کہ لے پالک بیٹی کے بارے میں اگر مرحوم  سسر نے کوئی وصیت نہیں کی تو  چوں کہ لے پالک بیٹی شرعی وارث نہیں ہوتی ، اس لیے اسے مرحوم کی میراث سے کوئی حصہ نہیں ملے گا۔ ہاں اگر موجودہ ورثاء اپنی خوشی سے اپنے اپنے حصے میں چاہیں تو اسے حسب توفیق دے سکتے ہیں۔فقط واللہ اعلم
                                                  
عنوان: بیوہ تین بھائیوں اور پانچ بہنوں میں ترکہ کی تقسیم
سوال: کیا فرماتے ہیں مفتیانِ کرام اس مسئلہ کے بارے میں کہ ایک آدمی کا انتقال ہوا، اس کے ورثاء میں ایک بیوہ، تین بھائی اور پانچ بہنیں ہیں، مرحوم کی ایک بچی تھی جو اس سے پہلے انتقال کر گئی تھی، اور والدین بھی مرحوم  کی زندگی میں انتقال کر گئے تھے، مرحوم کے ترکہ میں ایک مکان ہے اس کی تقسیم کس طرح ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے کل ترکہ سے اس کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو اسے ادا کرنے کے بعد، اگر مرحوم نے کوئی جائز وصیت کی ہو تو بقیہ ترکہ کے ایک تہائی سےاسے نافذ کرنے کے بعد باقی ترکہ (منقولہ و غیر منقولہ) کے کل 44 حصے کر کے 11 حصے بیوہ کو، 6، 6 حصے ہر ایک بھائی کو اور 3،3 حصے ہر ایک بہن کو ملیں گے۔صورتِ تقسیم یہ ہے:میت:4/ 44بیوہبھائیبھائیبھائیبہنبہنبہنبہنبہن131166633333یعنی کل ترکہ (مکان کی مالیت) میں سے 25 فی صد بیوہ کو، 13.63 فی صد ہر ایک بھائی کو اور  6.81 فی صد ہر ایک بہن کو ملے گا۔فقط واللہ اَعلم
                                                  
عنوان: شرکت اور میراث کی تقسیم
سوال: سات بھائیوں کا ایک مشتر کہ پلاٹ تھا اب ہم سات بھائیوں میں سے ایک غیر شادی شدہ   بھائی کا انتقال ہوگیا،  اس کے ورثاء میں چھ بھائی ایک بہن اور ایک والدہ تھیں۔پھر والدہ کا بھی انتقال ہو گیا ان کے ورثاء میں چھ بیٹے اور  ایک بیٹی ہے۔اب اس پلاٹ میں  چھ بھائیوں کی  شراکت بھی ہے، اور وہ میراث میں  حصہ دار بھی ہیں، شرعی اعتبار سے کس  طرح تقسیم ہو گی؟
جواب: صورتِ مسئولہ میں  سب سے پہلے ساتوں  بھائیوں کا شراکت والا حصہ علیحدہ علیحدہ   کیا جاۓ گا،اور تمام زندہ بھائیوں کو   ان کا شراکت والا حصہ دے دیا جاۓ گا، پھر جس بھائی کا انتقال ہوا ہے اس کے حصہ سے سب سے پہلے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم بھائی یا مرحومہ والدہ پر کوئی قرض تھا تو اس کو ادا کرنے کے بعد، اگر  مرحوم/ مرحومہ نے کوئی جائز وصیت کی ہو تو  ایک  تہائی ترکہ  سے اس کو ادا کرنے کے بعد بقیہ ترکہ کو   13  حصوں میں تقسیم کر کے دو دو حصے ہر ایک بھائی کو اور  ایک حصہ بہن کو ملے گا، اور چوں کہ والدہ کے ورثاء بھی یہی ہیں، لہذا الگ سے تقسیم کی ضرورت نہیں۔صورتِ تقسیم یہ ہے:مرحوم بھائی: 13بھائیبھائیبھائیبھائیبھائیبھائیبہن2222221یعنی 100 فیصد میں سے 15.38 فیصد ہر ایک بھائی کو اور7.69 فیصد بہن کو ملے گا۔فقط واللہ اعلم
                                                  
عنوان: دھوکہ سے وراثت پر قابض ہو جانا اور ورثاء کو محروم کرنا
سوال: کچھ ورثاء کا جعلی دستاویزات بنوا کر باقی لوگوں کا حق ضبط کرنا اور جعلی ایک سے زائد شناختی کارڈ بنوا کر دوسروں کا حصہ لے لینا اور کچھ ورثاء کو اس کے لیے قتل بھی کرنا، اس کی سزا شرعًا کیا ہے؟ ایسا کرنے والے کا کیا حکم ہے؟ جو آدمی قانونی طور پر اور شرعی طور پر وارث ہو، اس کو وراثت سے محروم کرنے کا گناہ کیا ہے؟
جواب: جعلی دستاویز بنوا کر یا دوسرے ناجائز طریقے اختیار کر کے کسی کا حق ضبط کرنا ایک ناجائز عمل ہے، اور سخت گناہ کا کام ہے، پھر جائیداد کی خاطر  بعض ورثاء کو قتل کرنا گناہ کو مزید بڑھا دیتا ہے، قتل کرنے والے کے بارے میں اللہ تعالیٰ قرآن مجید میں ارشاد فرماتے ہیں:"‌وَمَنْ ‌يَقْتُلْ ‌مُؤْمِناً ‌مُتَعَمِّداً فَجَزاؤُهُ جَهَنَّمُ خالِداً فِيها وَغَضِبَ اللَّهُ عَلَيْهِ وَلَعَنَهُ وَأَعَدَّ لَهُ عَذاباً عَظِيماً." (النساء 93)ترجمہ:"اور جو شخص کسی مسلمان کو قصداً قتل کر ڈالے تو اس کی سزا جہنم ہے کہ ہمیشہ ہمیشہ کو اس میں رہنا اور اس پر اللہ تعالیٰ غضب ناک ہوں گے، اور اس کو اپنی رحمت سے دور کر دیں گے، اور اس کے لیے بڑی سزا کا سامان کریں گے۔" (بیان القرآن)کسی کی جائیداد ظلماً لے لینے والے کے بارے میں حدیث شریف میں سخت وعید وارد ہے، ملاحظہ ہو:"عن سعيد بن زيد قال: قال رسول الله صلى الله عليه وسلم: من أخذ شبراً من الأرض ظلماً؛ فإنه يطوقه يوم القيامة من سبع أرضين".(مشکاۃ المصابیح ، كتاب البيوع ، باب الغصب والعارية ، الفصل الأول، ج:1، ص:254، ط:قديمي)ترجمہ:حضرت سعید  بن زید رضی اللہ تعالیٰ عنہ سے روایت ہے کہ رسول اللہ  صلی اللہ علیہ وسلم نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔اسی طرح وارث کو اس کے حصے سے محروم کرنے والے شخص سے متعلق بھی حدیث شریف میں وعید وارد ہے، ملاحظہ ہو:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصايا، الفصل الثالث، ج:1، ص:266، ط:قديمي)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فقط واللہ اعلم
                                                  
عنوان: ترکہ کی تقسیم/لاپتہ بیٹے کے حصہ کا حکم
سوال: میرے  سسر کا انتقال ہوا ، ان کے انتقال سے پہلے ان کے ایک بیٹے (میرے سالے ) اور ان کی بیوی (میری ساس )کا انتقال ہوا،سسر  کے انتقال سے کچھ عرصہ پہلے میرا دوسرا سالا جو ذہنی طور پر کمزور تھا، لا پتہ ہو گیا اور تقریبًا تین سال ہو گئے ہیں،اس کے بارے میں  کچھ معلوم نہیں ہوا ۔ اس کے بعدان کی بیٹی ( میری بیوی) کا انتقال ہوا ہے جو کہ بھائیوں کی اکلوتی بہن تھی،ہمارا  ایک ہی بیٹا ہے ،واضح رہے کہ سسر صاحب نے دوسری شادی کی تھی ، ان سے کوئی اولا د نہیں ہے، اب شرعی طور پر میراث کی تقسیم کیسے ہوگی؟ میرے سسر کے بھائی  کہہ رہے ہیں کہ ہم بیٹی کو حصہ نہیں دیتے،  لہذا وہ اپنی بھتیجی (میری بیوی )کا حصہ نہیں دینا چاہ رہے ہیں ، اس بارے میں شریعت کیا کہتی ہے؟
جواب: صورتِ مسئولہ میں آپ کے مرحوم سسر کا  ترکہ تقسیم کرنے کا شرعی طریقہ یہ ہے کہ  سب سے پہلے مرحوم   کے حقوقِ متقدمہ یعنی تجہیز وتکفین کا خرچہ نکالنے کے بعد، اگر مرحوم   پر کسی بھی قسم کا قرضہ ہو تو اس کوکل مال سے ادا کرنے کے بعد، اگر مرحوم  نےکوئی جائز وصیت کی ہو تو اس کو ایک تہائی ترکہ سے نافذکرنے کے بعد باقی ترکہ منقولہ و غیرمنقولہ کو 96حصوں میں تقسیم کر کے12  حصّے مرحوم کی بیوہ کو ،56 حصّے  مرحوم کے لاپتہ بیٹے کو،7 حصّے  مرحوم کے بعد وفات پانے والی بیٹی کے شوہر   کو،اور 21 حصّے اس کے بیٹے   کو ملیں گے۔میت؛ سسر8/ 24/ 96بیوہ( مرحوم کی دوسری بیوی)بیٹابیٹی1731471256فوت شدہمیت؛ بیٹی  4 مف: 7شوہربیٹا13721یعنی فیصد کے اعتبار سے   12.5 فیصد مرحوم کی بیوہ کو ،58.33  فیصدمرحوم کےبیٹے کو ،7.29  فیصد  مرحوم کے بعد وفات پانے والی بیٹی کے شوہر کو اور  21.87فیصداس کے بیٹے کو ملیں گے۔نیز آپ کے سسر  مرحوم کے بھائی کا  اپنی بھتیجی (مرحوم کی بیٹی) کو اس کے والد مرحوم کے ترکہ میں سے حصہ نہ دینا اور یہ کہنا کہ ہم بیٹیوں کو حصہ نہیں دیتے، جاہلانہ رسم ہے،نیز کسی وارث کو اس کے حصۂ میراث سے محروم کرنے اور کسی کا حق دبالینے پر احادیث مبارکہ میں بڑی وعیدیں آئی ہیں:’’حضرت سعید  بن زید رضی اللہ تعالیٰ عنہ فرماتے ہیں رسول اللہ صلی اللہ علیہ وسلم نے فرمایا: جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے: ’’حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔‘‘لہذا سسر کے بھائی کو چاہیے کہ دنیا کی چند روزہ عارضی زندگی کی خاطر اپنی آخرت جو کہ دائمی ہے خراب نہ کرے اور خدا خوفی سے کام لیتے ہوئے اپنے مرحوم بھائی کی میراث شرعی ضابطہ کے مطابق تقسیم کردے۔نیز  مرحوم کے ترکہ میں سے اس کے لاپتہ بیٹے کا حصہ بھی نکالا جائے گا اور اسے امانت کے طور پر محفوظ رکھا جائے گا، یہاں تک وہ لوٹ آئے اور اس کا حصہ اس کے حوالے کردیا جائے یا اس کی عمر ساٹھ سال ہوجائے، جب اس کے عمر ساٹھ سال ہوجائے تو اس کے بعد عدالت کے ذریعہ اسے مردہ قرار دینے کا تصدیق نامہ حاصل کیا جائے اور پھر اس وقت اس کے جو ورثاء ہوں ان کے درمیان اس کا حصہ تقسیم کردیا جائے۔بخاری شریف میں ہے:"عن سعيد بن زيد بن عمرو بن نفيل : أنه خاصمته أروى في حق زعمت أنه انتقصه لها إلى مروان فقال سعيد: أنا أنتقص من حقها شيئا أشهد لسمعت رسول الله صلى الله عليه وسلم يقول: ‌من ‌أخذ ‌شبرا ‌من ‌الأرض ظلما فإنه يطوقه يوم القيامة من سبع أرضين."(‌‌كتاب بدء الخلق، ‌‌باب ما جاء في سبع أرضين، ج:  4،  ص: 108، رقم الحدیث: 3198، ط: دار طوق النجاة)مشکاۃ المصابیح میں ہے:"عن أنس قال: قال رسول الله صلى الله عليه وسلم: من ‌قطع ‌ميراث وارثه قطع الله ميراثه من الجنة يوم القيامة."(‌‌كتاب الفرائض والوصايا، الفصل الثالث، ج: 2 ص: 926، رقم الحدیث: 3078، ط: المكتب الإسلامي - بيروت)فتاویٰ ہندیہ میں ہے:"هو الذي غاب عن أهله أو بلده أو أسره العدو ولا يدرى أحي هو أو ميت ولا يعلم له مكان ومضى على ذلك زمان فهو معدوم بهذا الاعتبار، وحكمه أنه حي في حق نفسه لا تتزوج امرأته ولا يقسم ماله ولا تفسخ إجارته وهو ميت في حق غيره لا يرث ممن مات حال غيبته، كذا في خزانة المفتين......... ولا يرث المفقود أحدا مات في حال فقده، ومعنى قولنا " لا يرث المفقود أحدا " أن نصيب المفقود من الميراث لا يصير ملكا للمفقود، أما نصيب المفقود من الإرث فيتوقف، فإن ظهر حيا علم أنه كان مستحقا، وإن لم يظهر حيا حتى بلغ تسعين سنة فما وقف له يرد على ورثة صاحب المال يوم مات صاحب المال، كذا في الكافي"(كتاب المفقود، ج: 2، ص: 299، ط: دار الفكر بيروت)فتح القدیر لابن الہمام میں ہے:"قال المصنف (والأرفق) أي بالناس (أن يقدر بتسعين) وأرفق منه التقدير بستين. ‌وعندي ‌الأحسن سبعون لقوله صلى الله عليه وسلم:" أعمار أمتي ما بين الستين إلى السبعين" فكانت المنتهى غالبا."(كتاب المفقود، ج: ص: 149، ط: شركة مكتبة ومطبعة مصطفى البابي الحلبي)فقط واللہ أعلم
                                                  
عنوان: ترکہ کی تقسیم کی ایک صورت
سوال: میری والدہ نے شادی کی  ، ان سے میں   پیدا ہوا، پھر میری والدہ کو طلاق ہوئی اورمجھے بھی والدہ کے حوالہ کیا گیا، اس کے بعدمیری والدہ نے دوسری شادی کی  اور  اس دوسرے شوہر سے دو بیٹے اور تین بیٹیاں پیدا ہوئیں، پھرمیری والدہ اور  ان کے دوسرے شوہر یعنی میرے سوتیلے والد  نے مل کرایک گھر بنایا،اس کے بعد والدہ کا انتقال ہوا ،بعد میں والد کا انتقال ہو گیا،اب اس گھر کی شرعی تقسیم کیسے ہوگی؟
جواب: صورتِ مسئولہ میں سب سے پہلے گھر کی قیمت نکال کر والد اور والدہ کے حصوں کو الگ الگ کیا جائے،پھر والدہ کے  ترکہ کی  تقسیم کی جائے،جس کا شرعی طریقہ یہ ہےکہ   مرحومہ  پر کوئی  قرضہ ہو  تو اس کو  کل مال سے، ادا کرنے  کے بعد  اگر مرحومہ   نے کوئی  جائز وصیت کی ہو تو اس کو ایک تہائی  مال سے نافذکرنے کے بعد ترکہ کو 12 حصوں میں تقسیم کرکےمرحومہ کے شوہر کو 3 حصے ،مرحومہ کے ہر ایک بیٹے کو 2حصےاور ہر ایک بیٹی کو 1 حصہ ملے گا۔صورتِ تقسيم یہ ہے:میت : والدہ، 4 / 12شوہربیٹابیٹابیٹابیٹیبیٹیبیٹی133222ٍ111یعنی فی صد کے اعتبار سے 25فی صد حصہ مرحوم کے شوہر کو،16.66 مرحومہ کے ہر ایک بیٹے کو،8.33مرحومہ کی ہر ایک بیٹی کو ملے گا۔اس کے بعد والد مرحوم کے ترکہ کی تقسیم کی جائےیعنی سب سے پہلے مرحوم کے حقوق ِمتقدمہ  یعنی   تجہیز وتکفین کے اخراجات نکالنے کے بعد، مرحومہ  پر کوئی  قرضہ ہے  تو اس کو  کل مال سے ادا کرنے  کے بعد  اگر مرحوم   نے کوئی  جائز وصیت کی ہے تو اس کو ایک تہائی  مال سے نافذکرنے کے بعد ترکہ کو  7حصوں میں تقسیم کرکے مرحوم کے ہرایک  بیٹے کو2 حصےاور ہر ایک بیٹی کو ایک ایک حصہ ملےگا، اس میں سائل کا حصہ نہیں ہوگا۔تقسیم کی صورت یہ ہے:میت: والد،7بیٹابیٹابیٹیبیٹیبیٹی22111یعنی فی صد کے اعتبار سے28.57فی صد مرحوم کے بیٹے کواور14.28 فی صد ہر ایک بیٹی کو ملے گا۔فقط واللہ اعلم
                                                  
عنوان: قرض کی وجہ سے میت کی روح معلق رہتی ہے
سوال: (1) اگر میت پر قرض ہو تو کیا میت کی روح معلق رہتی  ہے؟(2)کوئی شخص اپنے ذمے قرض لے لے لیکن ادائیگی میں ٹال مٹول کرے ، مانگنے پر بہانا کرے، یا معاف کرنے کو کہے، حالا نکہ میت کے ایک تہائی ترکہ سے ان قرضوں کی ادائیگی ممکن بھی ہے ایسی صورت میں میت کی روح کے ساتھ کیا معاملہ ہوگا؟اور قرض اپنے ذمے لینے والے کے ساتھ کیا معاملہ ہوگا؟(3)میرے والد صاحب کا انتقال ہوا، ورثاء میں پانچ بیٹے اور ایک بیٹی ہیں، والد صاحب کے ترکہ میں ایک دکان  ہے، جس میں دو بھائی کاروبار کرتے ہیں، اور اس دکان  کا کرایہ ادا کرتے ہیں، دریافت طلب مسئلہ یہ ہے کہ اس دکان کے کرائے میں یہ دونوں بھائی بھی حصے دار ہوں گے کہ نہیں؟واضح رہے کہ  والد صاحب نے میری ہمشیرہ کی شادی کے بعد ایک مکان ان کو دلایاتھااور  کہا تھاکہ یہ مکان آپ کا ہے دیگر جائیداد  میں آپ کا کوئی حصہ نہیں ہوگااور وہ اس پر راضی بھی تھی  ۔(4)شریعت میں  کرائے کی مقدار کی تعیین کیسے ہوتی ہے،مثلاً دکان ایک کروڑ کی ہوتو کرایہ  کتنا  متعین ہوگا؟(5)شرعی اعتبار سے  میراث کی تقسیم کب ہونی چاہیےکوئی مدت متعین  ہے؟(6) بہن ، بھائیوں میں سے کوئی میراث کی تقسیم سے پہلے اپنے شرعی حصے سے زیادہ جائیداد اپنی تحویل میں لے لے اور تقسیم نہ کرے تو اس کا کیا حکم ہے؟(7)حدیث شریف کا جو مفہوم ہے کہ’’ کوئی کسی کی میراث ختم کرتا ہے تو  اللہ تعالیٰ جنت میں اس کی میراث ختم کر دیتے ہیں،کیا اس حدیث کے مصداق میں’  میراث روکنے والا‘ اور بغیر تقسیم کیے کئی سال نکال دینے والا شخص شامل ہے؟
جواب: (1)مقروض میت کے بارے میں  رسول اللہ صلی اللہ علیہ وسلم نے فرمایا:مقروض مومن کی روح قرض کے ساتھ اس وقت تک معلق (اٹکی) رہتی ہے جب تک وہ قرض اس کی جانب سے ادا نہ کر دیا جائے۔،یعنی جن نعمتوں اور انعامات کا وہ مستحق ہوتا ہے وہ اس سے روک دیے جاتے ہیں،لہذا حتی الامکان قرض لینے سے اجتناب کرناچاہیے، اگر بوجۂ مجبوری قرض لینے کی نوبت آجائےتو لوٹانے کی فکر کرنی چاہیے۔ (2)میت  کے ترکے سے سب سے پہلے میت کی تجہیز و تکفین کا خرچہ نکالنے کے بعد بقیہ ترکے سے میت کے قرضوں کی ادائیگی کا بندوبست کرنا ورثاء پر واجب ہے، اگرچہ  قرضوں کی ادائیگی میں میت کا  کل ترکہ ختم ہوجائے،ترکے سے مرحوم کا قرضہ ادا نہ کرنااور اُسے آپس میں تقسیم کرلیناشرعاً جائز نہیں،ورثاء کا حق قرضہ کی ادائیگی کے بعد باقی رہ جانے والے ترکہ میں ہوتا ہے۔ لہذا صورتِ مسئولہ میں میت کے قرضوں کی ادائیگی کی ذمہ داری میت کے ورثاء میں سے کسی وارث نے اپنے ذمہ لی تھی، تو اس ذمہ داری کو پوری کرے اگر از خود ادا کرنے کی استطاعت نہیں ہے تو ترکے سے ادا کرےذمہ داری لینے کے بعد  ادائیگی کی استطاعت ہوتے ہوئےٹال مٹول کرنا گناہ ہے۔(3)صورتِ مسئولہ میں اگرواقعۃً  سائل کے والد نے اپنی زندگی ہی میں سائل کی ہمشیرہ  کو دیگر جائیداد سے دستبرداری  کے معاہدے کےساتھ  مکان دلایا تھا،اور سائل کی ہمشیرہ اس معاہدے پر راضی بھی تھی تو اب سائل کے والد کی دیگر جائیداد میں ان کا کوئی حصہ نہیں ہوگا، اور اب سائل کے والد کی جائیداد میں ان کے تمام ورثاء(مرحوم کے پانچوں بیٹے)برابر کے حصہ دار ہوں گے، نیز سائل کے والد کی ترکہ میں موجود دکان کا کرایہ بھی تمام ورثاء(پانچوں بیٹے)کے درمیان برابر تقسیم ہو گا ۔(4)واضح رہے کہ شریعت  کی رو سے کرائے کی کوئی حد مقرر نہیں ، بلکہ متعاقدین اپنی رضامندی سے  جو بھی کرایہ مقرر کر لیں یہ ان کی صواب دید پر ہے، البتہ متعاقدین میں سے ہر ایک دوسرے کے حقوق کی رعایت کرے کوئی بھی دوسرے کی مجبوری سے ناجائز فائدہ نہ اٹھائے، بہتر یہی ہے کہ اس علاقے میں عموماًجو کرایہ مقرر کیا جاتا ہےاس کا اعتبار کریں تاکہ بد گمانی اور حق تلفی نہ ہو۔(5)میراث کی تقسیم کے سلسلے میں شریعت کاحکم یہ ہے کہ جیسے ہی مورِث کا انتقال ہو جائے تو میت کی تجہیز و تکفین کے بعد سب سے پہلےمیت کے ذمے قرض وغیرہ ہو تو اسے ادا کرنے اور میت نے کوئی جائز مالی وصیت کی ہو تو اسے ایک تہائی ترکے سے نافذ کرنے کے بعدبقیہ ترکہ کو ورثاء کے درمیان جلدازجلد تقسیم کردیا جائے، کیوں کہ مورِث کے انتقال ہوتےہی ان املاک میں ورثاء کا حق متحقق ہوجاتاہےاور حق دار تک ان کا حق پہنچانے میں بلا وجہ تاخیر یا تساہل سے کام لینا شرعاً پسندیدہ نہیں ہے اورمیراث کی تقسیم میں تاخیرکی وجہ سے کئی تنازعات پیدا ہو جاتی ہیں، لہذا حتی الامکان میراث کو جلد از جلد تقسیم کرلینا چاہیے۔ (6)ترکے کی تقسیم سے پہلے  کسی بھی  وارث  کو یہ حق حاصل نہیں  کہ وہ دیگر ورثاء کی اجازت کے بغیر ترکے میں کسی قسم کا تصرف کرے یا تقسیم سے پہلے اپنے حصے  سے زیادہ جائیداد اپنی تحویل میں لے، ایسا کرنے سے ورثاء کو ان کے حصے سے محروم کرنا یاان کی حق تلفی کرنا لازم آتا ہے اور احادیثِ مبارکہ میں ایسے شخص کے بارے میں سخت وعیدیں آئی ہیں، لہذا جو وارث تقسیم کا ذمہ دار ہو  اُسے چاہیے کہ ورثاءتک ان کا پورا پورا حق پہنچانے کا اہتمام کرے ۔(7)واضح رہے کہ دانستہ طور پر کسی وارث کو  میراث سے محروم کرنا یا بلاوجہ تقسیمِ میراث میں تاخیر کرنا انتہائی ناپسندہ اور قبیح فعل ہے،اس سےحتی المقدور اجتناب کرنا چاہیے، باقی سوال میں مذکور حدیث کا مصداق وارث کو میراث سے محروم کرنے والا ہے۔  ترمذی شریف میں ہے:"عن أبي هريرة قال: قال رسول الله صلى الله عليه وسلم: ’’نفس المؤمن معلقة بدينه حتى يقضى عنه‘‘."(باب ما جاء عن النبي صلى الله عليه وسلم أنه قال: نفس المؤمن معلقة بدينه حتى يقضى عنه ج:3، ص:381، ط:شركة مكتبة ومطبعة مصطفى البابي الحلبي)مرقاۃ المفاتیح، شرح مشکاۃ المصابیح میں ہے:"نفس ‌المؤمن ‌معلقة ‌بدينه ‌حتى ‌يقضى ‌عنه .... فقيل: أي محبوسة عن مقامها الكريم، وقال العراقي: أي: أمرهاموقوف لا يحكم لها بنجاة ولا هلاك حتى ينظر، أهل يقضى ما عليه من الدين أم لا؟.. سواء أترك الميت وفاء أم لا كما صرح به جمهور أصحابنا"(كتاب البيوع، ‌‌باب السلم والرهن، ج:5، ص:1948، ط:دار الفكر بيروت لبنان)شرح السنة للبغوی میں ہے:"عن أبي هريرة، عن النبي صلى الله عليه وسلم قال: من أخذ أموال الناس يريد أداءها، أدى الله عنه، ومن أخذ يريد إتلافها أتلفه الله." {هذا حديث صحيح}(كتاب البيوع، باب التشديد في الدين، ج:8، ص:202، ط:المكتب الإسلامي دمشق بيروت)ترجمہ: حضرت ابوہریرہ رضی اللہ عنہ سے مروی ہےکہ نبی کریم صلی اللہ علیہ وسلم نے فرمایا جو کوئی لوگوں کا مال قرض کے طور پر ادا کرنے کی نیت سے لیتا ہے تو اللہ تعالیٰ بھی اس کی طرف سے ادا کرے گا اور جو کوئی نہ دینے کے لیے لے، تو اللہ تعالیٰ بھی اس کو تباہ کر دے گا۔البحرالرائق میں ہے:"إذا تكفل بعض الورثة بأمر المريض وكان له مال غائب هل يطالب الكفيل بقضاء ‌دين ‌الميت من ماله ثم يرجع في التركة أو لا ؟....ولهذا قال في السراج الوهاج أن الورثة يطالبون بدين مورثهم بلا ضمان والضمان ما زاده إلا تأكيدا، وقيد في الهداية المسألة بأمر المريض لورثته لأن الورثة لو قالوا ضمنا للناس كل دين لهم عليك ولم يطلب المريض ذلك منهم والغرماء غيب لم يصح ولو قالوا ذلك بعد موته صحت الكفالة وروي عن أبي حنيفة جواز كفالتهم في مرضه وإن لم يطلب المريض منهم ذلك كذا في السراج الوهاج والخانية وفي البدائع، وأما مسألة المريض فقد قال بعض مشايخنا: إن جواز الضمان بطريق الإيصاء بالقضاء عنه بعد موته لا بطريق الكفالة وبعضهم أجازوه على سبيل الكفالة ووجه ما أشار إليه أبو حنيفة في الأصل، وقال هو بمنزلة المعبر عن غرمائه،... ولو قال أجنبي للورثة اضمنوا الغرماء فلان عنه فقالوا ضمنا يكتفى به فكذا المريض."(‌‌كتاب الكفالة، الكفالة بحمل دابة، ج:6، ص:253، ط:دار الكتاب الإسلامي)الجوہرۃ النیرۃ میں ہے:"قوله (ولا ينبغي للسلطان أن يسعر على الناس) لما روي أن ’’السعر غلا في المدينة فقالوا يا رسول الله لو سعرت فقال إن الله تعالى هو المسعر القابض الباسط الرازق‘‘ ولأن الثمن حق العاقد فإليه تقديره فلا ينبغي للإمام أن يتعرض لحقه إلا إذا تعلق به دفع ضرر العامة." (بيع السلاح في أيام الفتنة، ج:2، ص:286، ط:المطبعة الخيرية)الدر المختار میں ہے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول"( كتاب القسمة، ج:6، ص:260، ط:سعيد)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره."(کتاب الشرکة ،ج:2،ص:301،ط:رشیدیة)مشکا ۃ المصابیح میں ہے:"وعن أنس قال: قال رسول الله صلى الله عليه وسلم: «‌من ‌قطع ‌ميراث ‌وارثه قطع الله ميراثه من الجنة يوم القيامة»." (رواه ابن ماجه)ترجمہ: انس رضی اللہ عنہ بیان کرتے ہیں، رسول اللہ صلی ‌اللہ ‌علیہ ‌وآلہ ‌وسلم نے فرمایا: ”جس شخص نے اپنے وارث کی میراث کاٹی تو روزِ قیامت اللہ تعالیٰ اس کی جنت کی میراث کاٹ دے گا۔ (‌‌كتاب الفرائض والوصايا‌‌، باب الوصايا،الفصل الثالث، ج:2، ص:926، ط:المكتب الإسلامي بيروت)فقط واللہ اعلم
                                                  
عنوان: طویل زمانہ گزرنے سے  میراث کا حق ساقط نہیں ہوتا
سوال: ایک صاحب کی 3 اولادیں ہیں، ایک لڑکا 2 لڑکی، چاکر خان انتقال کرگئے ہیں، بہنوں نے بھائیوں سے میراث میں سے حصہ مانگا، مگر بھائیوں نے حصہ نہیں دیا، پھر بہنوں کا انتقال ہوگیا، پھر بھانجوں(بہن کے  بیٹوں)  نے اپنے شرعی حصے کا مطالبہ کیا، انہیں بھی ان کا حصہ نہیں دیا گیا، اب بھانجوں کی اولاد میراث میں سے حصہ مانگ رہی ہے، ایک عالم کا کہنا  یہ ہے کہ مذکورہ میراث زاد المعاد بن گئی ہے، اب بھانجوں کی اولاد کو میراث میں سے حصہ نہیں مل سکتا، جب کہ میراث کی زمین ابھی اصل حالت میں موجود ہے۔
جواب: واضح رہے کہ میراث  شریعت کا ایک جبری حق ہے جو وقت گزرنے سے، یا اپنا حصہ وصول کیے بغیر  ساقط کرنے سے ساقط  نہیں  ہوتا، لہذا  مذکورہ عالم  کے قول کا اگر یہ مطلب ہے کہ   اب ان بھانجوں کی اولاد کا میراث میں کوئی حصہ نہیں ہے،  یہ بات  درست نہیں، اور مذکورہ زمین میں بھانجوں کی اولاد کا بطور میراث اپنے شرعی حصے کا مطالبہ کرنا درست ہے، ان کو ان کا  شرعی حصہ ملے گا، دیگر ورثاء پر لازم ہے  کہ وہ بھانجو ں کی اولاد کو ان کا شرعی حصہ دے دیں،  ورنہ آخرت میں دینا پڑے گا اور وہاں دینا آسان نہیں ہوگا۔حدیث شریف میں ہے کسی کی ایک بالشت زمین نا حق لینے سے قیامت کے دن سات طبقے زمین اس کے گلے میں طوق بنا کر ڈالے جائیں گے، اور اگر عالم کی مراد یہ ہو کہ زمین میں شرعی حصہ نہ ملنے کی وجہ سے وہ آخرت کا توشہ بن گیا ہے، اور اب آخرت میں اس کا حساب ہوگا،  اس اعتبار سے مذکورہ عالم کی بات درست ہے۔تکملہ شامی میں ہے:‌"الارث ‌جبري لا يسقط بالاسقاط."(کتاب الدعویٰ، باب التحالف، ج:8، ص:116، ط:سعید)تکملہ شامی میں ہے:"ولو قال تركت حقي من الميراث أو برئت منها ومن حصتي لا يصح وهو على حقه، لان ‌الارث ‌جبري لا يصح تركه." (کتاب الدعویٰ، باب دعوی النسب، ج:8، ص:208، ط:سعید)فقط واللہ اعلم
                                                  
عنوان: میراث کی تقسیم میں  تاخیرکا حکم
سوال: ہمارے والد صاحب کا انتقال ہوا،  ان  کے ورثاء میں 6 بیٹے اور  6  بیٹیاں ہیں، ہماری والدہ صاحبہ کا  انتقال تقریباً 8 سال پہلے ہوا تھا، والد صاحب نے ترکے میں اچھی خاصی جائیداد چھوڑی ہے،لیکن میرے بھائی جائیداد کی تقسیم کرنے پر راضی نہیں ہیں، میں کئی بار ترکہ کی تقسیم کا مطالبہ کرچکی ہوں،اور اپنی مجبوری بتا چکی ہوں کہ  میرے پاس اپنا گھر نہیں ہے اور میرے شوہر  کا کوئی کام بھی نہیں ہےوغیرہ، اس وجہ سے اب وہ لوگ مجھ سے ملتے بھی نہیں ہیں، میں بہن بھائیوں میں سب سے بڑی ہوں۔دریافت طلب مسئلہ یہ ہے :(1)میراث کی تقسیم کے سلسلے میں شریعت کیا کہتی ہے ، میراث کب تقسیم کرنا چاہیے؟(2)وارث کو میراث سے محروم کرنے یا بلاوجہ میراث کی تقسیم  میں تاخیر کرنے پر جو وعیدیں آئی ہیں ، ان کا ذکر کریں تاکہ وہ میراث کی تقسیم پر آمادہ ہوجائیں۔
جواب: واضح رہے کہ کسی شخص کے انتقال کے بعد اس کے ترکےمیں   تمام ورثاء کا حق متعلق ہوجاتا ہےاور ہر ایک وارث کو ترکہ تقسیم کرنے اور اپنے حصے کے مطالبہ کرنے  کا حق حاصل ہوتا ہے اور وراثت کی تقسیم میں حتی المقدور جلدی کرنا چاہیے، بلا وجہ تاخیر  کرنے سے بہت سی پیچیدگیاں اور بدگمانیاں پیدا ہوتی ہیں اور بعض مرتبہ زیادہ تاخیر کرنے کی وجہ سے میراث کی تقسیم  میں سخت الجھنیں اور مشکلات پیدا ہوجاتی ہیں اور  بسا اوقات حق تلفی تک کی نوبت پہنچ جاتی ہے۔(1-2)لہذاصورت مسؤلہ میں وارث(سائلہ) کے مطالبہ کے باوجود تقسیم میں بلاوجہ تاخیر کرنا شرعاً درست نہیں،سائلہ کے بھائیوں کو چاہیے کہ  وہ اپنے والد کے ترکہ کو جلد از جلد تقسیم کریں، میراث کی تقسیم میں مزید تاخیر سے کام نہ لیں۔نیزکسی  وارث  کواس کےحصے سے محروم کر دینا ناجائز اور حرام ہے،  اس دنیا میں حصہ  دے دیں، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر بڑی وعیدیں آئی ہیں ، حضرت سعید بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا: جو شخص( کسی کی ) بالشت بھر زمین بھی از راہِ ظلم لے گا،قیامت کے دن ساتوں زمینوں میں سے اتنی ہی زمین اس کے گلے میں طوق کے طور پرڈالی جائےگی ،اوردوسری حدیث شریف میں ہے:حضرت انس کہتے ہیں کہ رسول کریم (صلی اللہ علیہ وآلہ وسلم) نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا، نیز سائلہ کا حصہ یا حق مانگنا کوئی ایسی غلطی نہیں کہ جس کی بناء پر آپس میں ملنا ترک کیا جائےیا تعلق کم کیا جائے، بلکہ حقِ قرابت داری کو بحال رکھتے ہوئےخندہ پیشانی کے ساتھ دینا چاہیے،کیونکہ بہن بھی ماں باب کی اولاد ہے، اس لیےتنگ دلی کا مظاہرہ درست طریقہ نہیں ہے۔ مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين". (مشكاة المصابيح، باب الغصب والعاریة،ج:1،ص:254،ط: قدیمی)ترجمہ:حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔           وفیہ ایضاً: "وعن أنس قال: قال رسول الله صلى الله عليه وسلم: من قطع ميراث وارثه قطع الله ميراثه من الجنة يوم القيامة» . رواه ابن ماجه".  (باب الوصایا، الفصل الثالث، ج:1،ص:266، ط: قدیمی)ترجمہ:"حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"مجلۃ الاحکام العدلیۃ میں ہے:"(المادة ٩٦) : لايجوز لأحد أن يتصرف في ملك الغير بلا إذنه. (المادة ٩٧) : لايجوز لأحد أن يأخذ مال أحد بلا سبب شرعي".(المقالة الثانية فی بیان القواعد الکلیة الفقهية، ص:27، ط:نور محمد، كارخانه تجارتِ كتب)باقی آپ کے والد کی ترکے کو 18 حصوں میں تقسیم کر کے مرحوم کے ہر ایک بیٹے کو  2 ،2 حصے اور ہر ایک بیٹی کو 1، 1 حصہ ملےگا۔صورتِ تقسیم درج ذیل ہے:میت:18بیٹابیٹابیٹابیٹابیٹابیٹابیٹیبیٹیبیٹیبیٹیبیٹیبیٹی222222111111فیصد کے اعتبار سے11.11 ہر ایک بیٹے کو ،%5.55 فیصد  ہر ایک بیٹی کو ملیں گے۔الدر المختار میں ہے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول."( كتاب القسمة، ج:6، ص:260، ط:سعيد)فقط واللہ اعلم
                                                  
عنوان: لا وارث کے مال کی تقسیم کا حکم
سوال: 1) ایک شخص ایدھی کے یتیم خانے میں پرورش پاتا ہے، بڑا ہو کر صاحبِ مال ہو جاتا ہے، لیکن شادی نہیں کرتا، نہ اولاد ہوتی ہے، اس کے والدین، رشتے دار وغیرہ کا دنیا میں پائے جانے کا امکان تو ہے ،مگر علم نہیں، کیوں کہ والدین خود ہی اسے چھوڑ کر چلے گئے تھے، وراثت کسے ملے گی؟ کیا ورثاء کا علم نہ ہونے کو موجود نہ ہونا تصور کیا جائے گا؟2) ایک شخص گاؤں چھوڑ کر دوسرے علاقے میں اکیلا رہتا ہے اور وہاں کام کرتا ہے،اس کے انتقال پر اہلِ محلہ میں کوئی اس کے جاننے والوں یا رشتے داروں کو نہیں جانتا اور نہ ہی اس کے گاؤں کا علم ہے، شناختی کارڈ پر بھی پتہ گاؤں کا نہیں ہے، دیگر کوئی دستاویز نہیں، اس کا مال اس کی کمپنی نے اپنے پاس امانت رکھا ہے، اس کا کیا کریں؟
جواب: 1)  ایدھی سنٹر میں جن بچوں کو چھوڑے جاتے ہیں عموما ان کے والدین وغیرہ کا پتہ نہیں ہوتا ہےتو ان  کوغیر موجود تصور کیا جائے گا، لہذا صورتِ مسئولہ میں اگر میت کے قریبی یا دور کے کسی بھی وارث کا علم نہ ہو (ددھیال، ننھیال میں سے کسی رشتہ دار کا علم نہ ہو)، وہ شادی شدہ بھی نہ ہو تو اس کے سارے مال کا مستحق وہ ہوگا جس کے لیے اس نے موت کے بعد سارے مال کی وصیت لکھی ہو، اور اگر کسی کے لیے وصیت نہیں لکھی تو وہ مال مدارس  کو دیا جائے گا۔2)صورتِ مذکورہ میں اگر تلاش کے باجود  بھی میت کے کوئی دور یا قریب کے کسی بھی وارث کا علم نہ ہوجائے تو اس صورت میں کمپنی والے اس کے مال کو مدارس میں دیا جائے گا۔فتاوی عالمگیری میں ہے :"والوارثون أصناف ثلاثة: أصحاب الفرائض والعصبات وذوو الأرحام، كذا في المبسوط والمستحقون للتركة عشرة أصناف مرتبة، كذا في الاختيار شرح المختار فيبدأ بذي الفرض ثم بالعصبة النسبية ثم بالعصبة السببية وهو مولى العتاقة، ثم عصبة مولى العتاقة ثم الرد على ذوي الفروض النسبية بقدر حقوقهم، ثم ذوي الأرحام ثم مولى الموالاة ثم المقر له بالنسب على الغير بحيث لم يثبت نسبه بإقراره من ذلك الغير إذا مات المقر مصرا على إقراره، كما لو أقر بأخ أو أخت وما أشبه ذلك ثم الموصى له بجميع المال ثم بيت المال، كذا في الكافي."(کتاب الفرائض،ج:6،ص:667،دارالفکر)فتاوی شامی میں ہے :"(قوله: ورابعها فمصرفه جهات إلخ) موافق لما نقله ابن الضياء في شرح الغزنوية عن البزدوي من أنه يصرف إلى المرضى والزمنى واللقيط وعمارة القناطر والرباطات والثغور والمساجد وما أشبه ذلك. اهـ.ولكنه مخالف لما في الهداية والزيلعي أفاده الشرنبلالي أي فإن الذي في الهداية وعامة الكتب أن الذي يصرف في مصالح المسلمين هو الثالث كما مر.وأما الرابع فمصرفه المشهور هو اللقيط الفقير والفقراء الذين لا أولياء لهم فيعطى منه نفقتهم وأدويتهم وكفنهم وعقل جنايتهم كما في الزيلعي وغيره.وحاصله أن مصرفه العاجزون الفقراء فلو ذكر الناظم الرابع مكان الثالث ثم قال وثالثها حواه عاجزونا ورابعها فمصرفه إلخ لوافق ما في عامة الكتب."(کتاب الزکوۃ،باب العشر،ج:2،ص:338،سعید)مفیدالوارثین میں ہے:"دنیا کے چند روزہ مسافر کا  مال بوقتِ رخصت خدائے تعالی نے اس کی تسلی کے لئے ایسے لوگوں کو دلوا دیا ہے جو اس سے قرابت کا تعلق رکھتے ہوں، جن کو وارثان شرعی کہتے ہیں ،لیکن اگر کسی میت کے فی الحقیقت کوئی دارث اقسام مذکورہ بالامیں سے موجود ہی نہ ہو یا کوئی ہو مگر کسی کو بھی معلوم نہ ہو تو اس مسافر کے پس ماندہ اسباب کے تمام مسلمان مسحق ہوں گے جو اسلامی تعلق میت سے رکھنے والے ہیں ،لیکن اگر تقسیم کیا جائے تو ایک ایک ذرہ بھی کسی کے حصہ میں نہ آوے، لہذا شرعی حکم یہ مقرر ہوا کہ وہ مال بادشاہ اسلام کے خزانہ میں داخل کیا جائے جس کو بیت المال کہتے ہیں، وہاں سے وہ ایسے مفید خلائق اور رفاہ عام کے کاموں میں خرچ ہو گا جس سے بلا خصوصیت عام مسلمانوں کو نفع پہونچے ،مثلاً جہاد کے لئے فوج ولشکر تیار کرنا، سرحدوں پر حفاظت کے لئے چھاؤنیاں اور چوکیاں قائم کرنا، دریاؤں کے پل اور سٹرکیں بنانا، مدارس و مهمان سرائےپر خرچ کرنا ۔آج کل ہندوستان میں چوں که اسلامی خزانہ اوربیت المال نہیں ہے، لہذا جب کوئی وارث کسی  قسم کا موجودنہ ہو تومیت کا ترکہ بجائے بیت المال کے فقراء پر صرف کر دیا جائے،خواہ  یہ فقراء  مدارس کے طلبہ و مدرس ہوں یا خانقاہوں کے صوفی اور درویش یا مساجد کے امام و خادم، لیکن یہ خیال رہے کہ کسی شخص کو اجرت میں نہ دیا جائے اور نہ کسی مال دار غنی شخص کو دیا جائے۔"(بیت المال ،ص:92،ط:ادارہ اسلامیات انارکلی لاہور)فقط واللہ اعلم
                                                  
عنوان: کسی وارث کا میراث کی تقسیم میں مانع بننے کا حکم
سوال: ہم چھ بھائی اور دو بہنیں ہیں، ہمارے والدین کا انتقال ہوا ہے، والدین مرحومین کے ترکے میں ایک مکان اور ایک دکان ہے، ہم مکان اور دکان کو بیچ کر اس کی قیمت کو تقسیم کرنا چاہتے ہیں، مکان کو  بیچنے پر  سب ورثاء راضی ہیں، ایک بھائی منع کر رہا ہے  اور وہ بھائی خود بھی اس  مکان کو نہیں لے رہا، اور دکان   کو  بیچنے پر بھی دو بھائیوں کے علاوہ سب راضی ہیں۔دریافت طلب مسئلہ یہ ہے : کیا ان بھائیوں کا دکان اور مکان کو بیچنے سے منع کرنا شرعی اعتبار سے درست ہے؟
جواب: واضح رہے کہ کسی شخص کے انتقال کے بعد اس کی  املاک  میں تمام ورثاء کا حق متعلق ہوجاتا ہے، اور ورثاء میں سے ہر ایک ان املاک میں سےاپنے   اپنے شرعی حصوں  کے مطالبہ کا حق رکھتا ہے، لہذااگر  ورثاء میں سے کوئی وارث میراث کی تقسیم کا مطالبہ کرےتو ایسی صورت میں دیگر ورثاء پر فی الفور میراث کو تقسیم کرنا لازم ہوجاتاہے،نیز میراث کی تقسیم میں بہتر اور مناسب یہی ہے کہ جتنا جلد ہوسکے میراث تقسیم کردی جائے، چاہے تقسیم کرنے کے لیے جائیداد کو بیچنا پڑے،کیوں کہ بلا  وجہ میراث کی تقسیم میں تاخیر کرنے سے بہت سی اُلجھنیں پیدا ہوجاتی ہیں۔صورتِ مسئولہ میں سائل کے والدین مرحومَین کی جائیداد کو تقسیم کرنے کے لیے ان کے  ورثاء مرحومین  کے ترکے میں موجود  دکان اور مکان کو بیچنا چاہتے ہیں تو دیگر  ورثاء کا بلاوجہ اُسے فروخت کرنے سے منع کرنا شرعاً درست نہیں، لہذا سائل اور ان کے تمام بھائیوں کو چاہیے کہ فی الفور اپنے والدین کی متروکہ جائیداد کو فروخت کر دیں  یا ورثاء میں سے کوئی وارث  باہمی رضامندی سے جائیداد کو موجودہ قیمت پرخرید کر ہر وارث کو اس کا شرعی حصہ دےدے۔باقی اگر وہ خود خریدنا چاہے تو وہ زیادہ حقدار ہیں، جبکہ وہ مارکیٹ ریٹ کے مطابق قیمت ادا کرے۔صورتِ مسئولہ میں مرحومین کے ترکہ کی تقسیم  کا شرعی طریقہ یہ  ہے کہ سب سے پہلے   مرحومین  کے حقوقِ متقدّمہ یعنی تجہیز وتکفین  کا خرچہ نکا لنے کے بعد، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحومین نے کوئی جائز وصیت کی ہو تو اسے ایک تہائی ترکہ سے نافذ کرنے کے بعد، بقیہ ترکہ منقولہ، غیر منقولہ کو 14 حصوں میں تقسیم کرکے مرحومین کے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم درج ذیل  ہے:میت: 14بیٹابیٹابیٹابیٹابیٹابیٹابیٹیبیٹی22222211فیصد کے اعتبار سے ہر ایک بیٹے کو14.28اورہرایک بیٹی کو7.14روپے ملیں گے۔فتاوی ہندیہ میں ہے:"وإذا طلب ‌أحد ‌الشريكين ‌القسمة وأبى الآخر فأمر القاضي قاسمه ليقسم بينهما."(‌‌كتاب القسمة، ج:5، ص:231، ط:الرشیدیة)درر الحكام في شرح مجلة الاحكام میں ہے :"إذا طلب أحد الشريكين القسمة وامتنع الآخر عنها ‌فيقسمه ‌القاضي ‌جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم."(باب في بيان القسمة ، المادة 1130، ج:3، ص:128، ط:دار الجيل)فقط واللہ اعلم
                                                  
عنوان: دو بیوہ اور اولاد کے درمیان میراث کی تقسیم
سوال: میرے والد صاحب کا  کاروبار تھا ،جو میں اکیلا( بھائیوں میں )سنبھالتا تھا ،والد صاحب کا انتقال ہوگیا ،ان کے انتقال کے بعد بھی سارا کاروبار میں نے سنبھالا  ،میرے بھائی  بہن غیر شادی شدہ تھے، اسی کاروبار سے سب کی شادیاں کرائیں ،صرف ایک بھائی ہے، اس کی شادی ابھی تک نہیں ہوئی ،اور میں نے اسی کاروبار  سے ایک پلاٹ بھی خریدا ہے،اب فی الحال وہ کاروبار ختم ہوچکا ہے ،چند سوالات ہیں :1۔کاروبار کی جگہ اور میرا خریدا ہو اپلاٹ اس کی تقسیم کیسے ہوگی ؟آیا جو پلاٹ میں نے خریدا ہے ،یہ بھی تقسیم میں شامل ہوگا ؟2۔ایک بھائی کی شادی نہیں ہوئی ہے، آیا پہلے اس کی شادی کرائیں، پھر تقسیم کریں یا شادی کرائے بغیر تقسیم کردیں ؟حا لا ں کہ بقیہ سب بھائی بہنوں نے اسی کاروبار کے پیسوں سے شادی کی ہے ۔3اسی طرح ہمارے والد صاحب کا باہر ملک میں ایک اور  کاروبار تھا ، اس میں صرف دوکان کا سامان ہمارا ذاتی ہے، اس سامان کی تقسیم کیسے ہوگی ؟وضاحت : والد صاحب کی دو بیویاں ہیں ایک  بیوی سے دوبیٹے ہیں، دوسری بیوی سے دو بیٹے اور چار بیٹیاں ہیں ،( والد صاحب کے والدین پہلے انتقال کرگئے ہیں)ان سب میں شرعاًمیراث کیسے تقسیم ہوگی ؟(دونوں والدہ حیات ہیں )
جواب: 1۔صورتِ مسئولہ میں سائل نے والدصاحب کے کاروبار  کی رقم سے جوپلاٹ خرید اہے وہ پلاٹ  والدکا  ہی  شمار ہو گا اور اب والدکے انتقال کے بعد یہ پلاٹ اورکاروبار کی جگہ ان کے ورثاء میں شرعی قانون کے مطابق تقسیم ہوگا۔2۔اگر تمام ورثاء باہمی رضامندی سے والد کے کاروبار کی رقم سے اپنے چھوٹے بھائی کی شادی کرائیں اور میراث کی تقسیم بعد میں کریں تو یہ درست ہے اور اگر کوئی وارث اس پر راضی نہ ہو تو اس کے حصے میں سے بھائی کی شادی کرنا شرعاًدرست نہیں ۔3سائل کے والد مرحوم کے ورثاء میں اگر دوبیوہ ،چار بیٹے اور چار بیٹیاں ہیں  ،جب کہ والد  کے والدین پہلے انتقال کرگئے ہیں ،تو اسی صورت میں مرحوم والد کی میراث  کی تقسیم کا شرعی طریقہ  یہ ہےکہ سب سے پہلے مرحوم کےحقوقِ متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور اگر مرحوم نے کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو96حصوں میں تقسیم کر کے مرحوم کی  ہر ایک بیوہ کو 6حصے اور مرحوم کےہر ایک  بیٹے کو 14حصے اور مرحوم کی ہرایک بیٹی کو 7حصےملیں گے۔ صورت تقسیم یہ ہے:میت(والد )،مسئلہ :96/8بیوہ بیوہ بیٹا بیٹابیٹابیٹابیٹی بیٹی بیٹی بیٹی 1766141414147777یعنی سو روپے میں سے مرحوم کی ہر ایک  بیوہ کو 6.25روپے،مرحوم کے ہر ایک بیٹے کو14.583روپےاور مرحوم کی ہر ایک بیٹی کو7.291روپے  ملیں  گے۔ فتاوی شامی میں ہے:لما في القنية الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في عياله لكونه معينا له(‌‌ ‌‌كتاب الشركة، فصل في الشركة الفاسدة، ج:4،ص:325، ط،سعید)فتاوی شامی میں ہے:وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض(‌‌كتاب القسمة، ج:6، ص:260، ط،سعید)فقط واللہ اعلم
                                                  
عنوان: میت کا واجب الوصول قرضہ ترکہ میں شامل ہے یا نہیں؟
سوال: اگر ایک شخص فوت ہو جائے اور اس فوت شدہ شخص کو کسی نے قرضہ دینا ہو تو اب قرض کے حق دار کون کون سے وارث ہیں؟ کیا یہ قرض بھی جائیداد کی طرح تقسیم ہوگا؟ یا صرف فوت شدہ شخص کی بیویوں ، بچوں میں تقسیم ہوگا ؟اور یہ بھی راہنمائی فرمائیے گا کہ کس نسبت / پرسنٹ / ریشو سے تقسیم ہوگا؟اس فوت شدہ شخص کے کل فیملی میمبرز یہ ہیں1.والد۔۔۔فوت ہوچکے۔ 2. والدہ ۔۔۔حیات ہیں۔ 3.تین بھائی اور دوبہنیں حیات ہیں۔ 4. ایک بھائی فوت ہوچکاہے ۔ 5.پہلی بیوی حیات ہے اور اس کی تین نابالغ بچیاں ہیں۔ 6. دوسری بیوی فوت ہوچکی اور اس کا ایک بچہ ہے جو 6 ماہ کا ہے اور اپنی نانی کے پاس زیرِکفالت ہے۔
جواب: واضح رہے کہ میت کےترکہ میں وہ سب چیزیں داخل ہیں جوبوقت موت میت کی ملکیت تھیں؛  لہذا جو رقم بطور قرض کسی کو دی ہوئی ہو  وہ بھی ترکے میں شامل ہوگی اوراس میں سب ورثاء کاحق ہے،البتہ ترکہ کی تقسیم میں یہ بات ضروری ہےکہ میت کاترکہ صرف ان ورثاء میں تقسیم ہوگا جوبوقتِ تقسیم ِترکہ زندہ ہوں،  جوورثاءتقسیم سے پہلےفوت ہوچکےہوں ان کوحصہ نہیں ملےگا۔نیزیہ بھی معلوم رہےکہ میت کی مذکراولادکی موجودگی میں (اگرچہ ایک ہی  بیٹاہوچاہےبالغ ہویانابالغ)میت کےبھائی اوربہن کومیراث میں حصہ نہیں ملتا،اورمیراث کےباب میں مذکراولاد کومؤنث اولاد کےمقابلےمیں دگناحصہ ملتاہے۔لہذاصورتِ  مسئولہ میں میت کےقرضے میں سب ورثاء کاحق ہےاور میت کاقرضہ بھی  میت کی جائیدادکی طرح تقسیم ہوگا۔ اور سوال میں مذکورہ تفصیل کےمطابق میت کےورثاء درج  ذیل ہیں:1)والدہ۔۔2)حیات بیوہ۔۔3)تین نابالغ بیٹیاں اورایک نابالغ بیٹا۔مرحوم کےترکہ کی تقسیم کرنے کا شرعی طریقہ یہ ہے کہ مرحوم کے کل ترکہ سے مرحوم کے حقوق متقدمہ یعنی تجہیزوتکفین کاخرچہ نکالنےکےبعد، مرحوم کے ذمے اگرکوئی قرض ہو تو اس کواداکرنے کے بعد،اگرمرحوم نے کوئی جائزوصیت کی ہوتواس کو ایک تہائی  مال سے اداکرنے کےبعد،باقی قرضے  کو120حصوں میں تقسیم کرکے  بیوہ کو15حصے، ماں کو20حصے، بیٹے کو34حصے اور ہر ایک بیٹی کو17حصے ملیں گے۔صورت تقسیم یہ ہے:مرحوم ۔۔۔120/24بیوہماںبیٹابیٹیبیٹی بیٹی3417152034171717فیصد کے اعتبارسے  تقسیم کی صورت یہ ہےکہ سوفیصدمیں سےبیوہ کو12.5فیصد،ماں کو16.66فیصد،بیٹےکو28.33فیصد،ہرایک بیٹی کوالگ الگ 14.16فیصد(رقم)  ملے گی۔ الجامع الصغیرمیں ہے:"رجل ‌مات ‌وله ‌على ‌رجل مائة درهم وله ابنان فقال أحدهما قبض أبي منها خمسين فلا شيء للمقر وللآخر خمسون".(كتاب الاقرار،بدون الباب والفصل،ص:417،ط:عالم الكتب بيروت)السراجی فی المیراث میں ہے:"واما لبنات الصلب فاحوال ثلاث:النصف للواحدة،والثلثان للاثنين فصاعدا،ومع الابن للذكرمثل حظ الانثيين وهويعصبهن".(فصل:في النساء،ص:33/32،ط:مکتبۃ البشریٰ -باکستان-)فتاوی شامی میں ہے:"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه".(كتاب الفرائض في بدايته،ج:6،ص:758،ط:شركة مكتبة ومطبعة مصطفي البابي الحلبي)فقط واللہ اعلم
                                                  
عنوان: لے پالک بیٹی کا وراثت میں حصہ نہیں/ وراثت کے مستحق مورث کی موت کے وقت موجود زندہ ورثاء ہیں/ ترکہ میں سے صدقہ کرنا ضروری نہیں
سوال: میرے شوہر کاانتقال اکتوبر2020ء میں ہوا، ہماری کوئی اولاد نہیں ہے، البتہ میرے شوہر نے میرے بھائی کی ایک بیٹی کو گود لیاتھا، یہی ہماری لے پالک اولاد ہے، شوہر کے ورثاء میں  بیوہ(جو کہ میں خود ہوں) ایک بھائی اور ایک بہن ہیں، والدین شوہر کی زندگی میں ہی انتقال کرگئے تھےاور شوہر کے مذکورہ بھائی، بہن کے علاوہ تین بھائی اور  ایک بہن کاانتقال بھی شوہر کی زندگی میں ہوچکاتھا، ورثاء میں حصّوں کی تقسیم کس طرح ہوگی؟ جو بہن بھائی مرحوم شوہر کی زندگی میں انتقال کر گئےتھے کیاترکہ میں ان کا حصّہ بنے گا؟کیاہماری لے پالک بیٹی کا حصّہ بنےگا؟مرحوم کی جانب سےصدقہ جاریہ کتنامقررہے؟یعنی ان کی طرف سے صدقہ کرنالازم تو نہیں ہے؟ انہوں نے اپنی زندگی میں ایسا کچھ بھی نہیں کہاتھا، ہم اس لیے پوچھ رہے ہیں کہ کیا میت کی جانب سے صدقہ کرنالازم ہوتاہے؟
جواب: صورتِ مسئولہ میں مرحوم کے ترکہ کی تقسیم کاطریقہ  یہ ہے کہ سب سے پہلے مرحوم کی تجہیز وتکفین کے اخراجات نکالنے کے بعد اگر مرحوم پر کوئی قرض ہو، تو اسے کل ترکہ سے ادا کرنے کے بعد اگر مرحوم نے کوئی جائز وصیت کی ہو، تو اسے ایک تہائی ترکہ سے نافذ کرنے کے بعد باقی کل ترکہ(منقولہ وغیر منقولہ) کو 4حصّوں میں تقسیم کرکے ایک حصّہ مرحوم کی بیوہ کو اور دوحصّے مرحوم کے بھائی کو اور ایک حصّہ مرحوم کی بہن کو ملے گا۔صورتِ تقسیم یہ ہے:مرحوم(شوہر):4بیوہبھائیبہن121یعنی فیصدی اعتبارسے٪100فیصد میں سے25فیصد مرحوم کی بیوہ کو اور 50فیصد مرحوم کے بھائی کو اور 25فیصد مرحوم کی ایک بہن کو ملیں گے۔1: مرحوم کی لے پالک بیٹی کامرحوم کے ترکہ میں  حصّہ  تونہیں ہے، البتہ اگر تمام ورثاء باہمی رضا مندی سے اسے کچھ دیناچاہیں، تو دے سکتے ہیں، یہ ان کی طرف سے تبرع اور احسان ہوگا۔قرآن کریم میں ہے:"وَمَا جَعَلَ أَدْعِيَاءَكُمْ أَبْنَاءَكُمْ ذَٰلِكُمْ قَوْلُكُم بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ." ﴿الأحزاب: ٤﴾’’ترجمہ:اور نہیں کیا تمہارے لے پالکوں کو تمہارے بیٹے یہ تمہاری بات ہے اپنے منہ کی اور اللہ کہتا ہے ٹھیک بات اور وہی سمجھاتا ہے راہ۔‘‘ حضرت مولانا مفتی محمد شفیع صاحب اس آیت کی تفسیر میں تحریر فرماتے ہیں:’’کہ اسی طرح منہ بولا بیٹا تمہارا بیٹا نہیں بن جاتا ، یعنی دوسرے بیٹوں کے ساتھ نہ وہ میراث میں شریک ہوگا اور نہ حرمت نکاح کے مسائل اس پر عائد ہوں گے کہ بیٹے کی مطلقہ بیوی باپ پر ہمیشہ کے لئے حرام ہے تو متبنی کی بیوی بھی حرام ہو‘‘۔ ( معارف القرآن ص ۸۴ ج ۷ )فتاوی عالمگیری میں ہے:"‌ويستحق ‌الإرث بإحدى خصال ثلاث: 1: بالنسب وهو القرابة، 2: والسبب وهو الزوجية، 3: والولاء."(كتاب الفرائض، الباب الثاني، ج:6، ص:447، ط: دارالفكر)2:مرحوم کے جو تین بھائی اور ایک بہن مرحوم کی زندگی ہی میں انتقال کرگئے تھے، ان کا بھی ترکہ میں کوئی حصّہ نہیں۔الفقہ الاسلامی وأدلتہ میں ہے:‌"يشترط لثبوت الحق في الميراث ثلاثة شروط: وهي موت المورث، وحياة الوارث، ومعرفة جهة القرابة... 2 -‌‌ حياة الوارث: لا بد أيضا من تحقق حياة الوارث بعد موت المورث، إما حياة حقيقية مستقرة أو إلحاقه بالأحياء تقديرا. الحقيقية: هي الحياة المستقرة الثابتة للإنسان المشاهدة له بعد موت المورث. والتقديرية: هي الحياة الثابتة تقديرا للجنين عند موت المورث، فإذا انفصل حيا حياة مستقرة لوقت يظهر وجوده عند موت المورث، ولو كان حينئذ مضغة أو علقة، ثبت له الحق في الميراث، فيقدر وجود حياته بولادته حيا."(القسم السادس، الباب السادس، الفصل الرابع، ج:10، ص:7707، ط:دار الفكر)3: اگر مرحوم نے واقعۃً صدقہ کرنے کی کوئی وصیت نہ کی ہو، تو ورثاء پرترکہ سے صدقہ کرنا ضروری نہیں ہے، البتہ تمام ورثاء تقسیم سے قبل ترکہ میں سےیا کوئی وارث تقسیم کے بعداپنے حصے میں سے مرحوم کے ایصالِ ثواب کے لیے کچھ صرف کرنا چاہے تو کرسکتاہے، مرحوم تک اس کاثواب پہنچ جائے گا۔فتاوی شامی میں ہے:"(يبدأ من تركة الميت الخالية عن تعلق حق الغير بعينها كالرهن والعبد الجاني بتجهيزه) يعم التكفين (من غير تقتير ولا تبذير) وكله من كل ماله (ثم) تقدم (ديونه التي لها مطالب من جهة العباد ثم) تقدم (وصيته من ثلث ما بقي) بعد تجهيزه وديونه وإنما قدمت في الآية اهتماما لكونها مظنة التفريط (ثم) رابعا بل خامسا (يقسم الباقي) بعد ذلك (بين ورثته)."(كتاب الفرائض، ج:6، ص:761، ط: سعيد)فتاوی ہندیہ میں ہے:"‌وإن ‌اتخذ ‌طعاما للفقراء كان حسنا إذا كانت الورثة بالغين، فإن كان في الورثة صغير لم يتخذوا ذلك من التركة، كذا في التتارخانية."(كتاب الكراهيه، الباب الثاني عشر، ج:5، ص:344، ط: دار الفكر)’’آپ کے مسائل اور ان کا حل   ‘‘میں ہے:’’مرنے کے بعد مرحوم کا مال اس کے وارثوں کو فورا منتقل ہو جاتا ہے، اگر تمام وارث بالغ ہوں اور موجود ہوں، ان میں کوئی نا بالغ یا غیر حاضر نہ ہو تو تمام وارث خوشی سے میت کے لئے صدقہ خیرات کر سکتے ہیں، لیکن اگر کچھ وارث نابالغ ہوں تو ان کے حصے میں سے صدقہ و خیرات جائز نہیں، اور اس کا کھانا بھی جائز نہیں۔‘‘(ج:4، ص:433، ط: مکتبہ لدھیانوی)فقط واللہ أعلم
                                                  
عنوان: مرحومہ کی امانت سے ان کا کفن دفن کرنے کا حکم
سوال: کچھ سال پہلے میری بہن نے میرے پاس 12000روپے رکھوائے کہ جب ضرورت ہو گی لے لوں گی۔اسی دوران وہ اللہ کو پیاری ہو گئی۔لیکن میرے بھائیوں نے کہا کہ میں یہ رقم اس کے کفن دفن پر خرچ کروں۔لہذا مجبورا مجھے خرچ کرنے پڑے۔اب میری رہنمائی فرمائیں کہ میں کیا کروں۔اس کی ایک بیٹی ہے کیا رقم  اس کو دوں یا پھر جو میں نے کفن دفن پر خرچ کی ہے وہ درست ہے؟
جواب: واضح رہے کہ  ۱۲۰۰۰ کی رقم جو مرحومہ نے سائل کے پاس رکھوائی تھی وہ مرحومہ کا ترکہ ہے  اوراگر مرحومہ کا شوہر حیات نہیں تھا تو  مرحومہ کے ورثاء کے ذمہ تھا کہ  کل ترکہ (جس میں یہ ۱۲۰۰۰ بھی داخل ہیں) سے سب سے پہلے مرحومہ کے تجہیز و تکفین کے اخراجات ادا کیے جائیں۔لہذا صورت مسئولہ میں اگر سائل مرحومہ کا وارث تھا او رمرحومہ کا شوہر بھی حیات نہیں تھا تو پھر سائل کا یہ ۱۲۰۰۰ کی رقم تجہیز و تکفین پر خرچ کرنا درست تھا اور جو رقم خرچ ہوگئی وہ مرحومہ کی بیٹی یا دیگر ورثاء کو دینے کی ضرورت نہیں ہے۔ ہاں جو رقم بچ گئی وہ مرحومہ کے ورثاء میں ان کے شرعی حصوں کے مطابق تقسیم ہوگی۔نوٹ: اگر سائل مرحومہ کا وارث نہیں تھا یا پھر مرحومہ کا شوہر حیات تھا تو پھر مکمل تفصیل بیان کرکے جواب دوبارہ معلوم کریں۔فتاوی شامی میں ہے:"كفن الوارث الميت أو قضى دينه (من مال نفسه) فإنه يرجع ولا يكون متطوعا»(قوله أو كفن الوارث الميت) كذا في الخانية أيضا، وصرح فيها بأنه يرجع على التركة، قلت: وهذا لو كفن المثل كما مر. [تنبيه]أو مات ولا شيء له ووجب كفنه على ورثته فكفنه الحاضر من مال نفسه ليرجع على الغائب منهم بحصته ليس له الرجوع لو أنفق بلا إذن القاضي حاوي الزاهدي.قال الرملي في حاشية الفصولين: ليستفاد منه أنه لو لم يجب عليهم كتكفين الزوجة إذا صرفه من ماله غير الزوج بلا إذنه أو إذن القاضي فهو متبرع كالأجنبي فيستثنى تكفينها، بلا إذن مطلقا بناء على المفتى به من أنه على زوجها ولو غنية." (کتاب الوصایا، باب الوصی، ج نمبر  ۶، ص نمبر ۷۱۸، ایچ ایم سعید)فتاوی ہندیہ میں ہے:"فإن مات الطالب صار الدين للورثة فإن قضاه الورثة فقد برئ من الدين وعليه وزر مماطلته وجحوده وإن لم يقض فالأجر للطالب دون ورثته كذا في الحاوي للفتاوى."(کتاب الکراہیۃ، باب سابع و عشرون، ج نمبر ۵، ص نمبر ۳۶۶، دار الفکر) فقط واللہ اعلم
                                                  
عنوان: ایک بیٹا بیٹی کے درمیان وراثت کی تقسیم
سوال: اگرمرحوم کاایک بچہ اور ایک بچی ہوتو ان کے درمیان وراثت کیسے تقسیم کریں ؟
جواب: صورت مسئولہ میں اگر مرحوم کے ورثاء میں صرف ایک بیٹی اور ایک بیٹا ہو،اورکوئی وارث نہ  ہو ،مرحوم کی بیوہ یا ماں باپ حیات نہ ہو ں تو اس صورت میں  ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائے داد  منقولہ و غیر منقولہ میں سے مرحوم کے   حقوقِ متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو قرضہ کی ادائیگی کے بعد، اور اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائے داد  منقولہ و غیرمنقولہ کو 3 حصوں میں تقسیم کرکے،2حصے بیٹے کو،اور ایک حصہ بیٹی کو ملے گا۔ صورت تقسیم یہ ہے:مرحوم(والد):3بیٹابیٹی21یعنی فیصد کے حساب سے سو(100) میں سے 66.66 فیصد بیٹے کو ،اور33.33 بیٹی کو ملیں گے۔ارشاد باری تعالی ٰہے:"{يُوصِيكُمْ اللَّهُ فِي أَوْلادِكُمْ لِلذَّكَرِ مِثْلُ حَظِّ الأُنثَيَيْنِ}"(سورۃ النساء:11)فقط والله اعلم
                                                  
عنوان: والد اور بھائی بہن کے درمیان ترکہ کی تقسیم
سوال: ایک غیر شادی شدہ عورت کا انتقال ہوا،ترکہ میں پانچ لاکھ روپے  ہیں، ورثاء میں والد، تین بھائی اور تین بہنیں ہیں۔ترکہ کیسے تقسیم ہوگا؟  والد ، بھائی اور بہنوں کو کتنا کتنا حصہ ملے گا؟
جواب: صور تِ مسئولہ میں مرحومہ کی جائیداد کی تقسیم کا شرعی طریقہ یہ ہے کہ مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحومہ   پر قرضہ ہےتو  اس کو کُل ترکہ میں سے ادا کرنے کے بعد، اور اگر مرحومہ نے کوئی جائز وصیت کی ہے،تو  اس کو بقیہ مال کے ایک تہائی  میں سے نافذ کرنے  کے بعد باقی کُل ترکہ منقولہ وغیر منقولہ کے اکیلے حق دار مرحومہ کے والد ہیں، والد کی موجودگی میں بھائی بہنوں کو  کچھ نہیں ملے گا۔صورتِ تقسیم یہ ہے:میت: 1والدبھائیبھائیبھائیبہنبہنبہن1محروم فتاوی شامی میں ہے:"ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب،(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع، فيقدم جزؤه كالابن وابنه على أصله كالأب وأبيه ويقدم أصله على جزء أبيه كالإخوة لغير أم وأبنائهم."(کتاب الفرائض، فصل في العصبات، ج:6، ص:774، ط: دار الفکر)فقط والله اعلم
                                                  
عنوان: شوہر 2 بیٹوں اور 3 بیٹیوں میں وراثت کی تققسیم
سوال: کل رقبہ سات ایکڑ تین کنال زمین ہے، ورثاء میں  شوہر، دو بیٹے اور تین بیٹیاں ہیں، اس وراثت کی تقسیم کیسے ہو گی؟
جواب: صورتِ مسئولہ میں (اگر مرحومہ کے والدین  یا ان میں سے کوئی ایک بھی زندہ نہیں تو)مرحومہ کے ذمہ اگر قرضہ ہے تو کل ترکہ سے ادا کرنے کے بعد، اگر انہوں نے کوئی جائز وصیت کی ہے تو اسے باقی مال کے ایک تہائی ترکہ سے نافذ کرنے کے بعد باقی ترکہ (منقولہ و غیر منقولہ) کے کل 28 حصے کر کے 7 حصے شوہر کو، 6، 6 حصے ہر ایک بیٹے کو اور 3، 3 حصے ہر ایک بیٹی کو ملیں گے، اور کفن دفن کا خرچہ شوہر کے ذمہ ہے۔صورت ِتقسیم یہ ہے:میت(والدہ):4/ 28شوہربیٹابیٹابیٹیبیٹیبیٹی13766333یعنی کل ترکہ  میں سے 25 فی صد حصہ شوہر کو، 21.428571 فی صد حصہ ہر ایک بیٹے کو اور 10.714286 فی صد حصہ ہر ایک بیٹی کو ملے گے۔فتاویٰ شامی میں ہے:"(واختلف في الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها۔۔۔مطلب في كفن الزوجة على الزوجاعلم أنه اختلفت العبارات في تحرير قول أبي يوسف ففي الخانية والخلاصة والظهيرية: أنه يلزمه كفنها، وإن تركت مالا وعليه الفتوى وفي المحيط والتجنيس والواقعات وشرح المجمع لمصنفه إذا لم يكن لها مال فكفنها على الزوج وعليه الفتوى۔۔۔والذي اختاره في البحر لزومه عليه موسرا أو لا لها مال أو لا لأنه ككسوتها وهي واجبة عليه مطلقا قال: وصححه في نفقات الولوالجية.قلت: وعبارتها إذا ماتت المرأة، ولا مال لها قال أبو يوسف: يجبر الزوج على كفنها، والأصل فيه أن من يجبر على نفقته في حياته يجبر عليها بعد موته، وقال محمد: لا يجبر الزوج والصحيح الأول."(کتاب الصلاۃ، باب صلاۃ الجنازۃ، 2/ 206، ط: سعید)فقط واللہ أعلم
                                                  
عنوان: بیوہ، ایک  بھائی، ایک بہن، کے حوالے سے میراث کی تقسیم
سوال: میرے چاچو کی وفات ہوئی ہے، ان کی کوئی  اولاد نہیں ہے، ایک بیوہ ، دو بھائی  ایک بہن موجود ہیں جب کہ ایک بھائی  کا وفات ہو گیا  ہے، ان کی بیوہ نے بیوگی کے پونے دو سال بعد شادی کر لی ہے، اب چاچو کی زمین کی تقسیم کس طرح ہو گی ؟ شادی پر ان کی بیوی کو جو زیور دیا گیا ، اس کا کیا حکم ہے؟ جو رقم بينک میں جمع ہے اس کی کیا شرعی تقسیم ہوگی؟ اس کے علاوہ گھریلو ضرورت کا سامان جو جہیز کے علاوہ ہے، جیسے واشنگ مشین ، روم کولر ، استری، برتن ، کمبل وغیرہ  ان کے بارے میں شریعت کا کیا حکم ہے کہ کس طرح ان کی تقسیم ہو گی؟
جواب: صورتِ مسئولہ میں  اگر چاچو کے انتقال کے وقت ایک بیوہ دوبھائی اور ایک بہن زندہ تھیں ،تو  ترکہ کی تقسیم  اس طرح ہوگی  کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ،  اور اگر مرحوم کے ذمہ کوئی قرضہ ہو تو اسے منہا کرنے کے بعد، اگر مرحوم نے کوئی جائز وصیت کی ہو تو ترکہ کے ایک تہائی حصے میں سے وصیت نافذ کرنے کے بعد باقی کل جائیداد منقولہ و غیر منقولہ کو  20 حصوں میں تقسیم کر کے اس میں سے 5 حصے مرحوم کی بیوہ کو،   6 حصےمر حوم کے ہر ایک بھائی کو،3 حصے مرحوم کی بہن کو ملیں گے۔صورت تقسیم یہ ہے مرحوم چاچو  : 20/4 بیوہ بھائی بھائی بہن 135663فیصد کے اعتبار سے 100 فیصد میں سے 25 فیصد مرحوم کی بیوہ کو، 30 فیصد مرحوم کے  ہر ایک  بھائی کو ،اور 15 فیصد مرحوم کی بہن کو ملیں گے۔واضح رہے کہ وہ تمام چیزیں جو مرحوم  چاچو کی ملکیت میں تھیں وہ سب چیزیں مرحوم کے ترکہ میں تقسیم ہوں گی، چاہے وہ نقدی کی شکل میں ہوں، بینک اکاؤنٹ ہوں یا گھریلو اشیاء ہوں، البتہ وہ چیزیں جو بیوہ کی ملکیت ہیں، وہ مرحوم چاچو  کی میراث میں تقسیم نہیں ہوں گی، بلکہ ان چیزوں کی مالکہ مرحوم کی بیوہ ہی ہوگی۔بیوہ  کو  نکاح کے موقع پر مہر کے علاوہ جو  زیورات سسرال والوں کی طرف  سے دیئے گئے وہ بیوہ کی ہے۔اللہ تعالی کا ارشاد ہیں :"{ وَلَكُمْ نِصْفُ مَا تَرَكَ أَزْوَاجُكُمْ إِن لَّمْ يَكُن لَّهُنَّ وَلَدٌ ۚ فَإِن كَانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ ۚ مِن بَعْدِ وَصِيَّةٍ يُوصِينَ بِهَا أَوْ دَيْنٍ ۚ وَلَهُنَّ الرُّبُعُ مِمَّا تَرَكْتُمْ إِن لَّمْ يَكُن لَّكُمْ وَلَدٌ ۚ فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم ۚ مِّن بَعْدِ وَصِيَّةٍ تُوصُونَ بِهَا أَوْ دَيْنٍ ۗ وَإِن كَانَ رَجُلٌ يُورَثُ كَلَالَةً أَوِ امْرَأَةٌ وَلَهُ أَخٌ أَوْ أُخْتٌ فَلِكُلِّ وَاحِدٍ مِّنْهُمَا السُّدُسُ ۚ فَإِن كَانُوا أَكْثَرَ مِن ذَٰلِكَ فَهُمْ شُرَكَاءُ فِي الثُّلُثِ ۚ مِن بَعْدِ وَصِيَّةٍ يُوصَىٰ بِهَا أَوْ دَيْنٍ غَيْرَ مُضَارٍّ ۚ وَصِيَّةً مِّنَ اللَّهِ ۗ وَاللَّهُ عَلِيمٌ حَلِيمٌ}." (سورة النساء(12))ترجمہ :" اور تم کو آدھا ملیگا اس ترکہ کا جو تمھاری بیبیاں چھوڑ جاویں اگر ان کے کچھ اولاد نہ ہو اور اگر ان بی بیوں کے کچھ اولاد ہو تو تم کو ان کے تر کہ سے چوتھائی ملےگا وصیت نکالنے کے بعد کہ وہ اس کی وصیت کر جائیں یا دین کے بعد اور ان بیبیوں کو چوتھائی ملے گا اس ترکہ کا جس کو تم چھوڑ جاؤ ۔ اگر تمھارے کچھ اولاد نہ ہو ۔ اور اگر تمھارے کچھ اولاد ہو تو ان کو تمھارے تر کہ سے آٹھواں حصہ ملے گا وصیت نکالنے کے بعد کہ تم اس کی وصیت کر جاؤ یا دین کے بعد ۔ اور اگر کوئی میت جس کی میراث دوسروں کو ملے گی خوا ہ وہ (میت) مرد ہو یا عورت ایسا ہو جس کے نہ اصول ہوں نہ فروع ہو اور اس کے ایک بھائی یا ایک بہن ہو تو ان دونوں میں سے ہر ایک کو چھٹا حصہ ملےگا پھر اگر یہ لوگ اس سے زیادہ ہوں تو وہ سب تہائی میں شریک ہونگے وصیت نکالنے کے بعد جس کی وصیت کی جاوے یا دین کے بعد بشرطیکہ کسی کو ضرر نہ پہنچاوے یہ حکم کیا گیا ہے خدا تعالیٰ کی طرف سے اور الله تعالیٰ خوب جاننے والے ہیں حلیم ہیں ۔ (بیان القرآن)".مرقاة المفاتيح شرح مشكاة المصابيح  میں ہے:"أقارب من جهة الأب، قال النووي رحمه الله: ‌قد ‌أجمعوا ‌على ‌أن ‌ما ‌بقي بعد الفرائض فهو للعصبات يقدم الأقرب فالأقرب فلا يرث عاصب بعيد مع وجود قريب".‌‌[باب الفرائض، 2022/5، ط : دار الفكر]فتاوی شامی میں ہے:"كل أحد يعلم الجهاز للمرأة إذا طلقها تأخذه كله، وإذا ماتت يورث عنها."(باب المہر،158/3، ط:سعید)       وفیه أیضاً:"قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ليلة العرس ويسمى في العرف صبحة، فإن كل ذلك تعورف في زماننا كونه هدية لا من المهر، ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضاً."( کتاب النکاح، باب المہر، 153/3،ط: سعید)وفیه أیضاً:"و المعتمد البناء على العرف كما علمت."( باب المہر،157/3، ط؛ سعید)  فتاوی عالمگیری  میں ہے:"وإذا بعث الزوج إلى أهل زوجته أشياء عند زفافها، منها ديباج فلما زفت إليه أراد أن يسترد من المرأة الديباج ليس له ذلك إذا بعث إليها على جهة التمليك، كذا في الفصول العمادية."(الفصل السادس عشر فی جہاز البنت،327/1، ط: رشیدیۃ)فقط والله أعلم
                                                  
عنوان: صرف ایک بہن کی موجودگی میں چچاکی اولاد کو میراث ملے گی
سوال: بھائی فوت ہوا جس کی بیوی بھائی سے پہلے وفات پاگئی ،والدین بھی وفات پاگئے، دادا بھی فوت ہو چکا ہے،صرف ایک بہن زندہ ہے باقی متوفی کی بہنیں فوت ہو چکیں ہیں ان بہنوں کی اولاد موجودہیں، متوفی کا چچا بھی پہلے فوت ہو چکا ہے البتہ چچا کی اولاد مرد اور خواتین ہیں؟؟ وراثت چچا کے بچوں کو ملے گی یا نہیں؟
جواب: صورتِ مسئولہ میں مرحوم کے ورثاء میں صرف ایک بہن اور چچا کی اولاد ہے تو ایسی صورت میں مرحوم کی آدھی جائیداد مرحوم کی بہن کو ملے گی اور بقیہ آدھی جائیداد مرحوم کے چچا زاد بھائیوں میں برابر تقسیم ہوگی، چچازادبہنوں کو حصہ نہیں ملے گا ، باقی ترکہ کی تقسیم ورثاء (چچازادبھائیوں) کی تفصیل بتاکر معلوم کی جاسکتی ہے۔ قرآن مجید میں ہے:"يَسْتَفْتُونَكَ قُلِ اللَّهُ يُفْتِيكُمْ فِي الْكَلَالَةِ ۚ إِنِ امْرُؤٌ هَلَكَ لَيْسَ لَهُ وَلَدٌ وَلَهُ أُخْتٌ فَلَهَا نِصْفُ مَا تَرَكَ ۚ وَهُوَ يَرِثُهَا إِن لَّمْ يَكُن لَّهَا وَلَدٌ ۚ فَإِن كَانَتَا اثْنَتَيْنِ فَلَهُمَا الثُّلُثَانِ مِمَّا تَرَكَ ۚ وَإِن كَانُوا إِخْوَةً رِّجَالًا وَنِسَاءً فَلِلذَّكَرِ مِثْلُ حَظِّ الْأُنثَيَيْنِ ۗ يُبَيِّنُ اللَّهُ لَكُمْ أَن تَضِلُّوا ۗ وَاللَّهُ بِكُلِّ شَيْءٍ عَلِيمٌ"(سورة النساء؛ آيت: 176) "ترجمہ:لوگ آپ سے حکم دریافت کرتے ہیں ۔ آپ فرمادیجئے کہ اللہ تعالی تم کو کلالہ کے باب میں حکم دیتا ہے۔ اگر کوئی مختص مر جائے جس کے اولاد نہ ہو ( اور نہ ماں باپ ) اور اس کی ایک عینی یا علاتی بہن ہو تو اس کو اس کے تمام ترکہ کا نصف ملے گا اور وہ شخص اس اپنی بہن کا وارث ہوگا ۔ ( وہ بہن مر جائے اور ) اس کے اولاد نہ ہو اور والدین بھی نہ ہوں اگر ایسی چند بہنیں دو ہوں ( یا زیادہ) تو ان کو اس کے کل ترکہ میں سے دو تہائی ملیں گے اور اگر وارث بھائی بہن ہوں مرد اور عورت تو ایک مرد کو دو عورتوں کے حصہ کےبرابر ملے گا اللہ تعالیٰ تم سے (دین کی باتیں ) اس لئے بیان کرتے ہیں کہ تم گمراہی میں نہ پڑو اور اللہ تعالی ہر چیز کو خوب جانتے ہیں (ماخوذ از بیان القرآن ،ص:445:مکتبہ رحمانیہ)"صحیح مسلم  میں ہے :"حدثنا عبدالأعلى بن حماد وهو النرسي : حدثنا وهيب عن ابن طاوس، عن أبيه، عن ابن عباس رضي الله عنهما قال: قال رسول الله صلى الله عليه وسلم: ( ألحقوا الفرائض بأهلها فما بقي فهو لأولى رجل ذكر )"( صحیح مسلم:باب الحقوا الفرائض باھلھا،فمابقی فلاولی رجل ذکر،ج:5،ص:155،رقم الحدیث:4138،ط:مکتبۃ البشری) "ترجمہ:عبدالا علی بن حماد نرسی، وہیب، ابن طاوس بواسطه اپنے والد ، حضرت ابن عباس رضی اللہ تعالیٰ عنہما سے روایت کرتے ہیں انہوں نے بیان کیا کہ رسول اللہ صلی اللہ علیہ وسلم نے ارشاد فرمایا کہ حصہ والوں کو ان کے حصے دے دو پھر جو بچے وہ اس شخص کا ہے جو میت سے سب سے زیادہ قریب ہے۔"الدرالمختار وحاشیۃ ابن عابدین میں ہے:"قاله المصنف في شرحه قلت: وفي إطلاقه نظر ظاهر لتصريحهم بأن ابن الأخ لا يعصب أخته كالعم لا يعصب أخته وابن ‌العم لا يعصب أخته وابن المعتق لا يعصب أخته بل المال للذكر دون الأنثى لأنها من ذوي الأرحام قال في الرحبية:وليس ابن الأخ بالمعصب … من مثله أو فوقه في النسب(قوله: لتصريحهم إلخ) حاصله كما في السراجية والملتقى أن من لا فرض لها من الإناث وأخوها عصبة لا تصير عصبة بأخيها وقدمناه منظومابخلاف ابن الابن وإن سفل فإنه يعصب من مثله أو فوقه ممن لم تكن ذات سهم ويسقط من دونه."(ج:10ص،534،ط:دارالکتب العلمیۃ)فتاوی ہندیہ میں ہے:'' وباقي العصبات ينفرد بالميراث ذكورهم دون أخواتهم، وهم أربعة أيضاً: العم وابن العم وابن الأخ وابن المعتق، كذا في خزانة المفتين''.(ج: 6،ص:501،ط:دارالکتب العلمیۃ)فقط واللہ اعلم
                                                  
عنوان: کلالہ کی میراث کی تقسیم
سوال: ایک شخص ہے، اس کے نہ ماں باپ ہیں، نہ بیوی، نہ اولاد کوئی ہے، 2 چچا ہیں، 5 بھائی ہیں اور 2 بہنیں ہیں، ان میں سے کس کو وراثت ملے گی؟ اور کتنی ملے گی؟
جواب: صورت مسئولہ میں مذکورہ شخص کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو تو اسے کل مال سے اداکرنے کے بعد اور اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 12 حصوں میں تقسیم کرکے 2 حصے ہر ایک بھائی کو اور ایک حصہ ہر ایک بہن کو ملے گا ۔جب کہ مرحوم کے چچاوں کا کوئی حصہ نہیں ہوگا ،البتہ اگر بہن بھائی  ان کو میراث میں سے کچھ دینا چاہیں تو دے سکتے ہیں ۔صورت تقسیم یہ ہے :میت۔۔۔12بھائی بھائیبھائیبھائیبھائیبہنبہن2222211فیصد کے اعتبار سے 16.66 فیصد ہر ایک بھائی کو اور 8.33 فیصد ہر ایک بہن کو ملےگا ۔فقط واللہ  اعلم
                                                  
عنوان: شوہر، دو بیٹوں اور بیٹیوں میں تقسیم میراث
سوال: میری والدہ کا تقریباً دو سال پہلے انتقال ہو گیا ہے ، جس گھر میں ہم رہ رہے ہیں وہ میری والدہ کے نام پر ہے ، ہم شریعت کے مطابق اس کی تقسیم چاہتے ہیں ،ان کے ورثا ء  ميں شوہر (ہمارے والد )،ہم دو بھائی اور دو بہنیں ہیں ، میراث کس تناسب سے تقسیم ہوگی؟
جواب: صورتِ مسئولہ میں مرحومہ  کے ترکہ کی تقسیم کا طریقہ یہ ہے کہ مرحومہ  کے حقوق ِمتقدمہ  یعنی   مرحومہ  پر کوئی  قرضہ ہے  تو اس کو ادا کرنے  کے بعد  اگر مرحوم   نے کوئی  جائز وصیت کی ہے تو اس کو ایک تہائی سے نافذکرنے کے بعد  باقی منقولہ وغیر منقولہ ترکہ  کو (8)حصوں میں تقسیم کر کےمرحومہ کے شوہر کو 2 حصے ، اور مرحومہ کے ہر ایک بیٹے کو 2 حصے ، اور ہر ایک بیٹی کو 1 حصہ ملے گا۔صورتِ تقسیم یہ ہوگی :میت(والدہ )4 / 8شوہر بیٹابیٹابیٹیبیٹی1322211فی صد کے اعتبار سے 25 فی صد کے مرحومہ کے شوہر کو ، اور 25 فی صد مرحومہ کے ہر ایک بیٹے کو ، اور 12.5 فی صد ہر ایک بیٹی کو ملیں گے ۔ نوٹ : واضح رہے کہ یہ میراث کا یہ حکم اس صورت میں ہے کہ جب مرحومہ کے والدین حیات نہ ہو ، اور اگر مرحوم کے والدین حیات ہوں تو اس صورت میں یہ حکم نہیں ہو گا ۔فقط واللہ اعلم
                                                  
عنوان: میراث کی تقسیم مع چند امور کی وضاحت کے ساتھ
سوال: کیا فرماتے ہیں مفتیان کرام اس مسئلے کے بارے میں میں کہ ایک شخص فوت ہو گیا اس کے ورثاء میں ایک بیوہ،  دو بیٹے اور چھے بیٹیاں ہیں وراثت کی تفصیل یہ ہے،  کہ دس مرلہ زمین مرحوم نے خود خریدی تھی اور اس پر دو کمرے بھی تعمیر کرائے تھے اس وقت تک مرحوم خود کماتے تھے اور نفع ونقصان کے مالک خود تھے پھر اس کے بعد تمام معاملات بیٹوں کے ہاتھ میں آ گئے ، پھر دس مرلہ زمین اور اس پر چھ کمرے مع برآمدا اور بیت الخلاء وغیرہ بیٹوں نے ہی تعمیر کرائے، اس وقت مرحوم بذات خود کوئی کام نہیں کرتے تھےاور ان کو جیب خرچ بھی بیٹے دیتے تھے اور شادی بیاہ اور دیگر معاملات بھی بیٹے خود سنبھالتے تھے اور دیگر معاملات میں بھی والد مرحوم بیٹوں کے ساتھ شریک نہیں تھے اوربعدوالی 10 مرلہ زمین خریدنا اور تعمیر بھی بیٹوں نے خود ہی کرائی تھی اسی طرح مکانات کی تعمیر میں دونوں بھائیوں کی بیویوں کا زیور دو تولے سات ماشے شامل کیا گیا تھا اب سوال یہ ہے ہے کہ مرحوم کی وراثت کتنے مال اور جائیداد میں جاری ہوگی صرف اسی دس مرلے میں جو مرحوم نے خود خریدے تھے یا سارے بیس مرلوں اور مکانات میں جو بیٹوں نے خریدے اور تعمیر کرائے اسی طرح عورتوں نے اپنا زیور جو مکانات کی تعمیر میں لگایا اس کا کیا حکم ہے؟واضح رہے کہ یہ ان کے جہیز کا زیور تھا اسی طرح ایک اور بات کی وضاحت بھی ضروری ہے کہ والد مرحوم اپنے چھوٹے بیٹے کی مٹھائی کی دکان پر بیٹھا کرتے تھے لیکن یہ بیٹھنا بطور شرکت کے نہ تھا بلکہ صرف بیٹے کے تعاون کے لیے تھا ورنہ دکان کے نفع و نقصان اور دیگر معاملات کا بیٹا خود ذمہ دار تھا اور کھانا وغیرہ دونوں بیٹوں اور والدین کا اکٹھے ایک ہی جگہ ایک ہی گھر پکتا تھا اور بڑا بھائی بھی اپنی کمائی چھوٹے بھائی کے ہاتھ میں دیتا تھا اور تمام معاملات کو چھوٹا بھائی ہی سنبھالتا تھا اور دونوں بھائیوں کی رہائش وغیرہ اور کھانا تو مشترکہ تھا لیکن بڑا بھائی اخراجات کی مد میں معمولی رقم دیتا تھا اور دیگر اضافی اخراجات سے خود کو بری الذمہ قرار دیتا تھا تو اب اس ساری صورتحال کو سامنے رکھتے ہوئے حکم شرعی سے آگاہ فرمائیں کہ مذکورہ وراثت ورثاء میں کیسے تقسیم ہو گی ۔تنقیح :1: بیٹوں نے جودس مرلے زمین خرید کراس میں تعمیرات کی ہیں وہ والدکے کاروبارکی آمدنی سے کی ہے ؟2:دونوں بھائیوں کی بیویوں کاجوزیورشامل ہے وہ کس نیت سے شامل کی گئی تھی؟ قرض ؟ شراکت ؟ یاکوئی اورنیت؟3: چھوٹے بیٹےکی مٹھائی کی دکان ذاتی رقم سے تھی یاوہ والدکے کاروبارسے تھی؟جواب تنقیح:1 دونوں بھائیوں نے بعد والی دس مرلہ زمین اور تعمیر اپنی رقم سے ہی کی تھی نہ کہ والد کی رقم سے۔2۔ دونوں عورتوں سے زیور بطور قرض لیا گیا تھا۔3۔ ابتداء میں دوکان والد صاحب اور چھوٹے بیٹے کی مشترک تھی لیکن بعد میں والد صاحب نے دکان بالکلیہ چھوٹے بیٹے کے حوالے کر دی تھی اور خود اس سے بالکل کنارہ کش ہوگئے تھے۔
جواب: 1:مذکورہ پہلی صورت میں اگر بیٹوں نے اپنا الگ کاروبار اپنے پیسوں سے شروع کیا تھا،تو اس كي دو و صورتیں هيں، اگر کہ یہ تعمیرات والد کے ساتھ بطور تعاون  (چھ کمرے مع برآمدہ وغیرہ) کیے تھےتو ایسی صورت میں یہ تعمیراتی اخراجات تبرع شمار ہوگا،تعمیر کرنے والوں کو کچھ نہيں ملے گا،اور اگر بطور تعاون کے نہ ہو  تو پھر تعمیر کا خرچہ ملے گا، يعني   گھر بنانے میں جتنی رقم خرچ ہوئی ہے اتنی رقم ملے گی،اور يه پورا  گھر والد کے ترکہ میں تقسیم ہو گا اور تمام وارثوں کو شریعت کے مطابق حصہ ملے گا۔اور اگر یہ کاروبار والد صاحب کا تھا، مذکورہ دو بیٹوں نے اس کو آگے بڑھایا تھا، تو یہ  تمام کے تمام  کاروبار والد  کی  ترکہ شمار ہوگا، اب اگر ان پیسوں سے یہ تعمیرات کی تھيں،  تو یہ تعمیرات بھی والد صاحب کی ملکیت شمار ہوگی،اور اس صورت ميں بھی پورے کے پورا گھر بطور ترکہ شرعی حساب سے تقسیم کرنا ضروری ہے۔نیز بیٹوں نے جو زمین اپنے پیسوں سے خریدی تھی،وہ تو بلا شبہ بیٹو ں کی ملکیت شمار ہوگی،لیکن اگر والد کے کاروبار کو آگے بڑھایا تھا،اور والد کے کاروبار  کے پیسوں سےیہ زمین خریدی گئی ،تو پھریہ زمین بھی والد کا ترکہ  شمار ہوگی۔2: مذکورہ عورتوں سے جو زیور بطور قرض لیا گیا، ان کو زیورات یا ان کی موجودہ قیمت  بھی مرحوم کے بعد کل  متروکہ مال سے اد اکیا جائے گا۔3:دکان جب باپ بیٹے کے درمیان  مشترک  تھی، تو دونوں اپنے حصے کے بقدر مالک ہیں، مرحوم کا حصہ مرحوم کا ترکہ شمار ہوکر  ورثاء میں تقسیم ہوگا۔باقی  مرحوم کی جائیداد منقولہ وغیر منقولہ   کو  ورثاء  میں   تقسیم کرنے کا شرعی طریقہ یہ ہے  کہ مرحوم  کی جائیداد سے حقوقِ متقدمہ یعنی تجہیز وتکفین کا خرچہ نکالنے کے بعد،اگر مرحوم کے ذمہ پر قرض ہے تو قرض   ادا کرنے کے بعد اوراگر مرحوم نے کوئی جائز وصیت کی ہو تو اس کو باقی مال کے ایک تہائی میں نافذ کرنے کے بعد    ،  باقی کل جائیدادِ  کو (80) حصوں میں تقسیم کرکے(10) حصے مرحوم کےبیوہ  کو (14)   حصے مرحوم کے ہر ایک بیٹے کواور(7) حصے ہر ایک بیٹی کو  ملے گا۔طریقہ  تقسیم یہ ہے:مرحوم:8/ 80بیوہبیٹابیٹابیٹیبیٹیبیٹیبیٹیبیٹیبیٹی17101414777777فیصد کے اعتبار سے  مرحوم کے بیوہ کو 12.5فیصداور ہر ایک بیٹے 17.5فیصد اور ہر ایک بیٹی کو 8.75 فیصد ملے گا۔ فتاوی تنقیح الحامدیہ  میں ہے۔"(سئل) في رجل بنى بماله لنفسه قصرا في دار أبيه بإذنه ثم مات أبوه عنه وعن ورثة غيره فهل يكون القصر لبانيه ويكون كالمستعير؟(الجواب) : نعم كما صرح بذلك في حاشية الأشباه من الوقف عند قوله كل من بنى في أرض غيره بأمره فهو لمالكها إلخ ومسألة ‌العمارة ‌كثيرة ‌ذكرها في الفصول العمادية والفصولين وغيرها وعبارة المحشي بعد قوله ويكون كالمستعير فيكلف قلعه متى شاء."﴿تنقیح الحامدیه،  کتاب العاریة ، ج:2، ص:81 ،  ط:دار المعرفة ﴾"درر الحكام شرح غرر الأحكام "میں ہے:"أن الديون تقضى بأمثالها."(الكتاب الرابع عشر الدعوى، (المادة 1613) الدعوى هي طلب أحد حقه من آخر في حضور القاضي، ج:2 ص:261، ط: دار إحياء الكتب العربية)سراجی میں ہے:"قال علماؤنا رحمهم الله: تتعلق بتركة الميت حقوق أربعة مرتبتة: الأول: يبدأ بتكفينه وتجهيزه من غيره تبذير ولاتقتير، ثم تقضى ديونه من جميع ما بقي من ماله، ثم تنفذ وصاياه من ثلث مابقي بعد الدين، ثم يقسم الباقي بين ورثته بالكتاب والسنة وإجماع الأمة."(السراجي في الميراث، ص:5، 6، ط:مكتبة البشرى)فقط واللہ اعلم
                                                  
عنوان: مرحومہ والدہ کے متروکہ پیسے صدقہ جاریہ کے کسی کام میں خرچ کرنا
سوال: میری پیاری والدہ کا انتقال پچھلے ماہ ہوا، وہ کچھ رقم چھوڑ کر گئیں تھیں اور کہہ گئیں تھیں کہ ان کا کفن دفن اس رقم سے کیا جائے، مگر کفن دفن  کا خرچہ ہم نے خود ہی کردیا تھا، اب اُس رقم کا کیا مصرف ہے؟ اور اُس کا کیا کِیا جائے کہ والدہ کو قیامت تک ثواب ملتا رہے؟اس کے علاوہ بہترین صدقہ جاریہ کا بھی بتا دیں۔
جواب: صورتِ مسئولہ میں والدہ کی متروکہ مذکورہ رقم شرعاً ورثاء کا حق ہے، لہذا مرحومہ  کے شرعی ورثاء میں تمام افراد عاقل و بالغ ہیں ، توتمام ورثاء کی اجازت و رضامندی سےوہ رقم اجتماعی طور پر مرحومہ کی جانب سے صدقہ جاریہ  کے طور پر کسی جگہ بھی خرچ کی جاسکتی ہے، اور اگر کوئی وارث نابالغ ہو، یا پھر کوئی بالغ وارث اپنے حصہ کا مطالبہ کرے تو اُس کو مذکورہ رقم میں سےاُس کا شرعی حصہ ادا کرنا ضروری ہے۔فتاوی شامی میں ہے:"(قوله الخالية إلخ) صفة كاشفة لأن تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض ،ج:6،ص:759،ط:سعید)مرحومہ والدہ کے ایصال ثواب کے لیے صدقہ جاریہ کے لیے ایسے کام کا انتخاب کرنا بہتر ہے، جس کی لوگوں کو ضرورت زیادہ ہو اور نفع عام ہو،  علماء فرماتے ہیں کہ  صدقہ افضل ہونا کسی ا یک چیز میں منحصر نہیں، بلکہ علاقے ، زمانے اور لوگوں کے اعتبار سے یہ مختلف ہوتا رہتا ہے،جیسا کہ     ایک حدیثِ مبارک  معلوم ہوتا ہے کہ نبی کریمﷺ نے  میت  کے لیے بہترین صدقہ (مخلوق کو )  پانی فراہم  کرنا قرار دیا۔ اور یہ اس  لیے فرمایا کہ  وہاں پانی کی قلت    اور گرمی کی شدت کی وجہ سے اس وقت زیادہ ضرورت پانی کی تھی، لہٰذا اس موقع پر پانی کا صدقہ کرنا زیادہ افضل قرار دیا۔ جب کہ دیگر روایات سے دیگر چیزوں کا صدقہ افضل معلوم ہوتا ہے،اپنے حالات کے لحاظ سےاس کا فیصلہ  خود کرلیاجائے،  البتہ کچھ بہتر صورتیں ذکر کی جاتی ہیں:1۔ مسجد یا دینی مدرسے کے لیے زمین وقف کی جائے۔2۔ مسجد کی تعمیر میں حصہ لیا جائے۔3۔ایسی جگہ کنواں کھدوایا جائے جہاں پانی کی ضرورت ہو۔ الغرض جن کاموں میں طویل ثواب کی امید ہو وہ کام کریں، جب تک صدقہ جاریہ والی چیز رہے گی ثواب بھی جاری رہے گا۔مرقات میں ہے:"(وعن سعد بن عبادة قال: يا رسول الله إن أم سعد) أراد به نفسه ( «ماتت، فأي الصدقة أفضل» ؟) أي لزوجها (قال: الماء) إنما كان الماء أفضل لأنه أعم نفعا في الأمور الدينية والدنيوية خصوصا في تلك البلاد الحارة، ولذلك من الله تعالى بقوله: {وأنزلنا من السماء ماء طهورا} [الفرقان: 48] كذا ذكره الطيبي، وفي الأزهار: الأفضلية من الأمور النسبية، وكان هناك أفضل لشدة الحر والحاجة وقلة الماء."(مرقاة المفاتيح شرح مشكاة المصابيح (4 / 1342), (باب فضل الصدقة), كتاب الزكاة, الناشر: دار الفكر، بيروت - لبنان)وفيه ايضا:"(جارية) يجري نفعها فيدوم أجرها كالوقف في وجوه الخير، وفي الأزهار قال أكثرهم: هي الوقف وشبهه مما يدوم نفعه، وقال بعضهم: هي القناة والعين الجارية المسبلة. قلت: وهذا داخل في عموم الأول، ولعلهم أرادوا هذا الخاص لكن لا وجه للتخصيص."(كتاب العلم، الفصل الأول، ج:1، ص:285،ط: دار الفكر)شرح النووی  ميں ہے:"قال العلماء معنى الحديث أن عمل الميت ينقطع بموته وينقطع تجدد الثواب له إلا في هذه الأشياء الثلاثة لكونه كان سببها فإن الولد من كسبه وكذلك العلم الذي خلفه من تعليم أو تصنيف وكذلك الصدقة الجاريةوهي ‌الوقف."(كتاب الوصية، باب ما يلحق الإنسان من الثواب بعد وفاته،ج:11، ص:85، ط:دار إحياء التراث العربي)فقط والله اعلم
                                                  
عنوان: میت کے ورثاء میں پچاس لاکھ روپے ترکہ کی تقسیم
سوال: 50 لاکھ روپے تقسیم کرنے ہیں، ورثاء میں  والدہ، تین بھائی اور تین بہنیں ہیں،راہ نمائی فرمائیں۔
جواب: آپ کے سوال میں میت و ورثاء کے درمیان نسبت / رشتہ واضح نہیں، اگر مذکورہ ورثاء سے مراد میت کی بیوہ اور اولاد ہے تو صورتِ مسئولہ میں مرحوم کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی کفن دفن کے اخراجات نکالنے کے بعد اگر مرحوم نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی تمام ترکہ منقولہ و غیرمنقولہ کے 72 حصے کرکے 9 حصے بیوہ کو، 14-14 حصے ہر ایک بیٹے کو اور 7-7 حصے ہر بیٹی کو ملیں گے۔تقسیم کی صورت مندرجہ ذیل ہے:میت:72/8بیوہبیٹابیٹابیٹابیٹیبیٹیبیٹی179141414777مثلاً 100 روپے میں سے 12.50 روپے بیوہ کو، 19.44 روپے ہر بیٹے کو اور 9.72 روپے ہر بیٹی کو ملیں گے۔اس طرح پچاس لاکھ میں سے625000.00 روپے مرحوم کی بیوہ کو، 972222.216 ہر ایک بیٹے کو اور 486111.108 ہر ایک بیٹی کو ملیں گے۔نوٹ:سوال میں ذکر کردہ ورثاء میت کی بیوہ اور اولاد  اور ان کے علاوہ میت کے انتقال کے وقت اس کے والدین میں سے کوئی ایک یا کوئی وارث زندہ نہ ہو تو مذکورہ تقسیم درست ہوگی، بصورتِ دیگر سوال دوبارہ مکمل وضاحت کے ساتھ لکھ کر دارالافتاء سے رجوع کریں۔فقط واللہ أعلم
                                                  
عنوان: لڑکی کے انتقال کے بعد اس کا جہیز ترکہ میں شمار ہوگا
سوال: لڑکی کی فوتگی کے بعد اس کے جہیز پر کس کا حق ہے؟ سسرال والے جہیز نہیں دےرہےہیں ۔ فتوی کی صورت میں رہنمائی کریں
جواب: صورتِ مسئولہ میں لڑکی کے انتقال کے بعد اس کا جہیز اور دیگر ملکیتی سامان اس فوت شدہ لڑکی کا ترکہ شمار ہوگا، جو اس  کے شرعی ورثاء میں شریعت کے مطابق تقسیم ہوگا، لہذا  سسرال والوں کا اس پر قبضہ کرنا  جائز نہیں  ہے۔ نوٹ: لڑکی کے شرعی ورثاء کی تفصیلات بتاکر ترکہ کی تقسیم پوچھی  جاسکتی  ہے۔ التعریفات للجرجانی میں ہے:"التركة: في اللغة ما يتركه الشخص ويبقيه، وفي الاصطلاح: ما ترك الإنسان صافيًا خاليًا عن حق الغير".(باب التاء، ص:56، ط:دار الکتب العلمية)فتاوی شامی میں ہے:"(قوله الخالية إلخ) صفة كاشفة لأن تركه الميت من الأموال صافيا عن تعلق حق الغير بعين من الأموال". (کتاب الفرائض، ج:6، ص:659، ط:سعید)فقط واللہ اعلم
                                                  
عنوان: میراث کی تقسیم
سوال: بندہ کے دادا نے ایک عدد مکان بطور میراث چھوڑا ہے، ورثاء میں والد صاحب کو ملا کر 4 بھائی ہیں اور 3 پھوپھیاں ہیں، البتہ ایک پھوپھی کا انتقال دادا، دادی کے انتقال کے بعد ہوا ہے، مکان 77000000  میں فروخت ہوا ہے، شریعت مطہرہ کے مطابق اس رقم کی ورثاء میں تقسیم کیسے ہوگی؟ براہ کرم رہنمائی فرمائیں!
جواب: صورت  مسئولہ میں دادا مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق  متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ  کوئی قرض ہو تو اسے کل مال  سے ادا کرنے کے بعد ،اگر مرحوم کے ذمہ کوئی قرض ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو  11 حصوں میں تقسیم کرکے   مرحوم کے ہر بیٹے کو 2 حصے اور ہر ایک بیٹی کو ایک حصہ ملے گا ۔صورت تقسیم یہ ہے :میت۔۔۔11بیٹابیٹابیٹابیٹابیٹیبیٹیبیٹی222211177000000روپے میں سے مرحوم کے ہر ایک بیٹے کو 14000000روپے اور 7000000روپے ہر ایک بیٹی کو ملیں گے ۔باقی جس بیٹی کا انتقال دادا،دادی کے بعد ہوا ہے ،اس کے ورثاء کی تفصیل لکھ کر سوال دوبارہ ارسال کریں ۔فقط واللہ اعلم
                                                  
عنوان: بیٹے کا حصہ بیٹی کے مقابلہ میں دوگنا ہے
سوال: اگر باپ نےترکہ میں ایک لاکھ روپیہ چھوڑا ہو توایک بیٹے اور ایک بیٹی کو کتنا کتنا ملے گا؟
جواب: واضح رہے کہ میراث کی تقسیم میں بیٹے کا حصہ بیٹی کے مقابلہ میں دوگنا ہوتا ہے، لہذا صورتِ مسئولہ میں اگر کسی شخص کا انتقال ہوا اور اس کے ورثاء میں صرف ایک بیٹا اور ایک بیٹی ہے،بیوہ، والدین  وغیرہ میں سے کوئی نہیں  ہے  اور حقوقِ متقدمہ (تجہیز و تکفین کے اخراجات کی ادائیگی اور قرض ہو تو اس کی ادائیگی اور کوئی جائز وصیت کی ہو تو بقیہ ایک تہائی ترکے سے اس) کی ادائیگی  کے بعد کل ترکہ 100000 روپے  ہو تو  بیٹے کو 66666.66 روپے اور بیٹی کو 33333.33 روپے ملیں گے ۔قرآن مجید میں ہے:"يُوْصِيْكُمُ اللّٰهُ فِيٓ أَوْلٰدِكُمْ لِلذَّكَرِ مِثْلُ حَظِّ الْأُنْثَيَيْنِ" [النساء: 11]" فقط واللہ اعلم
                                                  
عنوان: والد کے علاج پر لگائی گئی رقم کو ترکہ سے وصول کرنا
سوال: کیا فرماتے ہیں مفتیان کرام اس مسئلے کے بارے میں کہ میرے والد کا انتقال ہوا کچھ مہینے پہلے انہوں نے  ترکے میں اور چیزوں کے ساتھ ایک گاڑی بھی چھوڑی ہے، میرے بڑے بھائی کہہ رہے ہیں کہ گاڑی میری ہے اس لیے کہ میں نے والد صاحب پر بیماری کی حالت میں پیسے  خرچ کیے ہیں اور اس خرچ کی زیادہ سے زیادہ مقدار ڈیڑھ لاکھ روپے ہے اور گاڑی کی قیمت تقریبا ساڑھے سات لاکھ ہو گئی ہے، اب پوچھنا یہ  ہے کہ کیا یہ گاڑی میراث میں تقسیم ہوگی یا نہیں اور بڑے بھائی کا یہ کہنا ہے کہ یہ میری ہے درست ہے یا نہیں؟جب کہ ہم ان کے علاج پر  خرچ شدہ پیسے میں اپنا حصہ دینے کو تیار ہیں۔
جواب: صورتِ  مسئولہ میں اگرمذکورہ بیٹے نے والد کی بیماری میں  قرض  کی صراحت کے ساتھ  رقم خرچ کی تھی  تو میراث تقسیم کرنے سے پہلے مذکورہ رقم لینے کا حق دار ہوگا  اور اگر  قرض کی صراحت یا واپسی کے معاہدہ کے بغیر والد کے علاج پر رقم خرچ کی تھی تو یہ رقم بیٹے کی طرف سے اپنے والدپر تبرع و احسان ہوگا، اس صورت میں اس رقم کو میراث سے لینے کا حق دار نہیں ہوگا،لہذا والد کی  مذکورہ گاڑی ان کے ترکہ میں ہی شامل ہوگی ، بڑے بھائی کا علاج پر خرچ کی گئی رقم کے بدلہ  گاڑی کو لینا درست نہیں۔فتاوی ہندیہ میں ہے:"ثم بالدين و أنه لايخلو إما أن يكون الكل ديون الصحة أو ديون المرض، أو كان البعض دين الصحة والبعض دين المرض، فإن كان الكل ديون الصحة أو ديون المرض فالكل سواء لايقدم البعض على البعض، و إن كان البعض دين الصحة و البعض دين المرض يقدم دين الصحة إذا كان دين المرض ثبت بإقرار المريض، وأما ما ثبت بالبينة أو بالمعاينة فهو و دين الصحة سواء، كذا في المحيط."(كتاب الفرائض،ج:6،ص:497، ط:دار الکتب العلمیة)فقط واللہ اعلم
                                                  
عنوان: زندگی میں مال دے کر میراث نہ ملنے کا معاہدہ کرلینے کے بعد اس سے رجوع کا حکم
سوال: ایک شخص نے اپنے ایک بیٹے زید کے دباؤ میں آکر دوسرے بیٹے خالد کو زندگی میں کچھ رقم دی اور اسٹامپ پیپر پر لکھوالیا کہ اس رقم کے بعد تمہیں میری جائیداد میں حق نہیں ہوگا، اور اس تحریر پر کوئی گواہ وغیرہ بھی نہیں لیے، کچھ عرصے بعد حالات معمول پر آئے تو والد نے روتے ہوئے خالد کے قدم پکڑ کر خود کہا کہ اس اسٹامپ کا کوئی اعتبار نہیں ہے، تم میرے وارث ہو، اور میرے بعد وراثت میں حق دار ہوگے، زید نے کہا کہ آپ نے پیپر پر لکھوالیا تھا، والد نے کہا: بیٹا اس کا کوئی اعتبار نہیں ہے، اس پر گواہ بھی نہیں ہیں، اور وہ میں نے بڑے بیٹے زید کے دباؤ کی وجہ سے کیا تھا، وہ پیپر میں تمہیں خود دے دوں گا تم اسے اپنے ہاتھ سے پھاڑ دینا، یہ کہنے کے چند دن بعد والد کا انتقال ہوگیا۔اب زید نے خالد کو گھر بار اور تمام جائیداد سے بے دخل کردیا ہے، وراثت کئی کروڑ میں ہے، جب کہ خالد کو چند لاکھ روپے دیے گئے تھے، اور خالد اب بھی اس پر آمادہ ہے کہ جو رقم مجھے دی تھی وہ وراثت میں شامل کرکے مجموعی ترکہ تقسیم کیا جائے، مذکورہ بالا معاملات، یعنی دست برداری کے کاغذ اور والد کے اس سے رجوع کرنے پر کوئی گواہ نہیں ہے، بلکہ یہ والد اور بیٹے خالد کے درمیان کا معاملہ ہے، اور خالد نے جو تفصیل بیان کی ہے وہ اللہ کو حاضر ناظر جان کر کی ہے۔اب مفتیانِ کرام سے درخواست ہے کہ فتویٰ صادر فرمائیں کہ کیا والد ایک مرتبہ وراثت سے دست برداری کے کاغذ پر دستخط لینے کے بعد، خود ہی اسے کالعدم قرار دے کر بیٹے کو وراثت دینے کا وعدہ کرلے، تو مذکورہ دست برداری معتبر رہے گی؟ نیز جب خالد پہلے دی گئی رقم کو ترکے میں شامل کرکے مجموعی تقسیم پر راضی ہے تو کیا اسے وراثت کا حق ہوگا؟
جواب: صورتِ مسئولہ میں اگر واقعۃً مذکورہ دست برداری (تخارج) کا معاملہ والد صاحب نے خود ہی اپنی زندگی میں ختم کردیا تھا، نیز خالد بھی اب صرف وہ حصہ بطورِ میراث لینے اور رکھنے پر راضی نہیں ہے، جو کہ والد نے اسے زندگی میں دیا تھا، تو ایسی صورت میں مذکورہ دست برداری کا معاملہ شرعاً ختم ہوچکا ہے، زید کے لیے تمام وراثت پر خود قبضہ کرلینا اور اپنے بھائی خالد کو اس کا حصہ نہ دینادرست نہیں ہے،زید پر اپنے بھائی خالد کو اس کا مکمل شرعی حصہ ادا کرنا لازم ہے، بصورتِ دیگر آخرت کی سخت پکڑ اور ممکنہ طور پر دنیا کی پکڑ کا بھی اندیشہ ہے۔باقی  والد صاحب نے اگر پورا معاملہ ہی ختم کردیا تھا، تو خالد کو پہلےدیے ہوئے پیسوں کی حیثیت صرف اور صرف ہبہ (گفٹ) کی ہوگی، جس کی وجہ سے اس کے مالِ میراث میں سے اتنے حصہ کو منہا نہیں کیا جاسکتا، تاہم اگر خالد خود اپنے حصہ میں سے اتنی رقم چھوڑنے پرراضی ہو، تو یہ بھی درست ہے۔ حاشية ابن عابدين میں ہے:"قال القهستاني: واعلم أن ‌الناطفي ذكر عن بعض أشياخه أن المريض إذا عين لواحد من الورثة شيئا كالدار على ‌أن ‌لا ‌يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا اهـ."(ص:٦٥٥، ج:٦، کتاب الوصایا، ط: ایج ایم سعید)لسان الحکام   میں ہے:"وفي خزانة الأكمل قال أبو العباس ‌الناطفي رأيت بخط بعض مشايخنا رحمهم الله تعالى رجل جعل لأحد بنيه دارا بنصيبه على ‌أن ‌لا ‌يكون له بعد موت الأب ميراث جاز وأفتى به الفقيه أبو جعفر محمد ابن اليماني أحد أصحاب محمد بن شجاع البلخي وحكى ذلك عن أصحاب احمد بن أبي الحارث وأبي عمر والطبري انتهى."(ص:٣٧٣، الفصل التاسع عشر فی الهبة، ط:البابي، حلبي)درر الحكام في شرح مجلة الأحكام میں ہے:"ومعنى ‌الإقالة، هو رفع وإزالة العقد أي فسخه سواء كان العقد بيعا أو إجارة أو أي عقد من العقود الأخرى اللازمة وذكر ‌الإقالة هنا لا يستدل منه بأنها مختصة بالبيع فهي كما تقع في البيع تقع أيضا في غيره من العقود اللازمة." (ص:١٣٠، ج:١،الکتاب الأول البيوع، المادة: ١٦٣، ط: دار الجيل)بدائع الصنائع میں ہے:"وأما حكم ‌الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه عليه الصلاة والسلام أنه قال: من ‌غصب شبرا من أرض طوقه الله تعالى من سبع أرضين يوم القيامة . . . (وأما) الذي يرجع إلى الدنيا، فأنواع: بعضها يرجع إلى حال قيام المغصوب، وبعضها يرجع إلى حال هلاكه، وبعضها يرجع إلى حال نقصانه، وبعضها يرجع إلى حال زيادته (أما) الذي يرجع إلى حال قيامه فهو وجوب رد المغصوب على الغاصب."(ص:١٤٨، ج:٧،كتاب الغصب، فصل في حكم الغصب، ط: دار الكتب العلمية)فقط والله أعلم
                                                  
عنوان: بیوہ ، ایک بیٹی ، ایک بھائی  اور چار بہنوں میں تقسیمِ میراث
سوال: میت کے ورثاء میں ایک بیوہ ، ایک بیٹی ، ایک بھائی اور چار بہنیں ہوں تو ہر ایک کا کتنا حصہ ہوگا؟
جواب: صورت مسؤلہ میں مرحوم کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحوم کے ذمے کوئی قرض ہو تو وہ ادا کرنے کے بعد،اور  اگر مرحوم نے کوئی جائز وصیت کی ہو تو باقی ترکہ کے ایک تہائی  میں اسے نافذ کرنے کے بعد، باقی کل ترکہ منقولہ و غیرمنقولہ  کو16  حصوں میں تقسیم کر کےدو حصے بیوہ کو، آٹھ حصے بیٹی کو، دو حصے بھائی کو اور ایک ایک حصہ ہر ایک بہن کو ملے گا۔صورتِ تقسیم یہ ہے:8 / 16 بیوہبیٹیبھائیبہن بہنبہنبہن1432821111یعنی فیصد کے اعتبار سے 100 روپے میں سے 12.5 روپے بیوہ کو، 50 روپے بیٹی کو، 12.5 روپے بھائی کو اور 6.25 روپے ہر ایک بہن کو ملیں گے۔فقط واللہ اعلم
                                                  
عنوان: میت کی بیوہ، چار بیٹیوں اور ایک بھائی میں وراثت کی تقسیم
سوال: عبداللہ کی وفات کے بعد ورثاء میں اس کی بیوہ، چار بیٹیاں اور ایک بھائی ہے، پانچ ایکڑ رقبہ کی تقسیم کیسے کی جاۓگی؟
جواب: صورتِ مسئولہ میں مرحوم کے ترکہ کی تقسیم کا طریقہ یہ ہےکہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات ادا کرنے کے بعد ، اگر مرحوم کے ذمہ کوئی قرض ہوتو کل مال سے اس قرض کو ادا کرنے کے بعد، اگر  مرحوم نے کوئی جائز  وصیت کی ہو تو کل مال کے ایک تہائی حصہ میں سے اسے نافذ کرنے کے بعد باقی تمام ترکہ منقولہ و غیر منقولہ کو 24 حصو ں میں تقسیم کرکے مرحوم کی بیوہ کو 3 حصے، ہر ایک بیٹی کو 4-4حصے اور بھائی کو 5 حصے ملیں گے۔صورتِ تقسیم یہ ہوگی:میت(مرحوم)۔ مسئلہ : 24بیوہبیٹیبیٹیبیٹیبیٹیبھائی344445یعنی فیصد کے اعتبار سے 12.5 فیصد مرحوم کی بیوہ کو،  16.666 فیصد مرحوم کی ہر ایک بیٹی کو اور 20.833 فیصد مرحوم کے بھائی کو ملیں گے۔فقط واللہ أعلم
                                                  
عنوان: والد کی حیات میں جائیداد میں حصہ طلب کرنا
سوال: میرے والد صاحب نے دو شادیاں کی تھیں میری والدہ کو طلاق ہوئی ہے، میں اپنے ماں سے ایک بیٹا ہوں میں اپنے ماں کے ساتھ اپنے ماموں کے گھر رہ رہا ہوں میری دوسری سو تیلی ماں سے میرے 7 بھائی 2 بہنیں ہیں، میرے والد صاحب مجھے جائیداد میں حصہ نہیں دے رہا کہ میں اپنا گھر بنالوں شریعت میں اس کا کیا حکم ہے میرا جائیداد میں حصہ ہے اگر ہے تو کتنا؟
جواب: صورتِ  مسئولہ میں سائل کے  والد اگر اپنی زندگی میں جائیداد تقسیم کر رہے ہیں تو سب اولاد کو برابر حصہ دینا چاہیے، بعض کو دینا اور بعض کو محروم کرناشرعًا جائز نہیں ،تاہم سائل کو والد کی حیات میں ان سے جائیداد مانگنے کا اختیار نہیں۔البحرالرائق ميں هے:"و في الخلاصة: المختار التسوية بين الذكر و الأنثى في الهبة."(كتاب الهبة، هبة الأب لطفلة: 7/ 288، ط: دار الكتب الإسلامي)فقط واللہ اعلم
                                                  
عنوان: سوتیلی والدہ کے ترکہ میں میراث کا حکم
سوال: میرے والد صاحب محکمہ پولیس میں آفیسر تھے، 2011 میں میری والدہ کا انتقال ہوا تو والد صاحب نے 2012 میں دوسری شادی کی، 2021 میں میرے والد صاحب کا بھی انتقال ہوا، والد کی پہلی بیوی سے ہم چار بھائی اور چار بہنیں ہیں، اور دوسری بیوی سے کوئی اولاد نہیں ہے، والد صاحب نے جب جائیداد تقسیم کی تو والد کی دوسری بیوی یعنی ہماری سوتیلی ماں کے حصے میں ایک دکان آئی، اب 2023 میں ہماری سوتیلی ماں کا بھی انتقال ہوا ،سوتیلی ماں کی کوئی اولاد نہیں ہے،لیکن ان کی بیوہ والدہ، دو بھائی اور دو بہنیں ہیں،میرا سوال یہ ہے کہ سوتیلی ماں کو جو دکان ملی تھی، اب ان کے انتقال کے بعد یہ دکان کس کی ملکیت ہے؟
جواب: صورتِ مسئولہ میں  سائل کی سوتیلی والدہ مرحومہ  کا ترکہ ان کے شرعی ورثاء   یعنی   مرحومہ کی والدہ اور حقیقی بہن بھائیوں  میں  ان کے شرعی حصوں کے تناسب سے تقسیم  ہوگا ،سائل اور سائل کے بہن بھائیوں کا ان  کے ترکہ میں کوئی حق وحصہ نہیں  ہے۔اور مرحومہ کے ترکہ کی تقسیم کا    طریقہ یہ ہے کہ سب سے پہلےمرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحومہ کے ذمہ کسی کا کوئی قرض ہو تو  اسے ادا کرنے کے بعد، اگر مرحومہ نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ وغیر منقو لہ  کو36حصوں میں تقسیم کر  کے6حصے  مرحومہ کی   والدہ کو،10 حصےکر کے    مرحومہ      کےہر ایک  بھائی کو اور5 حصے کر کے  مرحومہ  کی  ہر ایک  بہن کو  ملیں گے۔صورتِ تقسیم یہ ہے:میت: 6/ 36والدہبھائیبھائیبہنبہن156101055یعنی فیصد کے اعتبار سے 16.66فیصد  مرحومہ کی والدہ کو،27.77 فیصد  مرحومہ کے   ہر ایک بھائی کو،13.88فیصد  مرحومہ کی  ہر ایک بہن    کو ملیں گے۔ بدائع الصنائع میں ہے:"‌لأن ‌الإرث ‌إنما ‌يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»."(كتاب الحدود، فصل في شرائط جواز إقامة الحدود، ج:7، ص:57، ط: دار الكتب العلمية)تبیین الحقائق میں ہے:"(والأخوات لأب وأم كبنات الصلب عند عدمهن) أي عند عدم البنات وبنات الابن حتى يكون للواحدة النصف، وللثنتين الثلثان، ومع الإخوة لأب وأم للذكر مثل حظ الأنثيين لقوله تعالى {قل الله يفتيكم في الكلالة إن امرؤ هلك ليس له ولد وله أخت فلها نصف ما ترك وهو يرثها إن لم يكن لها ولد فإن كانتا اثنتين فلهما الثلثان مما ترك وإن كانوا إخوة رجالا ونساء فللذكر مثل حظ الأنثيين} [النساء: 176]."(كتاب الفرائض، أحوال الأم في الميراث، الأخوات لأب وأم أحوالهن في الميراث، ج:6، ص:233،236، ط: دار الكتاب الإسلامي)فقط والله أعلم
                                                  
عنوان: وراثت موت کے بعد تقسیم ہوتی ہے
سوال: اگر کوئی شخص اپنے بیٹوں کو وراثت دیے بغیر مرجائے تو مرنے والے کے بیٹے کے بیٹے  کے لیے کیا حکم ہے؟
جواب: کسی شخص کی  وراثت اس کے مرنے کے بعد ہی تقسیم ہوتی ہے،اور مورث کی  وفات کے وقت جس قدر شرعی ورثاء   موجود ہوں ان میں وراثت تقسیم ہوگی،نیز ملحوظ رہے کہ بیٹوں کی موجودگی میں پوتے محروم ہوتے ہیں،باقی  ترکہ میں ورثاء کے حصے معلوم کرنے کے لیے، مورث کے انتقال کے وقت موجود ورثاء کی تفصیل بتاکر  کسی مستند   دارالافتاء کی طرف رجوع کرسکتے ہیں۔حاشية ابن عابدين  میں ہے  :"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض،ج:6،ص:758، ط: سعید)فقط والله اعلم
                                                  
عنوان: بیوہ اور چار بیٹوں میں میراث کی تقسیم
سوال: ہم چار بھائی  اور ایک امی ہیں والدکےدو مکان  اور دو دکانیں ہیں اس کی تقسیم کا طریقہ کیا ہے؟
جواب: صورت مسؤلہ میں  کوئی وضاحت نہیں کہ سائل کےوالد  حیات ہیں یا نہیں؟اگر والد  وفات پاچکے ہیں تو اس صورت میں حکم یہ ہے کہ:  میت کے  کل ترکہ میں سے میت کےحقوقِ متقدمہ یعنی کفن دفن کا خرچہ الگ کیاجائے،اس کے بعد اگر میت پر کسی کا قرضہ ہوتومابقیہ مال سے اس کو ادا کیا جائے،پھر اگر میت نے کوئی جائز وصیت کی ہو توایک تہائی مال سے اس کو نافذ کیا جائے ،اس کے بعدبقیہ ترکہ کو32حصوں میں تقسیم کیا جائے ،اس میں سے 4حصے بیوہ کو اور 7۔7حصے ہر  ہر بیٹے کو دیئے جائیں گے۔صورت ِتقسیم  یہ ہوگی:32/8بیوہبیٹابیٹابیٹابیٹا1747777فیصدی اعتبار سے صورت ِتقسیم یوں  ہوگی:بیوہ کو12.50٪اور ہر بیٹے  کو21.85٪دئیےجائیں گے۔فقط واللہ اعلم
                                                  
عنوان: تخارج
سوال: زید کا انتقال ہو ا، اس نے اپنے ورثہ میں تین بیٹیاں اور ایک بیٹا چھوڑا ہے، زید کے ترکہ میں کچھ مکان، دکان، زمین اور کیش ہے، اب اگر مکان ،دکان اور زمین کی مارکیٹ ویلیو لگوانے کے بعد جو رقم بنی اور موجودہ کیش جمع کیا جائے تو بیٹیوں کے حصے میں تقریباً 50، 50 لاکھ اور بیٹے کے حصے میں ایک کروڑ آتا ہے، اب اگر بیٹیاں یہ کہتی ہیں کہ ہمارے حصے میں آنے والے 50 لاکھ میں سے ہمیں 10 لاکھ دے دو باقی ہم اپنا حصہ چھوڑتی ہیں تو کیا اس طرح صلح کے ذریعے ترکہ کی تقسیم جائز ہوگی؟
جواب: شریعتِ مطہرہ نے ورثاء کے  حصے  مقرر کیے ہیں ،اورمال  وراثت میں   ہر وارث کا حق ہے ،لیکن اگر کوئی  وارث اپنے شرعی مقررہ حصےکو جانتے ہوئے اس  کےعوض کچھ مال  پر صلح کرنا چاہے،جب کہ بقیہ تمام ورثاء اس پر راضی ہوں تو ایسا کرنا شریعت کی  رو سے  بالکل جائز ہے ،جیسا  كہ حضرت تماضر بنت أصبغ رضی اللہ عنہا(زوجۂ حضرت عبد الرحمن بن عوف رضی اللہ تعالیٰ عنہ )  کے بارے منقول ہے کہ انہوں نے اپنے شرعی حصے کے عوض، (83000)تریاسی ہزار دراہم یا دنانیر پر صلح کی تھی   ، اس صورت کو  اصطلاح ِمیراث میں   "تخارج "کہتے ہیں ،لہٰذا صورت مسئولہ میں جب  بیٹیوں میں سے ہر ایک کو اپنا شرعی مقررہ حصہ معلوم ہے اور وہ کچھ رقم لے کر باقی سے دست دستبردار ہونا چاہتی ہیں تو ایسا کرنا جائز ہوگا، البتہ یہ ضروری ہے کہ یہ عمل بہنوں کی دلی رضامندی سے ہو ۔فتاوی شامی میں ہے : "شرع في مسألة ‌التخارج فقال (ومن صالح من الورثة) والغرماء على شيء معلوم منها (طرح) أي اطرح سهمه من التصحيح وجعل كأنه استوفى نصيبه (ثم قسم الباقي من التصحيح) أو الديون (على سهام من بقي منهم) فتصح منه كزوج وأم وعم فصالح الزوج على ما في ذمته من المهر وخرج من بين الورثة فاطرح سهامه من التصحيح وهي ثلاثة واقسم باقي التركة وهي ما عدا المهر بين الأم والعم أثلاثا بقدر سهامهما من التصحيح قبل ‌التخارج وحينئذ يكون سهمان للأم وسهم للعم ولا يجوز أن يجعل الزوج كأن لم يكن لئلا ينقلب فرض الأم من ثلث أصل المال إلى ثلث أصل الباقي لأنه حينئذ يكون للأم سهم وللعم سهمان وهو خلاف الإجماع قاله السيد وغيره."(كتاب الفرائض،باب التخارج، ص:811،ج:6،ط:سعيد)فتح القدیر میں ہے:"والأصل في جواز التخارج ما روى محمد بن الحسن في الأصل في أول كتاب الصلح عن أبي يوسف عمن حدثه عن عمرو بن دينار عن ابن عباس: أن إحدى نساء ‌عبد ‌الرحمن بن عوف صالحوها على ثلاثة وثمانين ألفا على أن أخرجوها من الميراث."(كتاب الصلح،فصل في التخارج،ص:440،ج:8،ط:دار الفكر)المبسوط للسرخسی میں ہے:"وعن عمرو بن دينار أن إحدى نساء ‌عبد ‌الرحمن بن عوف ‌صالحوها على ثلاثة وثمانين ألفا على أن أخرجوها من الميراث وهي ‌تماضر كان طلقها في مرضه فاختلف الصحابة - رضوان الله عليهم - في ميراثها منه، ثم ‌صالحوها على الشطر وكان له أربع نسوة فحظها ربع الثمن وهو جزء من اثنين وثلاثين جزءا فصالحوها على نصف ذلك وهو جزء من أربعة وستين جزءا وأخذت بهذا الحساب ثلاثة وثمانين ألفا."(كتاب الصلح،ص:136،ج:20،ط:دار المعرفة،بيروت)فقط والله أعلم
                                                  
عنوان: ورثا کا مرحوم کے سیونگ اکاؤنٹ سے سودی رقم وصول کرلینے کے بعد سودی رقم کی حتمی مقدار معلوم نہ ہونے کا حکم
سوال: میرے والد محترم کا انتقال ہوا ہے میرے والد کا بینک میں ایک اکاؤنٹ تھا والد کے وفات کے بعد بینک سے میں نے سارے پیسے نکالے جو کہ 9 لاکھ تھے میں نے شرعی طریقے سے سب تقسیم کیے اور سب بہنوں نے اپنے پیسے میرے پاس بطور امانت رکھ لیے میرے چار بھائی اور پانچ بہنیں ہیں سب شادی شدہ ہیں بھائی سب اکٹھے رہتے ہیں والدہ کے ساتھ ہم چار بھائیوں کے حصے کی رقم پر ہم نے ایک دوکان ڈالی جس پر دو لاکھ کا خرچہ آیا ہم سے دو لاکھ دوکان میں خرچ ہو گے اس کے بعد ہمیں معلوم ہوا کہ والد صاحب کا بینک اکاؤنٹ تو سیوینگ تھا ہم نے بینک سٹاٹمنٹ لی جس سے معلوم ہوا کہ والد صاحب نے اکاؤنٹ جون 2003 میں کھولا تھا اور والد صاحب اس میں پیسے ڈالتے اور نکال تھے اور بینک سے ہمیں 2012 سے پہلے کی سٹاٹمنٹ نہیں مل رہی ہے وہ کہہ رہیں ہیں کہ اس سے پہلے کا ریکارڈ کمپیوٹر میں نہیں آرہاہے 2012 سے 2023 تک سٹاٹمنٹ کے مطابق 9 لاکھ روپے میں پروفٹ جو آیا ہے وہ 543000 ہے اب 2003 سے 2011 تک کا سٹاٹمنٹ نہیں مل رہا والد صاحب کے اکاؤنٹ میں 2012 کے سال کا پروفٹ 25000 ہزار آیا ہے اور 2023 سال کا پروفٹ 130000 ہزار آیا ہے اب یہ پروفٹ کا پیسہ تو سود ہے اب بقایا 2003 سے 2011 تک کیسے حساب لگائیں جس سے والد صاحب کا سود کا گناہ ختم ہو جائے اور ہم بھائیوں نے جو دوکان میں دو لاکھ استعمال کیے سود کے پیسے اس کا ہم نے پختہ ارادہ کیا ہوا ہے کہ ہم اس دوکان کے پروفٹ سے 2 لاکھ روپے حسب توفیق ہر روز یا ہر مہینے غریبوں میں تقسیم یا استعمال کریں گے کیا یہ طریقہ تقسیم یا استعمال صحیح ہے سود کے پیسوں کا جو ہم سے استعمال سے ہوئے ہیں
جواب: 1۔ اصل حکم تو یہ تھا کہ آپ سیونگ اکاؤنٹ کی سودی رقم بینک سے وصول ہی نہ کرتے، البتہ اگر آپ لوگوں نے لاعلمی کی وجہ سے اصل رقم مع سودی رقم کے وصول کرلی ہے اور   آپ لوگوں کو 2003 سے 2011 کے درمیان اضافہ شدہ سود کی رقم کی حتمی مقدار معلوم نہیں ہوسکتی ہو تو ایسی صورت میں غالب گمان کے مطابق عمل کرنا پڑے گا، یعنی آپ لوگ 2012 سے 2023 کے دوران اضافہ شدہ سودی رقم سے خود بھی اور بینک کے عملہ سے مدد لے کر اندازہ لگانے کی کوشش کریں کہ 2003 سے 2011 کے دوران اضافہ شدہ سود کی رقم کتنی ہوگی، پھر اس اندازے کے مطابق احتیاطا کچھ رقم بڑھاکر سودی رقم متعین کرلیں اور پھر ہر وارث کے حصے میں تقسیم کے تناسب سے جتنی سودی رقم آئی ہو وہ اسے ثواب کی نیت کیے بغیر صدقہ کردے۔ فتاوی شامی میں ہے :"وفي الأشباه الحرمة تنتقل مع العلم إلا للوارث إلا إذا علم ربه. قلت: ومر في البيع الفاسد لكن في المجتبى مات وكسبه حرام فالميراث حلال ثم رمز وقال لا نأخذ بهذه الرواية وهو حرام مطلقا على الورثة فتنبه.(قوله: إلا إذا علم ربه) أي رب المال فيجب على الوارث رده على صاحبه (قوله: وهو حرام مطلقا على الورثة) أي سواء علموا أربابه أو لا فإن علموا أربابه ردوه عليهم، وإلا تصدقوا به كما قدمناه آنفا عن الزيلعي.أقول: ولا يشكل ذلك بما قدمناه آنفا عن الذخيرة والخانية لأن الطعام أو الكسوة ليس عين المال الحرام فإنه إذا اشترى به شيئا يحل أكله على تفصيل تقدم في كتاب الغصب بخلاف ما تركه ميراثا فإنه عين المال الحرام وإن ملكه بالقبض والخلط عند الإمام فإنه لا يحل له التصرف فيه أداء ضمانه، وكذا لوارثه ثم الظاهر أن حرمته على الورثة في الديانة لا الحكم فلا يجوز لوصي القاصر التصدق به ويضمنه القاصر إذا بلغ تأمل (قوله: فتنبه) أشار به إلى ضعف ما في الأشباه ط."(كتاب الحظر والإباحة، فصل في البيع، 6/ 385، ط: سعید)معارف السنن میں ہے :"قال شيخنا:ويستفاد من كتب فقهائناكالهدايه وغيرها:أن من ملك بملك خبيث ،ولم يمكنه الرد إلي المالك ،فسبيله التصدق علي الفقراء....قال:والظاهر أن المتصدق بمثله ينبغي أن ينوي به فراغ ذمته ،ولايرجو به المثوبة".(أبواب الطهارة ،باب ماجاء:لاتقبل صلاة بغير طهور،1/ 34 ط: المكتبة  الاشرفيه)فقط والله أعلم
                                                  
عنوان: شوہر کی وفات کے بعد کسی دوسرے شخص سے نکاح کرنے سے مرحوم کی وراثت سے بیوہ کا حصہ ساقط نہیں ہوتا
سوال: ایک شخص کا انتقال ہوگیا،اس کی بیوہ نے دوسری جگہ شادی کرلی،معلوم یہ کرنا ہے کہ اس کی بیوی اور بیٹی کو اس کی وراثت میں سے حصہ ملے گا یا نہیں؟
جواب: مذکورہ شخص کی بیوہ اور بیٹی کو اس کے مرحوم سابقہ شوہر کی  وراثت سے حصہ ملے گا،بیوہ کاسابقہ شوہر کی وفات کے بعد کسی دوسرے شخص سے نکاح کرنے سے مرحوم سابقہ شوہر کے ترکہ سے اس کا حصہ وراثت ساقط نہیں ہوگا۔باقی بیوہ اور بیٹی کا متعین شرعی حصہ معلوم کرنے کے لیے مرحوم کے تمام ورثاء  تفصیلاً  بیان کرکے سوال دوبارہ جمع کراسکتے ہیں۔الدر المختار وحاشیہ ابن عابدین میں ہے:"(ويستحق الإرث) ولو لمصحف به يفتى وقيل لا يورث وإنما هو للقارئ من ولديه صيرفية بأحد ثلاثة (برحم ونكاح) صحيح فلا توارث بفاسد ولا باطل إجماعا."کتاب الفرائض،ج6،ص762،ط؛سعید)فقط واللہ اعلم
                                                  
عنوان: بیوی کا بطور تعاون گھر خریدنے میں شوہر کے ساتھ پیسے ملانا
سوال: 1)میرے شوہر کا دس مہینے پہلے انتقال ہو گیا ہے،میرے مرحوم شوہر نے میرے نام ایک مکان لیا ہے،جس میں پیسے کم پڑ رہے تھے تو میں نے اپنے زیورات بیچ کر ملائے تھے،گھر میں شراکت داری کی کوئی بات نہیں ہوئی تھی ،بس یہ بات ہوئی تھی کہ  گھر خریدنے میں پیسے کم پڑ رہے تھےتو میں نے کہا کہ میں زیور بیچ کر پیسے دے دیتی ہوں ،انہوں نے میرے نام گھر خریدا اور کہا کہ گھر اب تمہارا ہے،میرے شوہر کے ورثاء میں  بیوہ ،2 بہنیں ہیں،والدین کا پہلے انتقال ہو گیا تھا، اولاد نہیں ہے۔2)میرے شوہر کرایہ  کا جنرل اسٹور چلاتے تھے، جس پر ایک لڑکا بچپن سے کام کرتا تھا ،اب اس کی شادی بھی ہوگئی ہے،کام وہی چلا رہا ہے،میرے شوہر اسے اپنا بیٹا کہتے تھے،شوہر نے زندگی میں دکان اس کے سپرد کردی تھی اور وہ اپنا اور ہمارا خرچہ اٹھاتا رہا،میرے شوہر نے ایک دفعہ کہا تھاکہ تم اگر اس مکان کو بیچو تو اس لڑکے کو بھی دینا،تو کیا اس لڑکے کا حق شرعی طور پر بنتاہے؟وضاحت:سائلہ پہلے اپنے شوہر کےساتھ سسرال میں رہتی تھی،پھر مذکورہ گھر سائلہ کے نام خریدا گیا اور دونوں میاں بیوی  اس میں منتقل ہوگئے۔
جواب: 1)صورتِ مسئولہ میں جب کہ  سائلہ نے اپنے شوہر کو گھر خریدنے  کے لئے پیسے  قرض یا شراکت کی صراحت کے بغیر  بطور تعاون دیے تھے ،تو  یہ رقم ان کے شوہر کے ساتھ تبرع اور احسان شمار ہوگا،لہذا سائلہ اس رقم کو  شوہر کے ترکہ میں سے نہیں لےسکتی،جب کہ مذکورہ گھر جسے سائلہ کے شوہر نے ان کے نام لیاتھااورخرید کر یہ کہا تھا یہ گھر تمہارا ہے،پھر اس گھر میں  منتقل ہوگئے تھے،یہ ہبہ (گفٹ) کے حکم میں ہے اور سائلہ کی ملکیت ہے،اس میں سائلہ کے شوہر کے دیگر ورثاء کا حق نہیں ۔سائلہ کے شوہر کے ترکہ کی تقسیم کا طریقہ یہ ہے کہ  سائلہ کے شوہر کی تمام منقولہ اور غیر منقولہ جائیداد کی مالیت لگا کر 8 حصوں میں تقسیم کر کےمرحوم کی بیوہ  کو 2 حصے اور  مرحوم کی ہر ایک بہن کو 3 حصے ملیں گے،صورتِ تقسیم یہ ہوگی:(میت:شوہر)4 / 8بیوہبہنبہن13233یعنی 100 روپے میں سے بیوہ کو 25 روپے اور ہر ایک بہن کو 37.5 روپے ملیں گے۔2)مذکورہ لڑکا جسے سائلہ کے شوہر نے گھر بیچ کر کچھ دینے کا کہا تھا،چوں کہ یہ نہ مرحوم کا شرعی وارث ہے اور نہ ہی مرحوم نے اس کے حق میں  وصیت کی ہے،لہذا مذکورہ گھر میں مذکورہ لڑکے کا کوئی حصہ نہیں،البتہ مرحوم کا یہ کہنا کے"تم اگر اس مکان کو بیچو تو اس لڑکے کو بھی دینا"  وعدہ شمار ہو گا اور سائلہ کو چاہیے کہ جب گھر فروخت کرے تو اس میں سے جو چاہے اپنی خوشی سے مذکورہ لڑکے کو  دے دے۔فتاوی عالمگیری میں ہے:"وفي المنتقى عن أبي يوسف - رحمه الله تعالى - لا يجوز للرجل أن ‌يهب ‌لامرأته ولا أن تهب لزوجها أو لأجنبي دارا وهما فيها ساكنان، وكذلك للولد الكبير، كذا في الذخيرة."(كتاب الهبة،الباب الثاني،ج:4،ص:380،ط:رشیدیہ)الدر المختار میں ہے:"وركنها قوله: وأوصيت بكذا لفلان وما يجري مجراه من الألفاظ المستعملة فيها." (کتاب الوصایا،ج6،ص:650،ط:سعید)درر الحکام میں ہے:(هبة دار مشتراة قبل‌القبض) متعلق بالهبة (تجوز) يعني إذا‌اشترى‌دارا فقبل أن‌يقبضها وهبها لآخر جازت الهبة لما عرفت أن التصرف في العقار قبل‌القبض يجوز."(كتاب الهبة،باب الرجوع في الهبة،ج:2،ص:221،ط:دار إحياء الكتب العربية)موسوعۃ فقھیہ کویتیہ میں ہے:"أوجب الإسلام الوفاء بالعهد، والتزمه رسول الله صلى الله عليه وسلم، في جميع عهوده، تحقيقا لقوله تعالى: وأوفوا بعهد الله إذا عاهدتم ونفى الدين عمن لا عهد له فقال صلى الله عليه وسلم لا دين لمن لا عهد له  ومن صور التزامه العهد: وفاؤه بالوثيقة التي عقدها لليهود عندما هاجر إلى المدينة، وصلح الحديبية. وغيرهما،ومن صور الوفاء بالعهد. ما يعهد به الحاكم إلى من بعده، كما عهد أبو بكر إلى عمر - رضي الله عنهما - وعهد عمر إلى أهل الشورى رضي الله عنهم  ونقض العهد محرم قطعا."(‌‌عهد،ج:31،ص:34،ط:وزارة الأوقاف والشئون الإسلامية - الكويت)فقط واللہ اعلم
                                                  
