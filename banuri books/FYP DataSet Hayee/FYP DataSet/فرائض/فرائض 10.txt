عنوان: مقتول کے جرمانہ کی رقم کا حق دار کون ہے؟ / مقتول کی ماں کے پاس موجود سونے پر زکوۃ کا حکم
سوال: ایک شخص کو کسی جھوٹے جرم میں قتل کیا گیا، بعد ازاں جرگہ نے تحقیق کے بعد قاتل کو قصوروار ٹھہرایا اور مقتول کو بے  قصور، اس کے بعد جرگہ والوں نے قاتل پر مالی جرمانہ لگایا ،جو مقتول کی ماں کو دیا گیا۔ اب سوال یہ ہے کہ اس مال کا کیا کیا جاۓ؟ آیا یہ ماں کی ملکیت ہے یا گھر کے دوسرے افراد بھی اس مال میں شامل ہیں؟ نیز ماں کے پاس کچھ سونا بھی ہے تو زکوۃ کس حساب سے تقسیم ہوگی؟ جرمانہ والی رقم ماں کے پاس ہے۔
جواب: ۱۔واضح رہے کہ قتل  دو مردوں کی گواہی یا قاتل کے اقرار سے ثابت ہوتا ہے ، لہذا صورتِ مسئولہ میں اگر مالی جرمانے سے مراد قتل کے شرعی ثبوت کے بعد جرگہ والوں کا قاتل پر  بدلِ صلح مقرر کرنا ہے تو اس  بدلِ صلح میں تمام شرعی ورثاء کا حق ہے  اور یہ  رقم مقتول کے تمام شرعی ورثاء میں ان کے حصوں کے بقدر تقسیم ہوگی، والدہ اکیلی اس رقم  کی مالک نہیں ہے۔۲۔  مقتول کی والدہ کے پاس موجود سونا اور بدلِ صلح میں اس کے حصے کو ملا کر مجموعہ ساڑھے باون تولہ چاندی کی قیمت کو پہنچ رہا  ہوتو مقتول کی والدہ پر زکوۃ لازم ہوگی    ۔فتاو ی عالمگیری میں ہے:"يجوز الصلح عن جناية العمد والخطأ في النفس وما دونها إلا أنه لو صالح في العمد على أكثر من الدية جاز، كذا في الاختيار شرح المختار، ويكون المال حالا على الجاني في ماله دون العاقلة، كذا في الحاوي."(کتاب الصلح، الباب الثانی عشر فی الصلح عن الدماء و الجراحات جلد ۴ ص:۲۶۰ ط:دارالفکر)فتاوی عالمگیری میں ہے:"ثم يقسم الباقي بين الورثة على سهام الميراث."(کتاب الفرائض ، الباب الثانی فی ذوی الفروض جلد ۶ ص : ۴۴۷ ط : دار الفکر)فتاوی عالمگیری میں ہے:"وتضم ‌قيمة ‌العروض إلى الثمنين والذهب إلى الفضة قيمة كذا في الكنز. حتى لو ملك مائة درهم خمسة دنانير قيمتها مائة درهم تجب الزكاة عنده خلافا لهما، ولو ملك مائة درهم وعشرة دنانير أو مائة وخمسين درهما وخمسة دنانير أو خمسة عشر دينارا أو خمسين درهما تضم إجماعا كذا في الكافي."( کتاب الزکوۃ ، الباب الثالث فی زکوۃ الذهب و الفضة و العروض جلد ۱ ص : ۱۷۹ ط : دارالفکر)البحرالرائق میں ہے:"‌أن ‌الزكاة ‌تجب في النقد كيفما أمسكه للنماء أو للنفقة."(کتاب الزکاۃ ، شروط وجوب الزکاۃ، ج: ۲ ص : ۲۲۲ ط : دار الکتاب الإسلامي)فقط و اللہ اعلم
                                                  
عنوان: دادا کی میراث میں بہو اور پوتے،پوتیوں کے حصے کا حکم
سوال: باپ کے انتقال کے بعد دادا کی جائیداد ميں اس کے بيوی بچوں کے حصہ کا کيا شرعی حکم ہے ؟جب کہ دادا ،دادی زندہ ہوں۔
جواب: صورتِ مسئولہ میں والد کی زندگی میں انتقال کرنے والے بیٹے کی اولاد اور بیوہ کا مرحوم کے والد کی جائیداد میں بطورِ وراثت حصہ نہیں ہوتا،البتہ اگر دادا اپنے پوتوں ،پوتیوں اور بہو کو زندگی میں کچھ دےکر قبضہ میں دےدیں یا ان کے لیے ایک تہائی جائیداد میں وصیت کرلے تو ان کو دادا کی جائیداد سے  حصہ ملے گا ورنہ نہیں۔صحیح البخاری میں ہے  :"وقال زيد: «ولد الأبناء بمنزلة الولد، إذا لم يكن دونهم ولد ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن»."(كتاب الفرائض،باب ميراث إبن الإبن،529/2،ط:رحمانية)تکملۂ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(كتاب الفرائض،باب ألحقوا الفرائض بأهلها،15/2،ط:دارالقلم،دمشق)المحیط البرھانی میں ہے:"فإن اجتمع أولاد الصلب وأولاد الابن فإن كان في أولاد الصلب ذكر فلا شيء لأولاد الابن ذكورا كانوا، أو إناثا أو مختلطين لأن الذكر من أولاد الصلب مستحق لجميع المال باعتبار حقيقة الاسم، وعند العمل بالحقيقة يسقط اعتبار المجاز فإن الجمع بين الحقيقة والمجاز في لفظ واحد في حالة واحدة متعذر...والدليل عليه أن أولاد الابن يدلون بالابن ويرثون بمثل نسبه فيحجبون به كالأجداد بالأب والجدات بالأم."(كتاب الفرائض،باب الأولاد،141/29،ط:دار المعرفة)فقط والله أعلم
                                                  
عنوان: بیوہ ، تین بیٹے اور پانچ بیٹیوں کے ما بین میراث کی تقسیم
سوال: میرے والد کا انتقال اگست 2021 میں ہو گیا تھا۔ میں ان کی سب سے بڑی اولاد ہوں میری والدہ حیات ہیں ہم مجھ سمیت 3 تین بھائی اور 5 پانچ بہنیں ہیں۔ والد صاحب نے نو لاکھ نقد رقم چھوڑی ہے۔ مہربانی فرما کر کس کو کتنی رقم دینی ہے بتا دیں ۔
جواب: صورت مسئولہ میں مرحوم کی جائیداد کی تقسیم کا شرعی طریقہ یہ ہے کہ سب  سے پہلے مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اس کی ادائیگی کے بعداور  اگر مرحوم نے کوئی جائز وصیت کی ہوتو اسے ایک تہائی مال میں سے نافذ کرنے کے بعد باقی کل جائیداد منقولہ و غیر منقولہ کو  88 حصوں میں تقسیم کر کے 11 حصے مرحوم کی بیوہ کو اور 14 ، 14 حصے مرحوم کے ہر ایک بیٹے کو اور 7 ، 7 حصے ہر ایک بیٹی کو ملیں گے۔صورت تقسیم یہ ہے:88/8بیوہ بیٹا بیٹابیٹابیٹی بیٹیبیٹیبیٹیبیٹی171114141477777یعنی 900000 روپے میں 112500 روپے مرحوم بیوہ کو اور 143181.81روپے مرحوم کے ہر ایک بیٹے کو اور 71590.90 روپے مرحوم کی ہر ایک بیٹی کو ملیں گے۔یہ تقسیم اس وقت ہے جب مرحوم کے والدین حیات نہ ہوں ۔فقط و اللہ اعلم
                                                  
عنوان: بیٹی،دو بھائی اور چاربہنوں میں میراث کی تقسیم
سوال: ایک بندے کا انتقال ہوا، اس کی موت کے وقت ان کی اولاد میں اس کی صرف ایک بیٹی ہیں اور بھائیوں میں سے دو بھائی، بہنوں میں چار بہنیں ہیں (سب حیات ہیں) اور ایک فوت شدہ بھائی سے (مرحوم کے) بھتیجے ہیں ، مذکورہ بالا صورت میں مورث کی بیٹی، بھائیوں،بھتیجے اور بہنوں کےحصص کیا ہوں گے ؟
جواب: صورتِ مسئولہ میں مرحوم کے  ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے ان  کے   حقوق متقدمہ یعنی تجہیز و تکفین کے اخراجات نکالنے اور اگر ان کے ذمہ کوئی قرضہ ہو  تو قرضہ کی ادائیگی کے بعد، اور اگر انہوں  نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائیداد منقولہ و غیر منقولہ کو 16حصوں میں تقسیم کر کے اس میں سے  8حصے  ان کی بیٹی کو،2 حصے ان کےہر ایک بھائی کواور ایک حصہ ان کی ہر ایک بہن کو    ملے گا۔ موجودہ ورثاء کی موجودگی میں مرحوم کے بھتیجوں کاشرعاً کوئی حصہ نہیں بنتا،تاہم اگر کوئی عاقل،بالغ وارث اپنے حصے میں سے ان کو کچھ دینا چاہے تو اس کی اجازت ہے۔تنویر الابصار مع الدر المختار میں ہے:"العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل)....."(کتاب الفرائض،فصل فی العصبات،774/6،سعید )صورتِ تقسیم یہ ہے:مرحوم 16/2:بیٹی بھائی بھائی بہنبہنبہنبہن118221111یعنی فیصد کے لحاظ سے 100 فیصد میں سے 50 فیصد مرحوم کی بیٹی کو،12.5 فیصد ان کے ہرایک بھائی کو اور 6.25 فیصد ان کی ہرایک بہن کو ملے گا۔فقط واللہ اعلم
                                                  
عنوان: ورثاء میں تین بھائی،ایک بہن اور بھتیجا ہو تو ترکہ کی تقسیم
سوال: فوت شدہ بھا ئی کے ورثاء میں   ایک بہن،تین بھائی اور ایک بھتیجا ہے ،وراثت میں ہر ایک کا کتنا حصہ ہوگا؟
جواب: صورتِ مسئولہ میں مرحوم کے  ترکہ کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنےکے بعد ،اگر مرحوم کے ذمہ کو ئی قرض ہو تو قرض ادا کرنے کے بعد،اور اگر مرحوم نے کوئی جائز وصیت کی ہو تو باقی ترکہ کے ایک تہائی میں نافذ کرنے کے بعد،باقی ترکہ کو 7حصوں  میں تقسیم کر کے ،2حصے مرحوم کے ہرایک بھائی کو،ایک حصہ مرحو م کی بہن کوملے گا،بہن بھائیوں کی موجودگی میں مرحوم کے بھتیجےکو حصہ نہیں ملے گا۔صورتِ تقسیم یہ ہے:میت (مرحوم):7بہنبھائیبھائیبھائی بھتیجا1222 محرومیعنی مثلاً 100روپے میں سے 28.57روپے مرحوم کے ہر ایک بھائی کو ،روپے مرحوم کی ہر ایک بہن کو ملیں گے۔البحرا لرائق میں ہے:"وأما الحقوق المتعلقة بالتركة فأربعة ‌الكفن ‌والدفن والوصية والدين والميراث".(كتاب الفرائض ،أصناف الوارثين،ج:8،ص:556،ط:دارالكتا ب الإسلامي)فقط واللہ اعلم
                                                  
عنوان: ایک بیوہ، ایک بیٹا اور چار بیٹیوں میں تقسیم
سوال: میرے والد صاحب کا انتقال ہوگیا ہے اور لواحقین میں ایک بیوہ ، ایک بیٹا اور چار بیٹیاں ہیں ۔ والد صاحب کی ایک دوکان ہے جس کو بیس لاکھ روپے میں فروخت کیا جا رہا ہے مارکیٹ کی ویلیو کے حساب سے، تو برائے مہربانی شرعی طور پر میت کی ملکیت کی تقسیم کے بارے میں مکمل شرعی حکم فرمائیے بمعہ میت کی تجہیز و تکفین اور قرض کے بارے میں بھی شرعی رہنمائی فرمائیں۔
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو48 حصوں میں تقسیم کر کے 6حصے بیوہ کے، 14 حصے بیٹے کے اور 7 حصے ہر بیٹی کے ہیں۔صورت تقسیم یہ ہے :میت : 8 / 48 ۔۔۔ مضروب : 6بیوہبیٹابیٹیبیٹیبیٹیبیٹی176147777یعنی  بیس لاکھ (2,000,000) میں سے ڈھائی لاکھ (250,000) روپےبیوہ کو، پانچ لاکھ، تراسی ہزار، تین سو تینتیس (583,333.33) روپے بیٹے کو اور دو لاکھ، اکانوے ہزار، چھ سو چھیاسٹھ (291,666.66) روپے ہر بیٹی کو ملیں گے۔فقط واللہ اعلم
                                                  
عنوان: بیوہ، پانچ بیٹیوں، تین بھائی اور ایک بہن کے درمیان وراثت تقسیم کرنے کا طریقہ
سوال: مندرجہ ذیل میت کے ورثاء کے درمیان وراثت کی تقسیم کس طرح ہوگی؟بیوہ، پانچ بیٹیاں، تین بھائی اور ایک بہن ۔نیز میت کے والدین کا انتقال پہلے ہی ہوچکاتھا۔
جواب: صورتِ مسئولہ میں مذکورہ میت کاترکہ تقسیم کرنے کا شرعی طریقہ یہ ہے کہ سب سے پہلے میت کے حقوقِ متقدمہ یعنی تجہیز وتکفین کا خرچہ ادا کرنے کے بعد، میت کے ذمہ اگرکوئی قرض ہوتو اسے ادا کرنے کے بعد، اور اگر  میت نے کوئی جائز وصیت کی ہوتو اسے باقی ترکہ کے ایک تہائی سے نافذکرنے کے بعد باقی کل ترکہ منقولہ وغیرمنقولہ کو 840حصوں میں تقسیم کرکے میت کی بیوہ کو105  حصے، میت کی ہرایک بیٹی کو 112 حصے، میت کے ہر ایک بھائی کو 50حصےاور میت کی بہن کو 25حصے ملیں گے۔تقسیم کی صورت یہ ہے:میت:840/24بیوہبیٹیبیٹیبیٹیبیٹیبیٹیبھائی بھائیبھائیبہن316510511211211211211250505025یعنی مثلاً100روپے میں مرحوم کی بیوہ کو 12.5روپے، مرحوم کی ہرایک بیٹی کو  13.33روپے، میت کے ہرایک بھائی کو  5.952روپے اور میت کی بہن کو 2.976روپے ملیں گے۔فقط واللہ اعلم
                                                  
عنوان: میت کی استعمال کی اشیاء کی تقسیم
سوال: میری والدہ کا انتقال ہوگیا ہے اور والد صاحب کا انتقال پہلے ہی ہو چکاہے، اب سوال یہ ہے کہ میری والدہ کے استعمال کی کچھ چیزیں ہیں جیسے کہ برتن، تسبیح ، جائےنماز، کپڑے جوتیاں وغیرہ،جب کہ سونے کی کوئی چیز نہیں ہے، لواحقین میں زندوں میں صرف دو بیٹے ہیں، جب کہ ایک بھائی اور دو بہنوں کا انتقال ہو چکا ہے جو کہ شادی شدہ تھے، شرعی اعتبار سے والدہ کے استعمال کی اشیاء کی تقسیم کے بارے میں فرمائیں۔
جواب: صورتِ مسئولہ میں مرحومہ کے حقوقِ متقدمہ اداکرنے کے بعد یعنی مرحومہ کے تجہیز و تکفین کا خرچہ نکالنے کے بعد ،اگر مرحومہ کے ذمہ قرض ہو تو اس کو ادا کرنے کے بعد ،اگر مرحومہ نے کوئی جائز وصیت کی ہو تو اس کو ترکہ کی ایک تہائی حصہ سے نافذکرنے کے بعد باقی ترکہ منقولہ وغیر منقولہ کو بشمول مذکورہ ذاتی استعمال کی اشیاء کے، دو حصوں میں تقسیم کرکے ایک ،ایک حصہ ہر ایک زندہ بیٹے کو ملے گا،جن بیٹے ،بیٹیوں کاانتقال ہوچکا ہے اگر ان کا انتقال والدہ مرحومہ  کے انتقال سے پہلے ہوا ہے تو ان کو مرحومہ کے ترکہ سے بطورِ میراث کے حصہ نہیں ملے گا۔میت:2بیٹابیٹا11یعنی 100 روپے میں سے 50 روپے ہر ایک بیٹے کو ملیں گے۔واضح رہے کہ مذکورہ تقسیم اس وقت ہے جب انتقال کرنے والے بیٹے ،بیٹیوں کا انتقال والدہ مرحومہ کے انتقال سے پہلے ہوچکاہواور اگر  انتقال کرنے والے بیٹے ،بیٹیوں کا انتقال والدہ مرحومہ کے انتقال کے بعد ہوا ہو  تو مذکورہ بیٹوں ،بیٹیوں کے ورثاء یعنی  ان کی بیوہ ،شوہراور ان کی اولاد کی تفصیل لکھ کر بھیج دیں تو اس کے مطابق جواب دے دیا جائے گا۔فقط واللہ اعلم
                                                  
عنوان: ایک بیوہ دوبھائیوں اوردوبہنوں میں ترکہ تقسیم
سوال: ایک شخص کے نام پر ایک گھر ہے اور وہ فوت ہو گیا ہے، اور مرحوم کی کوئی اولاد نہیں ہے ،ورثاء میں بیوہ، 2 بھائی ، 2 بہنیں ہیں، اس صورتحال میں وراثت کی تقسیم کا شرعی طریقہ کیا ہے ؟
جواب: صورتِ مسئولہ میں اگرمذکورہ گھرمذکورشخص کی ملکیت نہیں ہے صرف نام پر ہے تومذکورہ شخص کے ورثاء میں تقسیم نہیں ہوگا،بلکہ جس شخص کی ملکیت ہے اس کے ورثاء میں تقسیم ہوگا،تاہم مذکورہ گھراگرواقعۃً مرحوم شخص کی ملکیت ہے تواس کے تقسیم کرنے کاشرعی طریقہ یہ ہے کہ مرحوم کےحقوق متقدمہ یعنی تجہیزوتکفین خرچہ  كاادا کرنےکےبعداگرمرحوم پرکوئی قرض ہےتوقرضہ  ان کےترکہ سےاداکرنےکےبعد،اوراگرانہوں نےکوئی جائز وصیت کی ہےتواس باقی ترکہ کےایک تہائی میں سےاداکرنے کے بعدباقی  کل  ترکہ  منقولہ اور غیر منقولہ کو8 حصوں میں تقسیم کرکے بیوہ کو2 حصے اورہرایک بھائی کو2 حصے اورہرایک بہن کو 1 حصے ملے گا ۔شوہر:4/8بیوہ بھائی بھائی بہن بہن 1322211یعنی 100 فیصدمیں سے25  فیصد بیوہ کواور25 فیصدہرایک بھائی کواور12.5 فیصد ہرایک بہن کوملیں گے ۔فتاوی شامی میں ہے:" بخلاف جعلته باسمك فإنه ليس بهبة."(كتاب الهبة ،ج: 5 ط : 689 ط: سعيد) فقط والله اعلم
                                                  
عنوان: تین بطن مناسخہ
سوال: میراث کے بارے میں مسئلہ!میرے دادا،دادی کی پراپرٹی (جو اب تک دادا کے نام پر ہی ہے )سیل ہورہی ہے (فلیٹ کی شکل میں )دادا،دادی کا کافی سال پہلے انتقال ہو گیا ہے ،ان کی ایک بیٹی اور پانچ بیٹے ہیں ،ایک بیٹی اور بڑے بیٹے کا حال ہی میں انتقال ہوگیا ہے ،اب اس وقت بھائی لوگ سیل کررہے ہیں ،برائے مہربانی آپ بتائیں کہ تقسیم کس طرح ہو اور کتنے شیئرز میں تقسیم ہوگی ؟(بیٹی کا شوہر زندہ ہے اور تین بیٹے ہیں شوہر نے دوسری شادی کی ہے اور کوئی اولاد نہیں ہے )بڑا بیٹا جو انتقال ہوگیا ہے ان کی ایک بیوی ہے اور دو بیٹی ہے ۔وضاحت:میرے دادا،دادی کے انتقال کے وقت ان کے والدین حیات نہیں تھے۔پہلے بیٹے کا انتقال ہوا پھر بیٹی کا۔
جواب: صورت ِ مسئولہ میں مرحوم دادا،دادی کے ترکہ کی تقسیم کا شرعی طریقہ یہ ہے کہ سب سے پہلے مرحومین کے حقوق متقدمہ یعنی تجہیز وتکفین کے اخراجات نکالنے کے بعد ،اگر مرحومین کے ذمے کوئی قرض ہو تو اسے کل مال سے ادا کرنے کے بعد اور اگر مرحومین نے کوئی  جائز وصیت  کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 4752 حصوں میں تقسیم کرکے مرحومین کے ہر بیٹے کو 904 حصے ،اور مرحوم بیٹے کی بیوہ کو 108 حصے ،اور اس کی ہر بیٹی کو 288 حصے ،اور مرحوم بیٹی کے شوہر اور ہر بیٹے کو 113 حصے ملیں گے۔صورت تقسیم یہ ہے :میت۔۔۔4752/1188/11بیٹابیٹابیٹابیٹابیٹابیٹی222221مرحوم 216216216216108 864864864864مرحومہ میت۔۔۔216/24                                                                                                         مافی الید 2بیوہبیٹیبیٹیبھائیبھائیبھائیبھائیبہن388  5  27727210101010510828828840404040مرحومہمیت۔۔۔4                                                                                     مافی الید 113شوہربیٹابیٹابیٹا1111113113113113یعنی فیصد کے اعتبار سے مرحومین کے ہر بیٹے کو3 19.02فیصد،مرحوم بیٹے کی بیوہ کو2 2.27 فیصد ،اور اس کی ہر بیٹی کو0 6.06فیصد ،اور مرحومہ بیٹی کے شوہر اور اس کے ہر ایک بیٹے کو 2.377 فیصد ملے گا ۔فقط واللہ اعلم
                                                  
عنوان: حقیقی بھائی کی موجودگی میں سوتیلے بھائی کا ميراث میں حصہ
سوال: ایک بھائی کے انتقال ہوجانے کے بعد،اگرسگا بھائی موجود ہوں تو کیا سوتیلے بھائی کو جائیداد میں حصہ ملے گا یا نہیں؟
جواب: واضح رہے کہ حقیقی بھائی بہن  کی موجودگی میں سوتیلے بھائی کو میراث میں حصہ نہیں ملتا،لہذا صورتِ  مسئولہ میں حقیقی بھائی کے ہوتے ہوئے سوتیلے بھائی کو  جائیداد میں حصہ نہیں ملے گا،البتہ اگر ورثاء سب عاقل بالغ ہوں ،اور باہمی رضامندی سے اس بھائی کو کچھ دینا چاہیں تو دے  سکتے ہیں، یہ ان کی طرف سے تبرع اور احسان ہوگا۔"عن علي قال: إنكم تقرؤن من بعد وصیة یوصی بها أو دین، وإن رسول الله ﷺ قضی بالدین قبل الوصیة، وأن أعیان بني الأم یتوارثون دون بني العلات، یرث الرجل أخاه لأبیه و أمه، دون أخیه لأبیه". (مسند أحمد بن حنبل ۱/۱۴۴، رقم: ۱۲۲۲)سراجی میں ہے:"یرجحون بقوة القرابة أعني به ذا القرابتین أولی من ذي قرابة واحدة ذکراً کان أو أنثیٰ؛ لقوله علیه السلام: إن أعیان بني الأم یتوارثون دون بني العلات."( ص:۲۱، شریفیہ ص:۴۷)فقط واللہ أعلم
                                                  
عنوان: ایک بیوہ،اور ایک بھائی میں میراث کی تقسیم
سوال: وراثت کی تقسیم: میت کی ایک بیوی ہے ،اور کوئی اولاد نہیں ہے، میت کا ایک بھائی زندہ ہے اور ایک فوت ہو چکا ہے لیکن اس کے تین بیٹے ہیں، جب کہ بیوی کی والدہ زندہ ہےجب کہ میت کے والدین بھی نہیں ہیں۔
جواب: صورتِ مسئلہ میں میت کے حقوقِ متقدمہ یعنی تجہیزوتکفین کا خرچہ نکالنے کے بعد ،اگر میت کےذمہ کوئی قرض ہواس کوادا کرنے کے بعد،گر میت نے کوئی جائز وصیت کی ہواس کو مابقی مال کے ایک تہائی میں نافذکرنے کے بعد باقی جائیداد منقولہ وغیرمنقولہ کو چارحصوں میں تقسیم کرکے مرحوم کی بیوہ کو ایک حصہ اورمرحوم کے بھائی کو تین حصے دیے جائیں گے۔صورتِ تقسیم یہ ہے : میت: 4بیوہبھائی13فیصد کے حساب سے مرحوم کی بیوہ کو 25فیصد،اورمرحوم کے بھائی کو 75 فیصدملےگا۔فقط واللہ اعلم
                                                  
عنوان: بھائی کا اپنے بہنوں کو حصہ نہ دینے کا حکم
سوال: ہم تین بہن بھائی ہیں،ایک بھائی اور دو بہنیں ہیں،میرے والدین وفات پا چکے ہیں،والد صاحب کی وفات کے بعد میرے بھائی نے مجھے اور میری بہن کو گھر سے نکال دیا، بھائی نے کہا یہ گھر میرے نام کرو ہم دونوں بہنوں نے انکار کیا تو اس نے ہمیں گھر سے نکال دیا،اب اس گھر میں میرے بھائی کا سسرال آباد ہے، اس گھر کی ایک ایک چیز میرے والدین کی ہے،وہاں سب میری اور میری بہن کی مرضی کے خلاف استعمال ہو رہا ہے،تو کیا یہ سب جائزہے؟ کیا بہنوں کو گھر سے نکال دینا اور ہر چیز پر قابض ہو کرسسرال کے حوالے کر دینا جائز ہے؟
جواب: واضح رہے کہ والد کے انتقال کے بعد ان  کی کل منقولہ وغیر منقولہ جائیداد میں (ان کے حقوقِ متقدمہ تجہیز وتکفین، قرض اور وصیت کی ادائیگی کے بعد ) ان کے تمام شرعی ورثاء (مردا ورعورت دونوں) کا حق وحصہ ہوتا ہے، اور سب اس میں اپنے اپنے شرعی حصوں کے بقدر شریک ہوتے ہیں،ایک بیٹے  کا والد کی میراث پر قبضہ کرلینا اور دیگر شرعی ورثاء کو  ان کے شرعی حصے سے کم دینایا  محروم کرنا ناجائز اور سخت گناہ ہے۔لہذا صورتِ مسئولہ میں مرحوم کے   بیٹے کااپنی بہنوں کو گھر سے نکال دینا اور ان کو ان کے حصے سے محروم کر دینا    ناجائز اور حرام ہے، ان  پر لازم ہے  کہ بہنوں  کو اس کا حق وحصہ  اس دنیا میں دے دیں، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا:  جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔والدین مرحوم ین کے ترکے کی تقسیم کا شرعی طریقہ یہ ہے کہ والدین  کی تجہیز و تکفین کا خرچہ نکالنے کے بعد، اگر والدین  کے ذمہ کوئی قرض ہو تو اس کی ادائیگی کے بعد، اگر والدین نے کوئی جائز وصیت کی ہو تو اسے  ایک تہائی  ترکہ میں سے نافذ کرنے کے بعدوالدین کے تمام منقولی اور غیر منقولی جائیداد کو 4 حصوں میں تقسیم کر کے بیٹے کو 2  حصے،اور ہر ایک بیٹی کو 1 حصے  ملے گا ۔صورتِ تقسیم یہ ہے:میت (والدین ):4بیٹابیٹی بیٹی211یعنی فیصد کے اعتبار سے بیٹے کو 50فیصد اور دونوں بیٹیوں کو 25 ،25 فیصد ملے گا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، باب الغصب والعاریة،ج:1،ص:254،ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (باب الوصایا، الفصل الثالث، ج:1،ص:266، ط: قدیمی)مجلۃ الاحکام العدلیۃ میں ہے:"(المادة ٩٦) : لايجوز لأحد أن يتصرف في ملك الغير بلا إذنه. (المادة ٩٧) : لايجوز لأحد أن يأخذ مال أحد بلا سبب شرعي".(المقالة الثانية فی بیان القواعد الکلیة الفقهية، ص:27، ط:نور محمد، كارخانه تجارتِ كتب)فقط واللہ اعلم
                                                  
عنوان: سسر کی میراث میں بہوکا حق نہیں ہے
سوال: ایک شخص کے انتقال کے بعد اس کی بیوی اس شخص کے باپ کے مال کی وارث بنے گی؟
جواب: صورتِ مسئولہ میں اگر کسی شخص کا انتقال اپنے والد سے پہلے ہوجائے، تو اس  مرحوم شخص کی بیوہ اس مرحوم  شخص کےوالد کی شرعاً وارث نہیں ہوتی۔فتاوی ہندیہ میں ہے :"ويستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء."(کتاب الفرائض ،الباب الاول،ج:6،ص:447،ط:رشیدیہ)فقط واللہ اعلم
                                                  
عنوان: غیرمسلم اولاد کا میراث میں حصہ
سوال: اگر والدین مسلمان ہوں اور اولاد غیر مسلم ہو گئی ہو تو آیا اولاد کو وراثت میں حصہ ملے گا ؟
جواب: صورتِ مسئولہ میں غیرمسلم اولاد کو اپنے مسلمان والدین کے میراث میں  حصہ نہیں ملے گا۔فتاوی ہندیہ میں ہے:"واختلاف الدين أيضا يمنع الإرث والمراد به الاختلاف بين الإسلام والكفر."(كتاب الفرائض، الباب الخامس في موانع الإرث، 446/6، ط:رشيديه)فقط والله اعلم
                                                  
عنوان: میت کی سگی بہن کےہوتے ہوئے بھتیجیوں کا چچا کی میراث میں حق نہیں ہے
سوال: چچاکی اولاد نہیں ہے،دو بیویاں ہیں والدین اور بھائی حیات نہیں ہیں، ایک سگے بھائی کی پانچ بیٹیاں اور ایک بہن حیات ہے کیا بھتیجیاں وراثت میں حقدار ہیں؟
جواب: صورتِ مسئولہ میں  چچا کی میراث اس کی دوبیواؤں اور ایک بہن کےدرمیان تقسیم ہوگی بھتیجیوں کو کچھ نہیں ملےگا۔فتاوی شامی میں ہے:"توريث ذوي الأرحام (هو كل قريب ليس بذي سهم ولا عصبة) فهو قسم ثالث حينئذ (ولا يرث مع ذي سهم ولا عصبة سوى الزوجين) لعدم الرد عليهما (فيأخذ المنفرد جميع المال)."(کتاب الفرائض،باب توریث ذوی الارحام،ج:6،ص:791،ط:سعید)فقط واللہ اعلم
                                                  
عنوان: لے پالک بیٹے کی میراث میں حصے کا حکم اور ترکہ کی تقسیم
سوال: ایک شخص فوت ہوا ہے جس کے ورثاء میں ایک بیوہ ، دو بہنیں اور ایک بھتیجا ہے، جب کہ بھتیجے کا والد یعنی مرنے والے کا بڑا بھائی اس کی زندگی میں فوت ہوچکا ہے ، اس مرحوم نے اپنے بھتیجے کے بیٹے کو لے پالک اور منہ بولا بیٹا بنا رکھا تھا، اب سوال یہ ہے کہ مرحوم کی میراث کس طرح تقسیم ہوگی؟  بھتیجے کو کتنا حصہ ملے گا ؟ اور لے پالک بیٹے کا شریعت میں کچھ حصہ ہے یا نہیں ؟
جواب: صورتِ مسئولہ میں مرحوم کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کے اخراجات نکالنےکےبعداگر مرحوم کے ذمہ قرض ہو تو اس کو کل ترکہ سے ادا کرنےکےبعد،اگر اس نےکوئی جائز وصیت کی ہو تو اس کو باقی ترکہ کی ایک تہائی میں سےنافذ کرنے کےبعد باقی ترکہ منقولہ وغیر منقولہ کو 12حصوں میں تقسیم کرکے3حصے مرحوم کی بیوہ کو،4حصےکرکےاس کی ہر ایک بہن کو اور 1حصہ اس  کے بھتیجے کو ملےگا،جب کہ  لےپالک بیٹے کا مرحوم کی میراث میں سے شرعاً کوئی حصہ نہیں ہے۔تفسیر مظہری میں ہے:"{وَما جَعَلَ الله أَدْعِياءَكُمْ ... أَبْناءَكُمْ  فلايثبت بالتبني شىء من أحكام البنوة من الإرث وحرمة النكاح وغير ذلك".(سورة الأحزاب، 286/7، ط: مكتبه رشيدية)صورتِ تقسیم یہ ہے:میت: 12بیوہبہنبہنبھتیجا3441یعنی سو روپے میں سے25روپے مرحوم کی بیوہ کو،33.33روپےکرکےہرایک بہن کو اور8.33روپے اس کے بھتیجے کو ملیں گے۔فقط واللہ اعلم
                                                  
عنوان: کلالہ شخص کا مال اس کے بہن بھائیوں میں تقسیم ہوگا
سوال: کیا فرماتے ہیں علمائے کرام مفتیان عظام اس شخص (مرحوم) کے مال (سونا = تقریبا 30 لاکھ پاکستانی روپیہ مالیت کا) کے بارے میں جو اس نے اپنے دوست کے بینک کے لاکر میں رکھوایا ۔ چونکہ اس شخص کی اولاد نہ تھی اور بیوی بھی اس کی زندگی ہی میں فوت ہو چکی تھی۔ اس لیئے اس شخص اپنے دوست کو نہ تو مستقلا مالک بنایا اور نہ ہی اس کے بارے میں وصیت کی اور اس مال کے بارے میں صرف وہ دونوں دوست ہی جانتے ہیں۔ اب وہ دوست اس شخص کے ایصال ثواب کیلئے مدرسہ تعمیر کرنا چاہتا ہے جبکہ اس شخص (مرحوم) کے بھائی بہن زندہ اور موجود ہیں۔
جواب: مذکورہ شخص کے ورثاء بھائی اور بہن ہیں،یہ مال اب ان کا حق ہے، ان کے درمیان شرعی طریقہ کار کے مطابق تقسیم ہوگا، اس کو  ورثاءکے حوالے کرے،پھر ورثاء کی مرضی جو کریں۔"(والأخوات لأب وأم كبنات الصلب عند عدمهن) أي: عند عدم البنات وبنات الابن حتى يكون للواحدة النصف، وللثنتين الثلثان، ومع الإخوة لأب وأم للذكر مثل حظ الأنثيين؛ لقوله تعالى: {قل الله يفتيكم في الكلالة إن امرؤ هلك ليس له ولد وله أخت فلها نصف ما ترك وهو يرثها إن لم يكن لها ولد فإن كانتا اثنتين فلهما الثلثان مما ترك وإن كانوا إخوة رجالا ونساء فللذكر مثل حظ الأنثيين }" .(تبيين الحقائق: كتاب الفرائض (6/ 236)، ط. دار الكتب الإسلامي، سنة النشر 1313هـ.  القاهرة)فقط والله اعلم
                                                  
عنوان: بہن اور چچا زاد بھائی کے درمیان ترکہ کی تقسیم
سوال: ایک شخص فوت ہوا اس کے والدین نہیں ہیں اورنہ ہی بیوی بچے ہیں،اس کی ایک بہن ہےاورسگے بھانجے ہیں،وراثت کی تقسیم کیسے ہو گی ؟جبکہ اس کے چچا زاد بھائی ہیں یاد رہے ایک بہن کے علاوہ اس کے بھانجوں کی والدہ حیات نہیں ہیں۔
جواب: صورت مسئولہ میں مرحوم کےترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو2حصوں میں تقسیم کرکے ایک حصہ بہن کو اور ایک حصہ چچا زاد بھائی کو ملےگا(اگر چچا زاد بھائی  ایک ہے تو وہ تنہا ایک حصے کا مالک ہوگا اور اگر ایک سے زائد ہیں توتمام چچازاد بھائیوں کے درمیان برابری کی بنیادپر تقسیم ہوگا)۔صورت تقسیم یہ ہے۔میت2بہنچچا زاد بھائی(ایک یا ایک سے زائد ہیں)11فیصد کے اعتبار سے کل ترکہ کا 50 فیصدبہن کو اور باقی50 فیصدچا زاد بھائی کو ملےگا(اگر چچا زاد بھائی  ایک ہے تو وہ تنہا 50فیصد حصے کا حق دار ہے اور اگر ایک سے زائد ہیں تو 50 فیصد حصہ تمام چچازاد بھائیوں کے درمیان برابری کی بنیادپر تقسیم ہوگا)۔فقط واللہ اعلم
                                                  
عنوان: ترکہ کے گھر میں تقسیم سے پہلے ورثاء کا رہنا
سوال: میرے چچا کی دو شادیاں تھیں۔ ایک بیوی سے اولاد ہے جو کہ بالغ ہے جبکہ دوسری بیوی سے کوئی اولاد نہیں ہے۔ دونوں بیویاں اکھٹی ایک گھر میں رہتی ہیں۔ چچا جی فوت ہو چکے ہیں۔ اب وہ بیوی جس  سے کوئی اولاد نہیں ہے ۔ کیا وہ اس گھر میں رہ سکتی ہے،  جہاں دوسری بیوی اور ان کے بچے رہ رہے ہیں یا نہیں؟ رہنمائی درکار ہے۔
جواب: صورتِ  مسئولہ میں مرحوم کے متروکہ گھر میں مرحوم کے تمام شرعی ورثاء حصص شرعیہ کے تناسب سے شریک ہیں، پس مذکورہ گھر کے آٹھویں حصہ پر مرحوم کی دونوں بیواؤں  کا شرعی حق ہے،  جب کہ بقیہ گھر میں مرحوم کے بیٹے اور بیٹیاں ایک اور آدھے کے تناسب سے شریک ہیں، پس جب تک مذکورہ گھر شرعی تقسیم کے مطابق تقسیم نہیں ہوتا، اس وقت تک مذکورہ گھر میں تمام شرعی وارث رہائش اختیار  کرسکتے ہیں، البتہ تقسیم کے بعد  اپنے حصے سے زائد میں رہائش اختیار کرنے کے  لیے بقیہ افراد کی اجازت ضروری ہوگی۔الدر المختار وحاشية ابن عابدين میں ہے:"(أو كان) في صورة الإرث العقار أو بعضه (مع الوارث الطفل أو الغائب أو) كان (شيء منه لا) يقسم للزوم القضاء على الطفل أو الغائب بلا خصم حاضر عنهما (وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض.(قوله: في صورة الإرث) وهي قوله ولو برهنا إلخ، وهذه محترز قوله: هناك وهو أي العقار معهما (قوله: أو بعضه) مكرر مع قول المتن أو شيء منه ح (قوله: مع الوارث الطفل أو الغائب) أو يد مودع الغائب أو يد أم الصغير والصغير غائب فلايقسم وإن كان الحاضر أمينًا بزازية وغيرها (قوله: للزوم القضاء) أي لئلايلزم القضاء عليهما بإخراج شيء مما في أيديهما بلا خصم حاضر منهما أي من جهتهما. والذي في الهداية وغيرها عنهما. هذا وذكر القهستاني أنه لايقسم إلا أن ينصب عنه خصمًا ويقيم البينة فإنه يقسم على ما روي عن الثاني انتهى وأقره في العزمية قلت: لكن في الهداية والتبيين ولا فرق في هذا بين إقامة البينة: أي على الإرث وعدمها هو الصحيح كما أطلق في الكتاب: أي في قوله لايقسم، وهو احتراز عن رواية المبسوط أنه يقسم إذا قامت البينة كفاية فتأمل (قوله: و قسم المال المشترك) أي الذي تجري فيه القسمة جبرًا بأن كان من جنس واحد كما مر و يأتي (قوله: و بطلب ذي الكثير) أي إن انتفع بحصته وأطلقه لعلمه من المقام، ومفهومه أنه لايقسم بطلب ذي القليل الذي لاينتفع إذا أبى المنتفع. و وجهه كما في الهداية أن الأول منتفع فاعتبر طلبه والثاني متعنت فلم يعتبر اهـ ولذا لايقسم القاضي بينهم إن تضرر الكل وإن طلبوا كما في النهاية، وحينئذ فيأمر القاضي بالمهايأة كما سيذكره الشارح."(كتاب القسمة  ، ٦ / ٢٦٠،  ط: دار الفكر)فقط واللہ اعلم
                                                  
عنوان: دو بیوہ دو بیٹے دس بیٹیوں کے درمیان 30 کنال زمین کی تقسیم
سوال: 30 کنال اراضی کی تقسیم کیسے کریں ؟عرض ہے کہ میرے والد صاحب کی  2 بیویاں  ہیں،  اور والد صاحب وفات پا چکے ہیں۔ایک ماں سے ایک بیٹا اور سات بیٹیاں ہیں،  اور دوسری ماں سے ایک بیٹا اور تین  بیٹیاں ہیں، تفصیل بالا کی روشنی میں   جائیداد کیسے تقسیم ہوگی؟
جواب: صورتِ مسئولہ میں  مرحوم کے کل ترکہ 16 حصوں میں تقسیم کرکے ایک ایک حصہ ہر ایک بیوہ کو  ،  دو دو حصے ہر ایک بیٹے کو اور ایک ایک حصہ ہر ایک بیٹی کو ملے گا۔یعنی 30 کنال اراضی میں سے ایک کنال ساڑھے سترہ مرلہ زمین ہر ایک بیوہ کو، تین کنال پندرہ مرلہ زمین ہر ایک بیٹے کو، اور ایک کنال ساڑھے سترہ  مرلہ زمین ہر ایک بیٹی کو ملے گی۔ فقط واللہ اعلم
                                                  
عنوان: صرف ایک بیٹی میں وراثت کی تقسیم
سوال: اگر کسی بیٹی کا والد وفات پاجائے ، اور وہ اس کی اکلوتی بیٹی ہو، یعنی اس کے علاوہ اور کوئی اولاد نہ ہو،  تو اس کی جائداد اس کی بیٹی کو مل سکتی ہے؟ اگر مل سکتی ہے تو کتنی؟
جواب: صورتِ مسئولہ میں اگر مرحوم کے انتقال کے وقت  صرف اس کی بیٹی  زندہ ہو، بیٹا،بیوہ، والدین،پوتا، پوتی، بھائی ، بہن، بھتیجا، چچا یا  چچا زاد بھائی وغیرہ نہ ہوں، تو اس کی جائیداد کی تنہا وارث اس کی  بیٹی ہوگی، لہذا مرحوم کی تجہیز و تکفین کا خرچہ نکالنے کے بعد،اگر ان کے ذمہ کوئی قرض ہو تو اسے اداکرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، بقیہ ماندہ سارا مال مرحوم کی بیٹی کو ملے گا۔لیکن اگرمرحوم کے انتقال کے وقت  ذکر کردہ رشتہ داروں میں سے کوئی موجود ہو تو تقسیم مختلف ہوگی، رشتہ داروں کی تفصیل بتا کر تفصیل معلوم کر لی جائے۔رد المحتار میں ہے:"ثم مسائل الرد أربعة أقسام، لأن المردود عليه إما صنف أو أكثر وعلى كل إما أن يكون من لا يرد عليه أو لا يكون(ف) الأول (إن اتحد جنس المردود عليهم) كبنتين أو أختين أو جدتين (قسمت المسألة من عدد رءوسهم) ابتداء قطعا للتطويل.(قوله: من عدد رءوسهم) أي رءوس ذلك الجنس الواحد فيما إذا كان في المسألة أكثر من شخص واحد ورأس ذلك الشخص الواحد إن كان هو فيها وحينئذ تكون المسألة واحدا اهـ شرح ابن الحنبلي (قوله: قطعا للتطويل) أي يجعل القسمة قسمة واحدة."(كتاب الفرائض، مسائل الرد، ج:6، ص:788، ط:ايچ ايم سعيد)فقط واللہ اعلم
                                                  
عنوان: عدتِ وفات کے بعد بیوی کے نفقہ اور مشترکہ ترکہ کے احکام
سوال: میرےشوہر کا انتقال ہوگیا ہے،میری عدت30مئی کو ختم ہورہی ہے،میرےشوہرکا ایک گھر اور ایک فلیٹ ہے،گھر کے چار پورشن ہیں ،ایک پورشن میں بڑا بیٹا رہتا ہےاور تین پورشن کرایہ پر دیئے ہوئے ہیں،میں اور میرے شوہرفلیٹ میں اپنے چھوٹے بیٹے کے ساتھ رہتے تھے،کرایہ آتا تھا ،اس سے ہم اپنےبیٹے کے ساتھ خرچہ شیئر کرتے ،فلیٹ کا تمام بل ادا کرتے،مکان اور فلیٹ کا جو بھی مینٹیننس ہوتاتھاہم اداکرتے تھے۔(میرے دو بیٹے اور ایک بیٹی ہے)جب فلیٹ خریدا تھا،اس وقت میرے چھوٹے بیٹے نے تین لاکھ روپے ملائے تھے،میرے شوہر کہتے تھے کہ ہم تمہارے پیسے ادا کردیں گے۔اب پوچھنا یہ ہے کہ:1۔عدت کے بعد میں اپنے بیٹے کے ساتھ خرچ کا کیا معاملہ کروں؟کیونکہ میرے خیال میں اب ان پیسوں پر میرے تینوں بچوں کا حق ہے۔2۔میرےبچے مجھے کوئی خرچہ نہیں دیتے ،کیا اس کرایہ میں سے میں اپنا ذاتی خرچہ کرسکتی ہوں؟3۔جب تک یہ مکان اور فلیٹ نہیں بکتااور وراثت تقسیم نہیں ہوجاتی،میں یہ پیسے جمع کرکے وراثت کی تقسیم کے وقت اپنے بچوں کو دوں یا پھر ابھی سے بانٹ دوں؟4۔کیااپنے چھوٹےبیٹے کو تین لاکھ الگ سے اداکروں؟5۔جب تک وراثت تقسیم نہ ہوتو مکان اورفلیٹ کا مینٹیننس اس کرایہ سے ادا کروں؟6۔میرےبڑے بیٹے نے اپنے باپ کی قبرکے لیےبیس ہزار دیئے تھے،وہ میں کرایہ کے پیسوں سے ادا کروں؟وہ مجھ سے مانگ نہیں رہا۔7۔کیا میں کرایہ کے پیسوں سے اپنے شوہر اور اپنی قربانی کرلوں؟
جواب: واضح رہے کہ کسی شخص کے انتقال کے بعد اس کے ترکہ میں اس کے تمام شرعی ورثاء  اپنے اپنے شرعی حصوں کے تناسب سے حق دار ہوتے ہیں ، کسی ایک وارث کے لیے    دوسرے وارث کے حصے کو اس کی رضامندی کے بغیر اپنے ذاتی استعمال میں لانا جائز نہیں ہے، لہٰذا  صورتِ مسئولہ میں مرحوم کی میراث تقسیم  کرکے ۔۔۔:1۔سائلہ عدت ختم ہونے کے بعد  ترکہ سے ملنے والے اپنےحصے سے اپنا خرچہ چلاتی رہے،سائلہ کا حصہ کل ترکہ اور کرایہ میں سے ساڑھےبارہ فیصد ہے۔2۔چونکہ میراث تمام ورثاء کا مشترکہ حق ہے،لہٰذا اگر تمام ورثاء بالغ ہوں اور وہ اجازت دے دیں توسائلہ فلیٹ سے حاصل ہونے والے کرایہ سے اپنا ذاتی خرچہ کرسکتی ہے۔3۔دونوں صورتیں درست ہیں ،چاہے تو ابھی سے ان کے شرعی حصص کے مطابق بانٹ لیں یا جمع کرکے میراث کی تقسیم  ہونے کے وقت اس کو بھی ترکہ میں ملا کر تقسیم کریں،لیکن اگر ورثاء کی طرف سے تاخیرکی اجازت نہ ہو تو پھران کے حصہ کو روکنا سائلہ کے لیے جائز نہیں ہوگا۔4۔مرحوم نےچونکہ چھوٹے بیٹے کی رقم  بطورِقرض لی تھی ،لہٰذامیراث کی تقسیم سے پہلے مرحوم کے کل ترکہ سے چھوٹے بیٹے کے تین لاکھ روپے اداکیے جائیں گے۔5۔میراث کی تقسیم  ہونے تک مذکورہ مکان اور فلیٹ کا مینٹیننس اس سے حاصل ہونے والے کرایہ سے اد ا کیا جائے گا۔6۔بڑےبیٹے نے مذکوہ رقم اگر بطورِ قرض دی تھی تو اس کا ترکہ سے ادا کرنا لازم ہے ورنہ  وہ بیٹے کی طرف سے تبرع(احسان) ہوگا۔7۔اگر تمام ورثاء راضی ہوں توسائلہ کرایہ کے پیسوں سے اپنی اور  اپنے مرحوم شوہر کے ایصالِ ثواب کے لیے قربانی کرسکتی ہے۔مرحوم کے ترکہ کی تقسیم کا شرعی طریقہ یہ ہے کہ مرحوم کے   حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر ان کے ذمّے قرض ہو تو اس کو کل ترکہ سے ادا کرنے کے بعد ،اگر انہوں نے کوئی جائز وصیت کی ہو تو اس کو ترکہ کی ایک تہائی میں  نافذ کرنے  کے بعد باقی ترکہ منقولہ و غیر منقولہ کو40 حصوں میں تقسیم کرکے 5حصے مرحوم کی بیوہ کو،14حصےکرکے مرحوم کے ہر ایک بیٹے  کو اور 7 حصے مرحوم كی  بیٹی کو ملیں گے۔صورتِ تقسیم یہ ہے:بیوہبیٹابیٹابیٹی17514147یعنی 100 روپے میں سے12.5روپے مرحوم کی بیوہ کو،35 روپے کرکے مرحوم کے ہر ایک بیٹے کو اور 17.5روپے مرحوم کی بیٹی کو ملیں گے۔حدیث شریف میں ہے :"قال رسول الله صلى الله عليه وسلم: "  ألا ‌لا ‌يحل ‌مال امرئ إلا بطيب نفس منه".(مشکاۃ المصابیح،باب الغصب و العاریة،2/889،ط:المکتب الإسلامي)ترجمہ:"رسول اللہ صلی اللہ علیہ وسلم نے فرمایا:”کسی کا مال بغیر اس کی دلی رضامندی کے حلال نہیں۔"بدائع الصنائع میں ہے:"وشركة الأملاك نوعان . . . . . (وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك".(کتاب الشرکة،56/6،ط:دارالکتب العلمیة)درر الحكام شرح مجلۃ الأحكام میں ہے  :"( المادة 1073 )  تقسيم حاصلات الأموال المشتركة في شركة الملك بين أصحابهم بنسبة حصصهم."(القواعد الکلیۃ ،ج:3،ص: 22،ط:دار الکتب العلمیۃ)فقط واللہ اعلم
                                                  
عنوان: موت کے بعد ملنے والی پنشن اور دیگر فنڈز کا حکم
سوال: میرا بیٹا فوج میں ملازم تھا اور دورانِ ملازمت کینسر کا مریض ہوگیااور کافی علاج کے بعدفوج کی طرف سے2/9/2020کو اس کا میڈیکل بورڈ ہوگیا ،یعنی اس کو ریٹائرکردیا گیا،پھر اس کے بعد فوج کے ادارہ کی طرف سے اس کو یہ بات کہی گئی کہ آپ کی وفات کے بعد آپ کو جو پنشن ملنی ہے تو آپ اپنی زندگی میں ہی کسی کو نومینیٹ کردیں کہ کس کے نام سے وہ پنشن جاری کی جائے،تو اس نے یہ کہا کہ 75فیصد پنشن میری بیوی کو اور25فیصد میری والدہ کو دی جائے،اب 13/11/2020کو اس کا انتقال ہوگیا اوراس کی وفات کےبعد24لاکھ روپے اس کی پنشن آئی ہے،جس میں سے 75فیصد سرکاری کاغذات میں اس کی بیوہ کے نام سے آئی ہے اور 25فیصد اس کی والدہ کے نام سے۔اب سوال(1) :یہ ہے کہ وہ 24لاکھ روپے اس بیٹے کے ورثاء کے درمیان تقسیم ہوں گے یا بیٹے کے کہنے کے مطابق75فیصدحصہ اس کی بیوہ کواور25فیصدحصہ اس کی والدہ کو ملے گا؟(2):پنشن اور دیگر ما بعد الموت ملنے والی رقم کے حوالے سے شریعت کا کلی ضابطہ اور اصول کیا ہے؟کیا وہ عطیہ ہوتی ہے یا وراثت؟
جواب: 1۔واضح رہےکہ کسی شخص کی وفات کے بعدحکومت یا متعلقہ ادارے کی طرف سےاس کی پنشن کی رقم جس کسی کے نام سےجاری ہوتی ہے، وہی اس کا مالک ہوتا ہے،اس میں وراثت کے احکام جاری نہیں ہوتے،کیوں کہ  وہ پنشن کی رقم حکومت یا متعلقہ ادارے کی طرف سے ایک قسم کا عطیہ اور انعام ہوتا ہے۔لہذا صورتِ مسئولہ میں جب سائل کے  بیٹے کی وفات کے بعد اس کی 75فیصد پنشن اس کی بیوہ کے نام سے اور25فیصدپنشن اس کی والدہ کے نام سے جاری ہوئی ہے،تو وہ پنشن اسی فیصد کے حساب سے مرحوم کی بیوہ اور والدہ کی ملکیت ہوگی،یعنی اس پنشن کا 75فیصد حصہ مرحوم کی بیوہ کو اور25فیصد حصہ اس کی والدہ کوملے گا،اس کو مرحوم کے ترکہ میں شمار نہیں کیا جائے گا۔2۔کسی شخص کی وفات کے بعد متعلقہ ادارے یا حکومت کی طرف سےجو مختلف قسم کے فنڈ زجاری ہوتے ہیں،مثلاً پنشن،گریجویٹی فنڈ،بینوولنٹ فنڈ،جی پی فنڈاورپراویڈنٹ فنڈوغیرہ،ان کے عطیہ اور ترکہ ہونے کے بارے میں شرعی ضابطہ یہ ہے کہ جو مال بوقتِ وفات میت کی ملکیت میں داخل ہو،جیسے کہ جی پی فنڈاورپراویڈنٹ فنڈوغیرہ،وہ ترکہ میں شمار ہوگااور جو مال بوقتِ وفات میت کی ملکیت میں نہ ہو،بلکہ اس کی وفات بعد حکومت یا متعلقہ ادارے کی طرف سے اس کے ورثاء میں سے کسی کے نام پرجاری کیا جائے،جیسے کہ گریجویٹی فنڈ،بینوولنٹ فنڈ اور پنشن وغیرہ تو وہ ترکہ شمار نہ ہوگا،بلکہ جس کے نام پر جاری ہوگا،اسی کی ملکیت ہوگا۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود، ج:7، ص:57، ط:سعید)امداد الفتاوی میں ہے:"چوں کہ میراث اموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(ج:4،ص:342،ط:مکتبہ دار العلوم کراچی)فقط واللہ اعلم
                                                  
عنوان: میراث کے مسئلہ کی توضیح
سوال: میرا سوال آپ کے جواب کے حوالے سے سمجھنے کے لئے ہے جو آپ نے استفتاء نمبر144109202581 کے حوالے سے عنایت فرمایا ہے کہ اگر زندگی میں کوئی مورث اپنے وارث کو کچھ دے دے اور یہ شرط لگائے کہ تم میراث میں سے کچھ بھی نہیں لو گے تو کیا اس شخض کو میراث میں سے واقعتا کچھ نہیں ملے گا؟ جب کہ ہم نے علماء سے سنا ہے کہ تخارج کا اصول مرنے کے بعد لاگو ہوتا ہے۔تو کیا اس صورت میں جبکہ زندگی میں ہی کسی کو کچھ حصہ دے کر اس سے اسٹامپ پر لکھوا لیا جائے تو کیا ایسا کرنےسے وہ وارث میراث سے محروم ہو جاے گا؟ جزاک اللہ تعالی خیرا
جواب: واضح رہے  کہ  سوال نمبر144109202581  میں جو  جواب دیا گیا ہے ، وہ فتاوی  شامی کی اس عبارت کی بنا پر ہے:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئاً كالدار على أن لايكون له في سائر التركة حق يجوز، وقيل: ه ا إذا رضي ذلك الوارث به بعد موته، فحينئذٍ يكون تعيين الميت كتعيين باقي الورثة معه، كما في الجواهر اهـ. قلت: وحكى القولين في جامع الفصولين فقال: قيل: جاز، وبه أفتى بعضهم، وقيل: لا اهـ".( کتاب الفرائض۔6/ 655 ط: سعید)لہذا اگرکوئی شخص زندگی میں کسی وارث کو اس شخص پر حصہ دے کہ وراثت میں اس کا حق نہ ہوگا اور وارث بھی اس پر راضی ہوجائے تو مورث کے انتقال کے بعد مذکورہ وارث کو میراث میں حصہ نہیں ملے گا۔فقط واللہ اعلم
                                                  
عنوان: ترکہ کی تقسیم میں موجودہ قیمت کا اعتبار ہے
سوال: 1982 میں تین بھائیوں نے 10000 روپے فی حصہ کے حساب سے 30000 روپے کا کاروبار شروع کیا۔جس کا کوئی تحریری اقرار نامہ یا ثبوت نہیں تھا۔ بس پیار ، محبت اور اتفاق میں کام شروع کیا گیا۔ 1991 میں ایک بھائی کی وفات ہوگئی۔ ان کا حصہ ان کے ورثاء وصول کرتے رہے۔ 1992 میں ایک بھائی کے بیٹے نے کاروبار میں اپنی خدمت شروع کی___1992 سے 1998 تک بیٹے کی خدمت کی اجرت اس کے والد کے پاس ہوتی تھی جو مذکورہ کاروبار میں ⅓ حصہ کے شریک تھے۔ 1998 میں کاروباری اور قانونی  ذمہ داریاں ہونے کی وجہ سے بیٹے نے کاروبار میں اپنا ذاتی حصہ دار ہونے کا اظہار کیا۔جس پر فوت شدہ بھائی کے ورثاء سے ⅓ حصہ والد نے خرید کر بیٹے کے نام کر دیا۔ اس حصہ کی رقم بعد میں والد نے اپنے بیٹے سے وصول کر لی۔ 1999 میں تیسرے حصہ دار بھائی انتقال کر گئے جن کا حصہ ان کے ورثاء وصول کرتے رہے۔ 2008 تک کاروبار کے منافع کی رقم برابر تقسیم ہوتی رہی۔ 2009 میں بیمار ہونے کی وجہ سے والد نے اپنے بیٹے سے اپنا ذاتی حصہ طلب کیا کہ میں نے اپنا تمام حصہ مسجد میں دینا ہے۔ جس پر بیٹے نے جواب دیا کہ آپ نے اپنے حصہ کی رقم مجھے نہیں بلکہ اپنے بھائیوں کو دی تھی۔ اس پر وہ خاموش ہوگئے۔ کیونکہ اس کا کوئی تحریری و قانونی ثبوت ان کے پاس نہ تھا۔ اس وقت تمام کاروباری اور قانونی زمہ داریاں اس بیٹے کے نام پر تھیں۔ 2009 میں والد صاحب کی وفات کے بعد یہ حصہ کسی بھی وارث کی رضامندی سے کاروبار میں شامل نہیں تھا۔ بلکہ وقتاً فوقتاً دبی زبان میں طلب کرتے تھے۔ لیکن کیونکہ کوئی تحریری ثبوت نہ تھا اس لیے قانوناً رقم وصول نہ کر سکتے تھے۔ 2022 میں اب بیٹا باقی ورثاء کو والد صاحب کا حصہ دینے پر رضامند ہے۔ احکامِ شرعیہ کی روشنی میں جواب صادر فرمائیں کہ والد صاحب کی وفات کے وقت کی رقم ورثاء میں تقسیم ہوگی یا موجودہ رقم؟
جواب: صورتِ  مسئولہ میں  جب سائل کے والد کا ترکہ  وفات کے وقت تقسیم نہیں ہوا تو تمام ورثاءمرحوم کے کاروبار میں اپنے اپنے شرعی حصوں کے تناسب سے حصہ دار ہوئے؛  لہذا اگر اب کاروبار میں منافع ہونے کی بنیاد پر  ترکہ کی  رقم میں اضافہ ہوا ہےتو اس کاروبار سے حاصل ہونے والے منافع میں بھی تمام ورثاء اپنے اپنے شرعی حصوں کے تناسب سے حق دار ہیں،مرحوم کا ترکہ  موجودہ رقم کے اعتبار سے تمام ورثاء میں ان کے شرعی حصوں کے تناسب سے تقسیم ہوگا ۔درر الحکام فی شرح مجلۃ الاحکام میں ہے:"(المادة 1073) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، انظر المادة (1308) وحاصلاتها أيضا يجب أن تكون على هذه النسبة؛ لأن الغنم بالغرم بموجب المادة (88) .الحاصلات: هي اللبن والنتاج والصوف وأثمار الكروم والجنائن وثمن المبيع وبدل الإيجار والربح وما أشبه ذلك."(الکتاب العاشر: الشرکات،الباب الأول في بيان شركة الملك،الفصل الثاني في بيان كيفية التصرف في الأعيان المشتركة،ج3،ص26،ط؛دار الجیل)فقط واللہ اعلم
                                                  
عنوان: بھائی کے ترکہ کی تقسیم
سوال: میری دوسری بیوی سے  دو بیٹے اور ایک بیٹی ہے ،اور پہلی بیوی سے چار بیٹیاں ہیں ،میرے ایک بھائی کا انتقال ہوا جوکہ غیر شادی شدہ تھے ،اس بھائی کی جائیداد  میری پہلی بیوی کی  چار بیٹیوں نے لے لی،میں نے اپنی بیٹیوں سے کہا کہ  بھائی کی پراپرٹی مجھے دے دو ،میں اپنی اور بھائی کی جائیداد بیچ کر تما م بچوں میں تقسیم کر دیتا ہوں ،لیکن ان بیٹیوں نے ایسا کرنے سے انکار کردیا ،تو اب میں یہ چاہتا ہوں کہ میں اپنی جائیداد اپنی دوسری بیوی کی اولاد میں تقسیم کروں کیونکہ پہلی بیوی کی بیٹیوں نے اپنا حصہ لے  لیا ہے۔کیا میرے لیے ایسا کرنا صحیح ہے یا نہیں؟ ہمارے والدین کا انتقال بھائی کے انتقال سے پہلے  ہوچکا تھا اور ایک چھوٹے بھائی کا انتقال بھی پہلے ہوچکا تھا،اب  میرے علاوہ اور کوئی بہن بھائی نہیں ہے۔
جواب: صورتِ مسئولہ میں اگر  سائل  کا  بیان واقعۃً درست ہے کہ سائل کے علاوہ مرحوم بھائی کا کوئی اور وارث نہیں ہے  ،تو سائل کی بیٹیوں کا سائل کے بھائی کی جائیداد میں کوئی حق نہیں ہے،سائل ہی اپنے مرحوم بھائی کی جائیداد کا وارث ہے،اگر سائل کی بیٹیاں سائل کو اس کے بھائی کی جائیداد نہیں دے رہی یہ ان کی طرف سے ظلم  اور زیادتی ہے ،لہذا اگر سائل اپنی دوسری اولاد کی حق تلفی سے بچنے کے لیے  اپنی جائیداد میں سے ان بیٹیوں کو کچھ بھی نہ دینا چاہے تو سائل کے لیے جائز ہے۔البحر الرائق  میں ہے:"إذ لا يجوز لأحد من المسلمين أخذ مال أحد بغير سبب شرعي."(کتاب الحدود ،فصل فی التعزیر،44/5،ط:  دار الكتاب الاسلامی)فقط واللہ اعلم
                                                  
عنوان: بھائی کی جانب سے بہن کو ترکہ کے بعض  حصہ سے محروم کرنے کی صورت میں بقیہ ترکہ میں بہن کا بھائی کو حصہ نہ دینے کا حکم
سوال: ہم چار بہن بھائی ہیں (تین بہنیں اور ایک بھائی شادی شدہ اور ایک بہن غیر شادی شدہ) ، والدہ گھریلو خاتون ہیں. والد صاحب کا انتقال 2016 میں ہوا ، والدہ حیات ہیں،والد صاحب کے والدین پہلے ہی وفات پاگئے ہیں،والد صاحب کا ذاتی کاروبار تھا، انہوں نے اپنی زندگی میں دو فلیٹ انسٹالمنٹ پر (یعنی ڈاؤن پیمنٹ ادا کرکے فلیٹ اپنے نام پر لیے اور بقیہ رقم کے لیے قسطوں میں ادائیگی کرتے رہے)خریدے تھے، چونکہ یہ دو فلیٹ پاکستان سے باہر تھے اور والدصاحب  پاکستان میں رہائش پذیر تھے ،اس لیے قسطوں کی ادائیگی اور دیگر معاملات کے لئے والد صاحب نے دبئی میں ہی رہائش پذیر ایک شخص (ایجنٹ) کو پاور آف اٹارنی دے دی، تاکہ فلیٹ کے معاملات میں آسانی ہو اور انہیں کرایہ پر چڑھایا جاسکے ، اپنے انتقال سے دو ماہ پہلے والد صاحب نے والدہ کو زبانی بتایا کہ دونوں فلیٹوں کی تمام بقیہ اقساط کی ادائیگی مکمل ہوگئی ہیں، صاحب کے انتقال کے بعد جب وراثت کی تقسیم کا معاملہ آیا اور اس شخص سے رابطہ کرنے کی کوشش کی گئی جس کے پاس فلیٹوں کی دیکھ بھال کے لئے پاور آف اٹارنی تھی ، تواس نے بتایا کہ دونوں فلیٹوں کی چار چار اقساط ابھی باقی ہیں جوکہ ادا کرنی ہیں،کیونکہ وہ دونوں فلیٹ والد کی حیات میں ہی کرائے پر چڑھائے گئے تھے اس لیے اس شخص نے کہا کہ وہ یہ بقیہ اقساط فلیٹ کے کرایہ میں سے ادا کرتا رہے گا، 2016 کے بعد اس شخص سے بارہا رابطہ کرنے کی کوشش کی گئی کہ آیا قسطیں ادا ہوئیں کہ نہیں؟ لیکن اس دوران یعنی 2016 سے 2018 تک اس نے کوئی خاطر خواہ جواب نہیں دیا ، ایک شادی شدہ بہن نے معاملہ سلجھانےکی غرض سے کسی طریقے سے دبئی جاکرسرکاری ریکارڈ کے ذریعے پتہ کروایا تو پتہ چلا کہ کوئی کرایہ والد صاحب کے بینک اکاؤنٹ میں نہیں جمع کروایا گیا،بلکہ اس کرایہ میں سے جو رقم قسطوں کی ادائیگی کے لیے ضرورت تھی وہ رقم بھی اقساط کی صورت میں سرکاری دفتر میں جمع نہیں کروائی گئی، یعنی والد صاحب کے انتقال کے بعد اس شخص نے نہ فلیٹوں کا کرایہ وارثین کو منتقل کیا، نہ فلیٹ کی اقساط سرکاری دفتر جمع کروائیں اور نہ ہی فلیٹوں کا قبضہ وارثین کو واپس دیا،اس شادی شدہ بہن نے معاملات سنبھالنے کے لئے (یعنی اس فلیٹ کے کرایہ کی وصولی , بقیہ قسطوں کی ادائیگی اور فلیٹوں کے قبضے کی معلومات لینے کے لئے ) تمام وارثین سے اجازت لی تاکہ وہ یہ معاملہ حل کرے،سب نے اجازت دی اور تمام وارثین نے اپنی مرضی سے اس بہن کو پاور آف اٹارنی بھی دے دی، اس بہن نے دبئی میں سرکاری اور دفتری امور کے مطابق کاغذی کاروائی کرتے ہوئے فلیٹوں کی بقیہ اقساط کی ادائیگی کردیں تاکہ والد صاحب کے نام پر دونوں فلیٹوں کی مکمل کاروائی ہوسکے، یاد رہے کہ اس بہن نے قسطوں کی ادائیگی کے لئے کسی سے قرض حسنہ لیا اور پھر ادائیگی کی تھی،  یہ قرض اس بہن نے کسی بھائی یا والدہ اور بہنوں میں سے  کسی سےنہیں لیا کیوں کہ یہ رقم نہ تو والدہ اور بہنوں کے پاس تھی اور نہ ہی بھائی نے اس رقم کے بندوبست کے لئے کوئی مدد کی اور نہ ہی دلچسپی ظاہر کی تھی، یعنی مذکورہ بہن کو ہی تمام اخراجات برداشت کرنے پڑے تاکہ فلیٹوں کا معاملہ حل ہوسکے، ان اخراجات میں قسطوں کی ادائیگی، دبئی آنے جانے کے اخراجات ، سرکاری دفاتراور وکیلوں کی فیس وغیرہ شامل ہیں، دونوں فلیٹوں کی اقساط کی ادائیگی کے بعد دبئی سرکاری انتظامیہ نے دونوں فلیٹوں کے کاغذات مرحوم والد صاحب کے نام کردیے ،والد صاحب کے انتقال کی صورت میں،اس کارروائی کے دوران دونوں فلیٹ سکسیشن پروسیس کے تحت اس بہن کے نام ہو گئے۔فلیٹوں کی سکسیشن کا معاملہ حل ہونے کے دوران ہمارے بھائی نے مذکورہ بہن سے قطع تعلق کر لیا اور والد صاحب کی باقی وراثت کے معاملات میں کسی بہن یا والدہ کو اعتماد میں نہیں لیا اور نہ ہی اس سلسلے میں کسی سے کوئی بات کی،اور اپنے زیرِتصرف والد صاحب کا ترکہ تقسیم کردیا ،اوردبئی کا معاملہ حل کرنے والی مذکورہ بہن کو اس کے حصہ سے محروم رکھاالبتہباقی دونوں بہنوں اور والدہ کو والد کی وراثت میں سے کچھ حصہ دے دیا ،(جوکہ ان دونوں فلیٹوں میں سے ایک فلیٹ کی قیمت فروخت کے برابر ہے ) چونکہ بھائی نے وراثت کے معاملے میں وارثین کو دور رکھا، اس لئے بہن نے اپنا فرض سمجھتے ہوئے اور اس شک کی بناپرکہ بھائی مزید کوئی زیادتی نہ کرے ، مذکورہ دونوں فلیٹوں  کا معاملہ خود حل کرنے کی کوشش کی ،اور یہ غرض بھی تھی کہ ان فلیٹوں میں سے اپنی بہنوں اور والدہ کو جو جائز حصہ ہے وہ دے دیا جائے یا پھر انہیں کرائے پر چڑھایا جائے تاکہ سب بہنوں اور والدہ کو اس میں سے حصہ ملتا رہے ،یاد رہے کہ والد صاحب کی وراثت میں کافی کچھ ہے جن کی اندازاً مجموعی مالیت ان دونوں کی فلیٹوں کی قیمتوں سے کہیں زیادہ ہے۔ لہذا اس مذکورہ بالا تفصیل کی روشنی میں چند امور کی بابت شرعی راہ نمائی درکار ہے:1: چونکہ بھائی نے اس بہن کو کوئی حصہ نہیں دیا تو کیا یہ بہن کسی ایک فلیٹ کی مالک بن سکتی ہے جبکہ بھائی نے اس دوران باقی دونوں بہنوں اور والدہ کو والد کی وراثت میں سے کچھ حصہ دے دیا جوکہ ان دونوں فلیٹوں میں سے ایک فلیٹ کی قیمت فروخت کے برابر ہے؟2:کیا یہ بہن فلیٹ کا کرایہ سب کی رضامندی کے ساتھ والدہ اور دونوں بہنوں کو دے سکتی ہے (لیکن اس رضامندی میں بھائی کی رضامندی شامل نہیں) کیا اس بہن کا اپنی والدہ اور بہنوں کو اس فلیٹ کے کرائے یا اس کی فروخت میں سے حصہ دینا جائز ہے ؟3: کیا مذکورہ بہن جس کو کوئی حصہ نہیں ملا خود اپنے آپ کومالک سمجھ کر اس کا کرایہ یا اس کی قیمتِ فروخت جس وارث کو دینا چاہے دے سکتی ہے خاص طور پر اپنی والدہ اور بہنوں کو ؟4: کیا یہ بہن اپنے بھائی کو (کرائے یا فلیٹوں کی فروخت میں سے جو حصہ ملے) اگر کچھ نہ دے تو  گناہگار ہوگی ؟خاص طور پر اس صورت میں کہ بھائی نے اس بہن کو اپنے زیرِتصرف ترکہ میں سے کوئی حصہ نہیں دیا اور اس بات کا قوی امکان ہے کہ والد کی بقیہ وراثت میں سے جو بھی والدہ اور بہنوں کواس بھائی نے دیا وہ  اس سے بہت کم ہے جوان کا جائز حق بنتاہے۔
جواب: 1:واضح رہے کہ والدین کے ترکہ میں  نرینہ اولاد کی طرح بیٹیوں کا بھی شرعی حق اور حصہ ہوتا ہے، والدین کے انتقال کے بعد ان کے کل یا بعض ترکہ پربھائی کا قبضہ کرکے اپنے طور پرتقسیم کرنا اور بہنوں یا کسی وارث کو  ان کے شرعی حصے سے محروم کرنا ناجائز اور گناہ ِ کبیرہ ہے، ہر ایک وارث  کو اس کا حق اور  حصہ  اس دنیا میں دینا لازم اور ضروری ہے، ورنہ آخرت میں بدترین عذاب کا سامنا کرنا پڑے گا ،احادیثِ مبارکہ  میں اس بارے میں سخت وعیدیں آئی ہیں،لہذا والد ِمرحوم کے کل ترکہ کو یکجا کرکے نئے سرے سےتمام ورثاء کے درمیان شرعی طریقے سے تقسیم کرلیا جائے،مرحوم کامذکورہ اکلوتا بیٹا جس قدر میراث تقسیم کرچکا ہے اس میں مرحوم کی بیوہ، بیٹیوں بالخصوص دبئی کا معاملہ حل کرنے والی بیٹی کا جس قدر شرعی حصہ بنتا ہے وہ انہیں ادا کردے،بصورتِ دیگر مذکورہ بہن والدمرحوم کے کل ترکہ کی مالیت کے حساب سے اپنے حصہ کے بقدرہی فلیٹ کی مالک بن سکتی ہے۔صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوق متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو اس  کی ادائیگی کے بعد، اور اگر مرحوم نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو 40 حصوں میں تقسیم کرکے 5 حصے مرحوم کی بیوہ کو،14 حصے مرحوم کے بیٹے کو،7حصے مرحوم  ہر ایک بیٹی کوملیں گے۔صورتِ تقسیم یہ ہوگی:میت(والد)8 / 40بیوہبیٹابیٹیبیٹیبیٹی17514777ترکہ کی تقسیم اس طرح ہوگی کہ والد مرحوم کے کل ترکہ کی مالیت لگا کر12.5 فیصد مرحوم کی بیوہ کو،35 فیصد مرحوم کے بیٹے کو17.5 فیصد مرحوم کی ہر ایک بیٹی کو ملے گا۔2- 3:واضح رہے میت کا ترکہ تمام ورثاء کا مشترکہ ہوتا ہے،اور اس میں ہر ایک وارث اپنے حصہ میں تصرف کرنے کا حق دار ہوتاہے، لہذازیر نظرمسئلہ میں مذکورہ بہن کا دبئی کے مذکورہ فلیٹوں میں جتنا شرعی حق وحصہ اس کا بنتا ہےاس میں کرایہ پر دینے ،فروخت کرنے اور اس کرایہ کی رقم  کے حوالے سےہر طرح کاتصرف کرسکتی ہے،اسی طرح والدہ اور دیگر بہنوں کا  شریعت کے مطابق جتنا حصہ بنتا ہےوہ ان کی اجازت و رضامندی سے ان میں  تصرف کرسکتی ہیں،اور مذکورہ بہن ان کی رضامندی سے کرایہ پر دے کر انہیں کرایہ کی رقم مہیا کرسکتی ہے۔4:مذکورہ بھائی کا اگر فلیٹوں میں شرعی طور پر حق و حصہ بنتا ہو تو بہن اس کی عدمِ ادائیگی کی صورت میں گناہ گار ہوگی، کیونکہ مذکورہ بہن اپنے بھائی کاحصہ غصب کرنے والی کہلائے گی، البتہ اگر بھائی نے والد صاحب کے بقیہ مال میراث میں سےجو حصہ لیا ہے،اگر یقینی طور پر ثابت ہوجائے کہ اس کی مالیت  زیادہ تھی اور اس کی بنیاد پر بھائی کا فلیٹوں میں حصہ نہ بن رہا ہو، تو اس صورت میں بہن پر اپنےبھائی کو کچھ دینا لازم نہیں ہو گا ۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح،باب الغصب والعاریة 254/1 ط: قدیمی)ترجمہ: حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)ترجمہ :حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔تکملۃ رد المحتار علی الدر المختار میں ہے:   " الإرث جبري لَايسْقط بالإسقاط".(كتاب الدعوى ،ج:7 ، ص:505 ، ط :ايچ ايم سعید)بدائع الصنائع میں ہے:"ولا سبيل إلى ‌التصرف ‌في ‌الملك المشترك والحق المشترك إلا برضا الشركاء."(كتاب الشرب، ج:6، ص:190، ط:دار الكتب العلمية)درر الحکام شرح مجلۃ الاحکام میں ہے:"لا يجوز ‌التصرف ‌في ‌الملك ‌المشترك بلا إذن الشريك...وكون أحد الشريكين في شركة الملك أجنبيا في حصة الآخر هو في التصرف المضر أما في التصرف غير المضر كالسكنى مثلا في الدار المشتركة وفي الأحوال التي تعد من توابع السكنى كالدخول والخروج والصعود إلى السطح (الطحطاوي) فيعتبر كل منهما صاحب ملك مخصوص على وجه الكمال."(الكتاب العاشر الشركات، الباب الثاني، ج:3، ص:30، ط:دار الجيل)فتاوی شامی میں ہے:"لا يجوز لأحد من المسلمين ‌أخذ ‌مال ‌أحد بغير سبب شرعي."( كتاب الحدود، باب التعزيز، ج:4، ص:61، ط: ايچ ايم سعيد)درر الحکام شرح مجلۃ الاحکام میں ہے:"‌كل ‌يتصرف ‌في ‌ملكه ‌المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."(الكتاب العاشر الشركات، الباب الثالث، ج:3، ص:201، ط:دار الجيل)فقط واللہ اعلم
                                                  
عنوان: ترکہ میں اضافہ کی صورت میں ہر وارث حقدار ہو گا
سوال: والدکی وفات کے بعد اولاد نے ترکہ (تقریباایک کروڑ ، یہ اولاد اور باپ دونوں کما ئی تھی) کو تقسیم کیے  بغیر کاروبا کو مزید آگے بڑھایا، اس میں تقریباً دس سال گزر گئے، مرحوم نے  8 بیٹے،دو بیٹیاں اور ایک بیوہ کو  چھوڑا،  ان میں دوبیٹے مدرسے میں پڑھتے تھے بعد میں یہ دو لڑکے بھی کاروبار شروع کرنے لگے، لیکن منافع نہ ہونے کی وجہ سے باقی بھائیوں  نے ان کے کاروبار کو ختم کردیا اور ان دو میں سے ایک کوگھر کی دیکھ بھال  کے لیے رکھا،  اب ان کے کاروبار میں مزید اضافہ ہوگیا ہے،  اب پوچھنایہ ہے :1:  میراث کو کس اعتبار سے تقسیم کریں؟  کیا اس ایک کروڑ میں یا ابھی منافع کے بعد؟2:اگر منافع کو بھی تقسیم کرنا ہے تو بہنوں میں بھی یہ منافع تقسیم ہوگا ؟حالانکہ یہ کمائی صرف ان بعض بیٹوں  کی ہے اور اگر نہیں دیناہے تو کیا پھر ان بھائیوں کو دینا جائز ہے جنہوں نے نہیں کمایا ہے،  حالانکہ یہ مطالبہ کرتےہیں کہ یہ کمائی ہمارے پیسوں سے بھی ہوئی ہے ، اس لیے  کہ سرمایہ میں ہمارا بھی مال تھا اور اسلۓ کہ ہم تو آپ لوگوں کے تابع تھے،  ورنہ تو پہلے بتادیتے اور ہمارا مال علیحدہ کردیتے۔مذکورہ مسئلہ کا تفصیلی جواب عنایت فرمائیں ۔
جواب: صور تِ  مسئولہ میں والد کے انتقال کے بعدوالد کے ترکہ  میں جتنی رقم اور جتنی جائیدا د ہیں   ان سب میں تمام شرعی ورثاء اپنے اپنے حصے کے مطابق  حقدار ہیں ، والد کے انتقال کے بعد     ترکہ  منقولہ وغیر منقولہ میں جتنا اضافہ ہو ا ہے اس میں  سب ورثاء حقدارہیں چاہے وہ کاروبار میں شامل تھے یا نہیں ، اسی طرح بہنیں بھی ہر صورت میں موجودہ نفع کے ساتھ ترکہ میں حقدار ہیں ،لہذا ہر ایک بہن اور بھائی ترکہ کی  موجودہ  رقم  نفع کے ساتھ جتنی بنتی ہے اس میں حقدار  ہیں  ہر ایک  کو اس کا شرعی حق دیا جائے اگر کسی کا شرعی حق نہیں دیا گیا اور حق دبا لیا گیا تو غاصب شمار ہوں گے  ، دنیا میں نہیں دیا تو آخرت میں بدترین عذاب کا سامنا کرنا پڑے گا  ۔حدیث مبارکہ میں ہے :"من قطع میراث وارثه قطع اللہ میراثہ من الجنة یوم القیامة".(مشکوۃ،باب الوصايا،الفصل الثالث،1/266،قديمی).ترجمہ:حضور کريم صلی ا للہ علیہ وسلم نے فرمایا جو شخص اپنے  وارث کی میراث کاٹے گا اللہ تعالی  قیامت کے دن اس کی جنت سے میراث کاٹ لے گا ۔(مظاہر حق باب الوصايا،الفصل الثالث،3 /235)فتاوی شامی میں ہے :"لو اجتمع إخوة يعملون في تركة أبيهم ونما المال فهو بينهم سوية، ولو اختلفوا في العمل والرأي".                                          (فصل في الشركة الفاسدة،ج4/325،ط:سعيد)شرح المجلۃ میں ہے: "تقسيم حاصلات الأموال المشتركة في شركة الملك بين أصحابهم بنسبة حصصهم".(الفصل الثاني في كيفية التصرف في الأعيان المشتركة ،المادۃ ۱۰۷۳:ج۴/۱۴ط:رشیدیہ )فقط والله اعلم
                                                  
عنوان: مرحومہ کے زیورات کی بیٹوں میں تقسیم
سوال: میں نے اپنی بہن کو شادی پر میکے والوں کی طرف سے جہیز کا سامان اور کچھ زیورات  دیے تھے بہن کا 2009 میں انتقال ہوگیا تھا،  دو چھوٹے نابالغ لڑکے  تھے، میری مرحومہ بہن میکے کی طرف ملنے والے کچھ زیورات اپنی زندگی میں میرے پاس رکھ  دیے تھے اب جب کہ بہن کے لڑکے بالغ ہوچکے ہیں،  بہن کا شوہر بھی زندہ ہے، اس کی دو بیویاں اور بھی ہیں۔ میری بہن کے دونوں لڑکوں  نے، جو  اب بالغ ہوچکے ہیں، مجھ سے اپنی مرحومہ ماں کے زیورات کا مطالبہ  کیا ہے۔ معلوم یہ کرنا ہے کہ ان  زیورات کی تقسیم کس طرح ہوگی؟
جواب: عورت کو جہیز میں ملے ہوئے زیورات عورت کی ملکیت ہوتے ہیں؛ لہٰذا  صورتِ  مسئولہ میں  سائل کی بہن کو جو جہیز ملا ہے،وہ ان کی ذاتی ملکیت شمار ہوگا، اور ان کے مرنے کے بعد ان کے ورثاء میں ان کے شرعی حصص کے مطابق تقسیم ہوگا، نیز جو زیوارات مرحومہ نے سائل کے پاس امانت رکھوائے تھے وہ بھی وراثت میں تقسیم ہوں گے۔البتہ وراثت کی شرعی تقسیم کے لیے یہ واضح ہونا ضروری ہے کہ مرحومہ کےوالدین حیات ہیں یا نہیں، اس کے بعد (دیگر ورثاء سمیت)بیٹوں کا بھی شرعی حصہ معلوم ہوسکے گا۔لہٰذا  ورثاء کی مکمل وضاحت کے بعد دوبارہ سوال جمع فرمائیں۔موسوعہ فقہیہ کوتییہ میں ہے:"ذهب جمهور الفقهاء إلى أنه لايجب على المرأة أن تتجهز بمهرها أو بشيء منه، و على الزوج أن يعد لها المنزل بكل ما يحتاج إليه ليكون سكنًا شرعيًّا لائقًا بهما. و إذا تجهزت بنفسها أو جهزها ذووها فالجهاز ملك لها خاص بها....وقال الحنفية: إذا جهز الأب ابنته من ماله دون أن يصرح أن هذا منه هبة لها أو عارية منه لها، وادعى بعد نقل الجهاز إلى دار الزوج أنه كان عارية. وادعت أنه كان تمليكا بالهبة فالقول قولها إذا كان العرف يشهد بأن هذا الجهاز المتنازع عليه يقدمه الأب لابنته هبة منه. وإن كان العرف جاريا بأن الأب يقدمه عارية فالقول قول الأب. وإن كان العرف متضاربا فالقول قول الأب إذا كان الجهاز من ماله. أما إذا كان مما قبضه من مهرها فالقول قولها؛ لأن الشراء وقع لها حيث كانت راضية بذلك، وهو بمنزلة الإذن منها."(الموسوعة الفقهية الكويتية ،‌‌‌‌حرف الجيم،كلمة:جهاز،تملك المرأة الجهاز، ۱۶/۱۶۶،ط: دار السلاسل)فقط واللہ اعلم
                                                  
عنوان: بیوہ، تین بیٹوں اور چار بیٹیوں میں وراثت کی تقسیم
سوال: میرے والد صاحب کا انتقال 5 سال پہلے ہو چکا ہے۔  ہمارا ایک آبائی گھر ڈیرہ اسماعیل خان میں ہے ۔میری والدہ حیات ہیں ۔ ہم 4 بہنیں اور 3 بھائی ہیں ۔ سوال یہ ہے کہ والدہ کا آٹھواں حصہ کیسے نکالیں گے ۔ فرض کریں 1 لاکھ میں 20 ، 20 ہزار بھائیوں کے اور 10 ، 10 ہزار بہنوں کے حصے میں آئیں گے ۔ اس میں والدہ کا آٹھواں حصہ کیسے نکالیں گے ؟
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  80 حصوں میں تقسیم کر کے 10 حصے بیوہ کو، 14 حصے ہر بیٹے کو اور 7 حصے ہر بیٹی کو ملیں گے۔ صورت تقسیم یہ ہے : میت : 80/8بیوہبیٹابیٹابیٹابیٹیبیٹیبیٹیبیٹی1 7101414147777یعنی1 لاکھ (100000) روپے میں سے 12 ہزار 5 سو (12500) روپے بیوہ کو، 17 ہزار 5 سو (17500) روپے ہر بیٹے کو اور  8 ہزار 7 سو پچاس (8750) روپے ہر بیٹی کو ملیں گے۔اس تفصیل سے واضح ہو گیا کہ مرحوم کی بیوہ (یعنی آپ کی والدہ) کو آٹھواں حصہ مرحوم کی اولاد میں تقسیم ہونے کے بعد نہیں بلکہ ان کے ساتھ ملے گا لہذا سوال میں جو اولاد کے حصے ذکر کیے گئے وہ درست نہیں۔فقط واللہ اعلم
                                                  
عنوان: موانع ارث میں اختلاف دارین کی وضاحت
سوال: میراث میں اختلاف دارین کے مسئلہ کی وضاحت کردیں۔
جواب: مسلمانوں کے حق میں اختلاف دارین وراثت سے مانع نہیں ہے، یعنی اگر کوئی وارث کسی اور ملک میں ہو تب بھی مورث کے انتقال کی صورت میں وہ وراثت کا حقدار ہوگا۔البتہ کفار کے حق میں اختلاف دارین وراثت کے  لیے مانع ہے،اگر کسی کافر کا کوئی  وارث دارالاسلام  میں مرجائے ،یا دارالاسلام میں موجود کا فر کا وارث دارالحرب میں مرجائے تو یہ ایک دوسرے کے وارث نہیں ہوں گے۔مجمع الانہر میں ہے :"ويمنع الإرث الرق وافرا كان أو ناقصا لأن جميع ما في يده من المال فهو لمولاه فلو ورثناه عن أقربائه لوقع الملك لسيده فيكون توريثا للأجنبي بلا سبب وأنه باطل إجماعا والقتل كما مر تفصيله في الجنايات واختلاف الملتين فلا يرث الكافر  من المسلم إجماعا ولا المسلم من الكافر على قول علي وزيد وعامة الصحابة رضي الله تعالى عنهم وإليه ذهب علماؤنا والشافعي كما مر تفصيله واختلاف الدارين حقيقة كالحربي والذمي أو حكما كالمستأمن والذمي أو الحربيين من دارين مختلفين كما مر."(ج:۴،ص؛۴۹۷،ط:دارالکتب العلمیہ بیروت)فتاوی شامی میں ہے :"قوله ( بخلاف المسلمين ) محترز قوله فيما بين الكفار أي اختلاف الدار لا يؤثر في حق المسلمين كما في عامة الشروح حتى أن المسلم التاجر أو الأسير لو مات في دار الحرب ورث منه ورثته الذين في دار الإسلام كما في سكب الأنهر ، قال في شرح السراجية لابن الحنبلي وأما قول العتابي أن من أسلم ولم يهاجر إلينا لا يرث من المسلم الأصلي في دارنا ولا المسلم الأصلي في دارنا ولا المسلم الأصلي ممن أسلم ولم يهاجر إلينا سواء كان في دار الحرب مستأمنا أو لم يكن فمدفوع بقول بعض علمائنا يخايل لي أن هذا كان في ابتداء الإسلام حين كانت الهجرة فريضة ألا ترى أن الله تعالى نفى الولاية بين من هاجر ومن لم يهاجر فقال { والذين آمنوا ولم يهاجروا ما لكم من ولايتهم من شيء حتى يهاجروا } فلما كانت الولاية بينهما منتفية كان الميراث منتفيا لأن الميراث على الولاية فأما اليوم فينبغي أن يرث أحدهما من الاخر لأن حكم الهجرة لأن الميراث على الولاية فأمما اليوم فينبغي أن يرث أحدهما من الآخر لأن حكم الهجرة قد نسخ بقوله لا هجرة بعد الفتح ا هـ ."(ج:۶،ص؛۷۶۸،ط:سعید)البحرالرائق میں ہے :"وكذلك اختلاف الدارين سبب لحرمان الميراث لأن الميراث إنما يستحق بالنصرة ولا تناصر عند اختلاف الدارين ولكن هذا الحكم في أهل الكفر لا في حق المسلمين حتى إن المسلم إذا مات في دار الإسلام وله ابن مسلم في دار الهند أو الترك يرث  ، وفي الكافي ثم اختلاف الدارين على نوعين حقيقي كالحربي مات في دار الحرب وله ابن ذمي في دار الإسلام فإنه لا يرث الذمي من ذلك الحربي وكذا لو مات ذمي في دار الإسلام وله أب أو ابن في دار الحرب فإنه لا يرث ذلك الحربي من ذلك الذمي ، وحكمي كالمستأمن والذمي حتى لو مات مستأمن في دارنا لا يورث منه وارثه الذمي."(ج:۸،ص؛۵۵۷،ط:دارالمعرفہ بیروت)فقط واللہ اعلم
                                                  
عنوان: بہن اور بھتیجے کے درمیان ترکہ کی تقسیم
سوال: اگر ایک پھوپھی کلالہ ہو اور خاوند نہ ہو۔اور ماں باپ ،بہن بھائی وفات پا گئے ہیں۔صرف ایک بہن ہےوہ بھی کلالہ ہے۔اور اس کے بھائی سے صرف ایک لڑکا ہے۔ سوال ہے کہ اس پھوپھی کی  جائیداد کیسےتقسیم ہوگی؟
جواب: صورت مسئولہ میں مرحومہ   کے ترکہ کی تقسیم کا شرعی  طریقہ  یہ ہے کہ سب سے پہلے مرحومہ کے حقوق متقدمہ یعنی تجہیزوتکفین کا خرچہ نکالنے کے بعد اگر مرحومہ کے ذمہ کوئی قرض ہو تو  اسے کل مال سے ادا کرنے کے بعد ، اگر مرحومہ نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 2 حصوں میں تقسیم کرکے ایک حصہ بہن کو اور ایک حصہ بھتیجے کا ملے گا۔صورت تقسیم یہ ہے۔میت2بہنبھتیجا11فیصد کے اعتبار سے مرحومہ کی بہن اور بھتیجےہر ایک کو 50 فیصد حصہ ملے گا۔فقط واللہ اعلم
                                                  
عنوان: وارث کو محروم کرنے کی نیت سے ہبہ کرنا
سوال: ایک خاتون جو اپنی اس زمین کو جو وراثت میں ملی ہے ، وہ وراثی زمین خاتون اپنی زندگی میں بیٹی کو بطورِ ہدیہ انتقال کروا دیتی ہے، اس کے علاوہ اس خاتون کی کوئی اور اولاد بھی نہیں ہے ماسواۓ اس ایک بیٹی کے، البتہ خاتون کے 3 بھائی اور 1 بہن موجود ہے اب شرعاً اس زمین کا کیا حکم ہے ؟؟؟ آیا اس زمین میں خاتون کے بہن بھائیوں کا بھی کوئی حق ہے یا نہیں؟
جواب: صورتِ مسئولہ میں مذکورہ  خاتون کے ورثاء میں اس کی بیٹی کے ساتھ اس کے بہن بھائی بھی وارث ہیں، لہذا گر اس خاتون نے اپنی زندگی میں اپنی مذکورہ جائیداد اپنی بیٹی کو ہبہ (گفٹ)کرکے مکمل مالکانہ قبضہ و تصرف کے ساتھ حوالہ کردی تو اس سے بیٹی اس کی مالک تو بن جائے گی ،لیکن اگر اس  نے دیگر ورثاء کو محروم کرنے کی نیت سے ایسا کیا تویہ گناہ کا کام ہوگا،اس لیے کہ اپنے وارث کو میراث سے محروم کرنے کی تدبیر اختیار کرنا سخت گناہ کا کام ہے اور اس پر سخت وعید وارد ہوئی ہے؛،رسول اللہ صلی اللہ علیہ وسلم کا ارشاد ہے کہ:" جس نے اپنے وارث کو میراث سے محروم کیا اللہ تعالی اسے جنت کی میراث سے محروم فرمائیں گے"۔۔ البتہ اگر اس خاتون کی ملکیت میں  اور جائیداد بھی ہو چاہے  کسی بھی صورت میں ہو اور وہ ان بہن بھائیوں کے حصے کے بقدر یا اس سے زائد ہو تو پھر یہ مذکورہ زمین بیٹی کو ہبہ کرنا گناہ نہیں ہو گا ۔اور اگر مذکورہ جائیداد مکمل قبضے اور مالکانہ تصرف کے ساتھ ہبہ نہیں کی تھی  بلکہ صرف نام کیا تھا تو پھر یہ ہبہ  تام نہیں ہوا تھامذکورہ زمین بدستور اس خاتون کی ملکیت رہے گی۔مشكاة المصابيح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(مشكاة المصابيح، كتاب الفرائض والوصايا، باب الوصايا،الفصل الثالث،رقم الحديث: 3078،  ص:266،قديمي) الدر المختار ميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."( الدر المختار مع رد المحتار،كتاب الهبة،691،688/5، سعيد) فقط والله اعلم
                                                  
عنوان: بیوہ اور ایک بیٹی میں میراث کی تقسیم
سوال: میرے شوہر کا گھر ہے، شوہر کا انتقال ہوگیا ہے ،صرف ایک بیٹی اور ایک بیوہ ہے ،شوہر کا کوئی بھائی  بہن اور والدین نہیں ہیں، وراثت میں کس کس کا حصہ ہوگا؟
جواب: صورتِ مسئولہ میں سائلہ کے مرحوم شوہر کا کوئی بھتیجا یا اس کا بیٹا موجود ہویا مرحوم کا کوئی چچا یا چچازاد بھائی یا اس کا بیٹا موجود ہو تو وہ بھی شرعاً سائلہ کے مرحوم شوہر کے وارث ہوں گے،اور ان کو بھی مرحوم کے ترکہ میں سے شرعاً حصہ ملے گا،اوراگر  مرحوم کے آبائی خاندان میں کوئی مرد مثلاً بھتیجا یا اس کا بیٹا یا چچا یا چچازاد بھائی یا اس کا بیٹا ان میں سے کوئی ایک مرد بھی  مرحوم کے انتقال کے وقت موجود نہ ہو تو اس صورت میں مرحوم کے کل ترکہ کو آٹھ حصوں میں تقسیم کرکے ایک  حصہ مرحوم کی بیوہ یعنی سائلہ کو اور سات حصے مرحوم کی بیٹی کو ملیں گے،اور اگر مرحوم کے آبائی خاندان میں کوئی مرد ان مذکورہ افراد میں سے موجود ہو تو ان کی تفصیل  لکھ کر بھیج دیں، تو اس کے مطابق ہر ایک کا حصہ بتادیا جائے گا۔ صورتِ تقسیم یہ ہے:میت:8بیوہ بیٹی1قبل الرد:41بعد الرد:7یعنی 100روپے میں سے 12.5روپے مرحوم کی بیوہ  یعنی سائلہ کو  اور87.5 روپے مرحوم کی بیٹی کو ملیں گے۔فتاوی ہندیہ میں ہے:"(الباب الثالث في العصبات) وهم كل من ليس له سهم مقدر ويأخذ ما بقي من سهام ذوي الفروض وإذا انفرد أخذ جميع المال، كذا في الاختيار شرح المختار.فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط."(كتاب الفرائض،الباب الثالث في العصبات،451/6،ط:رشيدية)وفيه أيضا:"‌‌[الباب الرابع عشر في الرد]وهو ضد العول الفاضل عن سهام ذوي السهام يرد عليهم بقدر سهامهم إلا على الزوجين وبه أخذ أصحابنا - رضي الله عنهم - كذا في محيط السرخسي واعلم أن جميع من يرد عليه سبعة الأم والجدة والبنت وبنت الابن والأخوات من الأبوين، والأخوات لأب، وأولاد الأم، ويقع الرد على جنس واحد وعلى جنسين وعلى ثلاثة ولا يكون على أكثر من ذلك، والسهام المردود عليها أربعة الاثنان والثلاثة والأربعة والخمسة كذا في الاختيار شرح المختار."(كتاب الفرائض،الباب الرابع في الرد،469/6،ط:رشيدية)فقط والله أعلم
                                                  
عنوان: زندگی میں بیٹی کو وراثت کا حصہ دینے کا بعد باپ کی وفات کے بعد بیٹی کو باپ کی وراثت میں سےحصہ ملے گا یا نہیں؟
سوال: اگر والد اپنی زندگی میں بیٹی کو وراثت میں حصہ رقم کی صورت میں دے دے اور باقی بیٹوں کو رقم کی جگہ پلاٹ دیا ہو تووالد کے انتقال کے بعد بیٹی وارث ہو گی جائیداد میں یا نہیں؟ (والد نے بیٹی کو کہا تھا گواہ کی موجودگی میں کہ یہ بیٹی کا اس جائیداد میں حصہ ہے) تو وہ ہدیہ ہوا یا اس کو حصہ ہی مانیں گے ؟
جواب: اگربیٹی کو رقم دیتے ہوئے اس کے ساتھ معاہدہ  ہوا تھا کہ یہ تمہارا  وراثت والا حصہ ہے، میرے مرنے کے بعد میری جائیداد میں تمہارا اور کوئی حصہ نہیں ہوگا، پھر بیٹی نے اسے بطور حصہ قبول کرتے ہوئے مذکورہ رقم قبول کی،تو بیٹی کووراثت میں حصہ نہیں ملے گا، یہی حکم بیٹوں کے بارے میں بھی ہوگا، لیکناگر معاہدہ نہیں ہوا تھا تو مذکورہ رقم والد کی طرف سے ہدیہ شمار ہوگی اور اسے وراثت میں حصہ ملے گا۔فتاوی شامی میں ہے:"قال القهستاني: واعلم أن الناطفي ذكر عن بعض أشياخه: أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل: هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم، وقيل: لا اهـ".(حاشية ابن عابدين على الدر المختار: كتاب الوصايا (6/ 655)، ط. سعيد)فقط واللہ اعلم
                                                  
عنوان: شوہر ،تین بیٹے اور دو بیٹیوں میں میراث کی تقسیم
سوال: ایک عورت کا انتقال ہوگیاہے ،ورثاء میں شوہر 2 بیٹیاں 3 بیٹے  ہیں، ترکہ کی تقسیم کس طرح ہوگی؟
جواب: صورتِ مسئولہ میں مرحومہ کے ترکہ کی تقسیم کا شرعی طریقہ  یہ ہے کہ  اگر مرحومہ کے ذمہ کوئی قرض ہو اسے کل ترکہ سے اداکرنے کے بعد،اور اگر مرحومہ نے کوئی جائز وصیت کی ہو تواسے بقیہ ترکہ کے ایک تہائی سے نافذ کرنے کے بعد کل ترکہ منقولہ وغیر  منقولہ کو  32 حصوں میں تقسیم  کر کے مرحومہ کے شوہر کو 8 حصے ،اور ہر ایک  بیٹے کو 6 حصے اور ہر ایک بیٹی کو 3 حصے ملیں گے ۔صورت تقسیم یہ ہے :میت:32/4شوہربیٹابیٹابیٹابیٹیبیٹی13866633یعنی فیصد کے اعتبار سے مرحومہ کے شوہر کو 25 فیصد ،اور مرحومہ کے ہر ایک بیٹے کو 18.75 فیصد اور ہر ایک بیٹی کو 9.375 فیصد ملے گا ۔باقی مرحومہ کے کفن دفن کا خرچہ مرحومہ کے شوہر پر لازم ہے ۔در مختار میں ہے :"(واختلف في الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها."(ج:۲،ص:۲۰۶،مطلب فی کفن الزوجۃ علی الزوج،سعید)فقط واللہ اعلم
                                                  
عنوان: وراثت کی تقسیم
سوال: میرے خالو کا انتقال ہوا ہے،ان کی کوئی اولاد نہیں ہے،اور نہ ہی ان کے والدین زندہ ہیں،ان کی دو بیویاں ہیں،دو بہنیں ہیں اور تین بھائی ہیں،اور دو گھر ہیں جو ایک پہلی بیوی کے نام ہے، اور دوسرا دوسری بیوی کے نام ہے،اس کے علاوہ ایک موٹر سائیکل ہے، ایک گاڑی ہے ،اور کچھ زمین، وراثت کا حق دار کون کون ہے ؟ وراثت کی تقسیم کس طرح ہو گی؟ کیا یہ دونوں گھر بھی وراثت میں شامل ہوں گے؟
جواب: صورتِ مسئولہ میں  مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگر مرحوم کے ذمہ کوئی قرض ہو اسے اداکرنے کے بعد،اگر مرحوم نے کوئی جائز وصیت کر رکھی ہو،تو اسے باقی ترکہ کے ایک تہائی میں نافذ کرنے کے بعد،باقی ترکہ منقولہ وغیر منقولہ کو 32 حصوں میں تقسیم کرکے ہر ایک بیوہ کو 4 حصے،بہنوں میں سےہر ایک بہن کو 3 حصے،بھائی میں سے ہر ایک بھائی کو 6 حصے ملیں گے۔صورت ِ تقسیم یہ ہے:میت:4/ 32۔۔خالوبیوہبیوہبھائیبھائیبھائیبہنبہن134466633یعنی فیصد کے اعتبار سے ہر ایک بیوه کو 12.5فیصد، ہر ایک بھائی کو 18.75ملے گا،اورہر ایک بہن کو 9.37 فیصد  ملے گا۔سائل کے خالو نے ایک ،ایک گھر ایک،ایک بیوی کے نام کردیا تھا،اگر مرحوم نے دونوں بیواؤں کو ان کے نام کیا جانے والا گھر  مالکانہ حقوق کےساتھ ان کے قبضہ میں دے دیا تھا،تو ان میں وراثت جاری نہیں ہوگی،لیکن اگر صرف بیویوں کے نام کیا تھا،مالکانہ حقوق کے ساتھ قبضہ نہیں دیا تھا،تو یہ گھر بیویوں کے شمار نہیں ہوں گے،بلکہ مرحوم خالو کے ترکہ میں شمار ہوکر ان کے تمام ورثاء میں شرعی حصوں کے تناسب سے تقسیم ہوں گے۔فتاوی عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض."(كتاب الهبة،الباب الأول تفسير الهبة وركنها،ص:374،ص:4،ط:رشيديه)فقط واللہ أعلم
                                                  
عنوان: بیوہ، پانچ بیٹیوں اور تین بیٹوں میں میراث کی تقسیم
سوال: ہمارے والد صاحب کی وفات 2005ء میں ہوئی،  وفات کے بعد ہم بہن بھائیوں اور والدہ نےوراثت تقسیم نہیں کی،  اب ہماری کل جائیداد کی مارکیٹ ویلیو آج کی تاریخ میں تقریباًنو کروڑ روپے بنتی ہے، ہمارے والد صاحب کی ایک بیوہ، پانچ بیٹیوں اور تین بیٹوں میں یہ نو کروڑ کی رقم کیسے تقسیم ہوگی؟
جواب: صورتِ مسئولہ میں مرحوم کی جائیداد کی تقسیم کا طریقہ یہ ہے کہ اولاً مرحوم کی جائیداد میں سے مرحوم کی تجہیز و تکفین کے اخراجات ادا کیے جائیں، پھر اگر مرحوم کے ذمہ کوئی قرضہ ہو تو اس کو ادا کیا جائے، اس کے بعد اگر مرحوم نے کوئی جائز وصیت کی ہو تو اس کو بقیہ مال کے  ایک تہائی میں سے نافذ کرنے کے بعد کل ترکہ  کو 88 حصوں میں تقسیم کر کے 11 حصےبیوہ کو، 14 حصے کرکے ہر ایک  بیٹے کو اور 7 حصے کرکے  ہر ایک بیٹی کو ملیں گے۔صورتِ تقسیم یہ ہے:مرحوم والد، 88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی نو کروڑ روپے میں سے 11250000 روپے مرحوم کی بیوہ کو، 14318182 روپے کرکے  ہر ایک بیٹے کو اور 7159091 روپے  کرکے ہر ایک بیٹی کو ملیں گے۔فقط واللہ اعلم
                                                  
عنوان: میراث میں اپنا حق معاف کرنا
سوال: زید انتقال کر گیا، اس نے اپنے ورثہ میں سے بہنوں کا حصہ نہیں دیا، اس کے بیٹے عمرو نے اس کا ذمہ فارغ کرنے کے لیے اس کی بہنوں کو کچھ نہ کچھ حصہ دے دیا۔ ایک بہن انتقال کر گئی تھی، جن کی اولاد میں ایک بیٹا بیرون ملک تھا، جو اب انتقال کر چکا ہے، ان کو کسی کے ذریعے پیغام پہنچایا گیا تھا، بتایا جاتا ہے کہ اس کو پیغام پہنچاتھا اور اس نے اپنی طرف سے معافی مانگنے والے کو معاف کردیا تھا، لیکن یہ بات یقینی نہیں ہے۔ اب اس فوت شدہ شخص کی اولاد میں سے بالغ اور نابالغ دونوں قسم ہیں، سوال یہ ہے کہ بالغ اولاد اگر معاف کریں تو اس معافی کا کیا حکم ہے؟ اور نابالغ اولاد کے معاف کرنے کا کیا حکم ہے جبکہ باپ،دادا دونوں نہیں ہیں۔ اور یہ معافی پھر کس سے مانگی جائے گی؟
جواب: واضح رہے کہ میراث کا حصہ اضطراری حصہ ہے جو صرف معاف کرنے سے معاف نہیں ہوتا،البتہ اگر کوئی وارث قبضہ کرلے اور پھر اپنے حصے سے دست بردار ہوناچاہے تو ہوسکتاہے،لہٰذا صورتِ مسئولہ میں مرحومہ بہن کا حصہ اس کے ورثاء کودینالازم ہے ،اس مرحومہ کے ورثاء کے معاف کرنے سے شرعاً معا ف شمار نہیں ہوگا،اسی طرح نابالغ ورثاء کی اجازت بھی معتبر نہیں۔ فتاوی شامی میں ہے :"وعبارة المنية هكذا اقتسم الورثة لا بأمر القاضي وفيهم صغير أو غائب لا تنفذ إلا بإجازة الغائب أو ولي الصغير أو يجيز إذ بلغ."(کتاب القسمۃ ، ج:۶،ص:۲۵۷،ط:سعید)وفیه ایضاً:"( وصحت برضا الشركاء إلا إذا كان فيم صغير ) أو مجنون ( لا نائب عنه ) أو غائب لا وكيل عنه لعدم لزومها حينئذ إلا بإجازة القاضي أو الغائب أو الصبي إذا بلغ أو وليه ،هذا لو ورثه، ولو شركاء بطلت منية المفتي وغيرها."(کتاب القسمۃ ، ج:۶،ص:۲۵۷،ط:سعید)" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط."(کتاب الدعوی،ج: 7،ص:505 ،  ط :سعید)"الأشباہ والنظائر" لابن نجیم  میں ہے: "لو قال الوارث : تركت حقي لم يبطل حقه إذ الملك لا يبطل بالترك."(ص:309- ما یقبل الإسقاط من الحقوق وما لایقبله، ط:قدیمی)فقط واللہ اعلم
                                                  
عنوان: وراثت میں دادی کی حالتوں كا بيان
سوال: وراثت میں دادی کی حالتیں کیا ہیں؟
جواب: وراثت میں دادی کی دو حالتیں ہیں :1۔دادی کومیراث میں سے چھٹا حصہ(سدس) ملے گا خواہ ایک ہویا زیادہ، بہ شرط یہ  کہ وہ جدات صحیحہ ہوں اور ایک درجے کی ہوں ۔2۔[الف]میت کی ماں کی وجہ سے تمام دادياں محروم ہوں گی۔[ب] میت کے باپ کی وجہ سے باپ کی طرف کی دادياں محروم ہوں گی۔اس کے علاوہ بعض اور صورتیں بھی ہیں جو قلیل الوقوع ہیں، ان کو یہاں ذکر کرنے کی ضرورت نہیں ہے، اگر سائل کو کوئی مسئلہ درپیش ہو تو اسکی مکمل وضاخت کر کے مسئلہ معلوم کرے۔سراجی میں ہے:"وللجدۃ السدس،لام کانت أو لاب، واحدة كانت أو اكثر إذا كن ثابتات متحاذيات في الدرجة، ويسقطن كلهن بالام والابويات ايضا."(أحوال الجدة، ص:30، ط:مكتبة البشرٰی کراتشی)فقط واللہ أعلم
                                                  
عنوان: قرض خواہ کے انتقال کے بعد قرض کی ادائیگی کا طریقہ
سوال: ہم نے ایک شخص سے کچھ رقم بطورقرض لی  توجس نے ہمیں قرض دیا تھا وہ وفات پا چکا ہے.ہم لوگ یہ رقم کس کو ادا کریں بیوی کو،بیٹے کو، بیٹیوں کو،یا سب کو کچھ کچھ ادا کریں گے؟
جواب: صورتِ مسئولہ میں مرحوم کے انتقال کے بعد جس طرح ترکہ میں تمام ورثاء کاحق ہوتاہےاِسی طرح مذکورہ رقم جو کہ سائل پر قرض ہے اس میں تمام ورثاء کا اپنے شرعی حصوں کے اعتبار سےحق ہے،لہذا مرحوم کے ورثاء میں  سے کسی ایک وارث پر اگر  تمام ورثاء کااتفاق ہو، تو اسے دے دیں،اور اگرورثاء کا کسی ایک شخص پر اتفاق نہ ہو تو ہر وارث کو اس کا حصہ دے دیں،اور رقم ادا کرتے وقت احتیاطاً دوگواہ بھی مقرر کریں تاکہ بعد میں کسی قسم کی پریشانی نہ ہو۔الفقہ الاسلامی وادلتہ میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الأول، تعریف علم المیراث،10/ 7697،ط:دار الفکر)فقط واللہ اعلم
                                                  
عنوان: تین بیٹوں اور پانچ بیٹیوں کے درمیان ترکہ تقسیم کرنے کا طریقہ
سوال: تین بیٹے اور پانچ بیٹیوں میں تقسیم میراث کس طرح ہوگی؟ جواب عنایت فرمائیں۔
جواب: صورتِ مسئولہ میں اگر مرحوم کے ورثاء میں صرف تین بیٹے او ر پانچ بیٹیاں ہیں، اور اس کے علاوہ کوئی وارث نہیں ہے ، تو اس صورت میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کاخرچہ ادا کرنے کے بعد، مرحوم کےذمہ اگر کوئی قرض ہوتواسے ادا کرنے کے بعد، مرحوم نے اگر کوئی جائز وصیت کی ہو تو اسے ترکہ کے ایک تہائی میں نافذ کرنے کےبعد باقی کل ترکہ منقولہ وغیر منقولہ کو گیارہ(11)حصوں میں تقسیم کرکے مرحوم کے تینوں بیٹوں میں سے ہر ایک بیٹے کو دو-دو  حصے اور مرحوم کی پانچوں بیٹیوں میں سے ہرایک بیٹی کو ایک- ایک حصہ ملے گا۔صورت تقسیم یہ ہے:میت:11بیٹابیٹابیٹابیٹیبیٹیبیٹیبیٹیبیٹی22211111یعنی مثلاً 100روپے میں سے مرحوم کے بیٹوں میں سے ہرایک بیٹے کو18.18 روپے اور مرحوم کی بیٹیوں میں سے ہرایک بیٹی کو9.09 روپے ملیں گے۔واضح رہے کہ مذکورہ بالا تقسیم وفات کے بعد کی ہے، زندگی میں تقسیم کا یہ طریقہ کار نہیں ہے، اگر زندگی میں اولاد کے درمیان تقسیم مطلوب ہو تو وضاحت کرکے دوبارہ معلوم کرلیا جائے۔فقط واللہ اعلم
                                                  
عنوان: تقسیم ترکہ بیوہ، تین بیٹے پانچ بیٹیاں
سوال: ایک کروڑ ساٹھ لاکھ کی مالیت ایک بیوہ تین لڑکے اور پانچ لڑکیوں میں کس طرح تقسیم ہو گی اور  ہر ایک کا حصہ کتنا ہو گا؟
جواب: صورتِ مسئولہ میں سائل کے مرحوم والد کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 88 حصوں میں  تقسیم کریں۔  11 حصے بیوہ کو،14،14 حصے ہر بیٹے کو اور 7،7 حصے ہر بیٹی کو ملیں گے۔ صورتِ تقسیم یہ ہے:میت:88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی ایک کروڑ ساٹھ لاکھ میں سے-/20،00،000 روپے بیوہ کو، 25,45,454.545 روپے ہر بیٹے کو اور 12,72,727.272 روپے ہر بیٹی کو ملیں گے۔فقط واللہ اعلم
                                                  
عنوان: ترکہ پر بعض ورثاء کا قبضہ کرنے کا حکم
سوال: ایک سال پہلے میرے والدین وفات پا گئے تھے، میری والدہ کے پاس 20 تولے  کا زیور تھا، ہماری والدہ نے اپنی زندگی میں کچھ زیور اپنی نواسی اور پوتی کی شادی پر ان کو دے دیا تھا،  اور جو زیورات باقی تھے وفات کے بعد میرے دو بھائیوں نے آپس میں بانٹ لیا۔1۔کیا شرعی لحاظ سے یہ جائز عمل ہے ؟2۔میت کے ترکہ کا شرعی حکم کیا ہے؟
جواب: 1۔صورتِ مسئولہ میں  اگر واقعۃ مذکورہ زیورات سائل کی والدہ کی ملکیت تھے، تو ان کی وفات کے بعد ان کے تمام ورثاءاس میں شریک ہیں ،لہذا یہ زیورات تمام ورثاء میں  ان کے شرعی حصے کے تناسب سے  تقسیم  ہوں گے، صرف دو بھائیوں کا اس پر قبضہ کر کے آپس   میں بانٹ لینااور دیگر ورثاء کو نہ دینا شرعا ناجائز ہے اور حرام ہے، ایسے لوگوں کے لیے شریعتِ مطہرہ میں بہت ساری وعیدیں آئی ہیں۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»."(باب الغصب والعاریة ، ج:1، ص:254،ط: قدیمی.)"ترجمہ:حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وفیه ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»،رواه ابن ماجه".(باب الوصایا، الفصل الثالث ، ج:1، ص:  266 ، ط: قدیمی)"ترجمہ :حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"درر الحکام فی شرح مجلۃ الاحکام میں ہے:"الشركة الجبرية هي الشركة الحاصلة بغير فعل المتشاركين، سواء كان ذلك بأحد أسباب التملك كالإرث أو بغير أسباب التملك كاختلاط الأموال. كالاشتراك الحاصل في صورة التوارث واختلاط المالين."[الكتاب العاشر : الشركات ، الفصل الثامي في بيان كيفية الأعيان المشتركة ج:3، ص:19، ط: دار الجيل.]2۔ ورثاء کی تفصیل لکھ کرکے دوبارہ سوال کریں۔فقط والله اعلم
                                                  
عنوان: تقسیم وراثت سے قبل مال میراث میں دیکھ بھال کی غرض سے خرچہ کرنے کا حکم / میراث کی باعتبار مناسخہ تقسیم
سوال: 1- میرے والد صاحب کی  جائیداد میں ایک دوکان ہے ، والد صاحب کی زندگی سے لے کر ان کی زندگی کے بعد  تک اس کی دیکھ بھال میں کرتا رہا اور ابھی بھی میرے پاس ہی ہے، اس میں میں نے کافی خرچہ کیا ہے ،جس میں بجلی کا بل اس کی  مینٹینس(دیکھ بھال کے اخراجات)  وغیرہ  شامل ہیں، اب مجھے یہ معلوم کرنا ہے کہ شرعی لحاظ سے جو خرچہ کرتا رہا تو اس کا کیا حکم ہے ؟2- نیز کیا  میں دوکان اپنے نام کر سکتا ہوں ؟ والد صاحب نے اپنی زندگی  میں اس  دکان کی  پاور آف اٹارنی میرے نام کی تھی۔3- والد صاحب  کے والدین کا انتقال ان سے قبل ہی ہوچکا تھا ۔والد کے انتقال  کے وقت ورثاء میں بیوہ ، تین بیٹے اور دو بیٹیاں تھیں ،اس کے  بعد سب سے پہلے مرحوم کے بڑے بیٹے (میرے بڑے بھائی) کا انتقال ہو گیا اور ورثاء میں  ان کی ایک بیوہ ، چار بیٹیاں اور ایک  بیٹا ہے،اس کے بعدمرحوم کی بڑی بیٹی (   میری بڑی بہن ) کا بھی انتقال ہوا،  ان کےورثاء میں  چار بیٹے  اور  ایک بیٹی  ہے، اور مرحومہ کے انتقال سے پہلے ہی ان کے شوہر کا بھی انتقال ہو گیا تھا ، اس کے بعد مرحوم کا چھوٹا بیٹا (میرا   چھوٹا بھائی) تھا اس کا بھی انتقال ہو گیا ، اس کی بیوہ ہے لیکن اس کی کوئی اولاد نہیں ہے،  ، ابھی حال میں ہی چھ ماہ قبل  مرحوم کی بیوہ (میری والدہ) کا بھی انتقال ہو گیا ہے ،ان کے والدین بھی نہیں ہیں، اب والد صاحب کی اولاد میں سے ایک میں اور ایک میری چھوٹی بہن حیات  ہیں ۔مجھے معلوم یہ  کرنا ہے کہ اس دکان کا شرعی لحاظ سے  سب کو حصہ دینا ہے  تو کس حساب سے حصہ دوں گا ؟وضاحت : والد کے انتقال کے بعد اس دکان کی کوئی ویلیو نہیں تھی ، اور اس کی  چھت  بھی گرگئی تھی ، سائل نے اس کی مرمت اور دیکھ بھال پر جو خرچہ کیا بقول ان کے دیگر ورثاء کی رضامندی بھی اس میں شامل حال تھی ۔
جواب: 1-صورتِ مسئولہ میں سائل کے والد کے انتقال کے بعد ان کے کل ترکہ میں ان کے تمام شرعی ورثاء کا حق متعلق ہوگیا تھا، اور وہ ترکہ تمام ورثاء کے درمیان  مشترک ہوگیا تھا، اور تمام ورثاء اپنے اپنے شرعی حصوں کے مطابق اس میں شریک ہوگئے تھے،  بعد ازاں  ترکہ کی دکان  کی ضروری  دیکھ بھال میں  سائل کی جانب سے جو اخراجات ہوئے ہیں ، اس میں تمام ورثاء کی رضامندی شامل تھی ،لہذا اس کا خرچہ تمام ورثاء کے حصوں کے بقدر ان سے وصول کرنے کا حق ہوگا۔ درر الحکام شرح مجلۃ الاحکام میں ہے :"إذا عمر أحد الشريكين الملك المشترك ففي ذلك احتمالات أربعة:...الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف. وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة."( شرح مجلة الاحكام ، ج:3 ، ص:314 ، ط: دارالجيل )2- واضح رہے سائل کو والد کی طرف  سےدوران حیات دوکان کی پاور آف اٹارنی ملنے سے وہ ان کی ملکیت میں نہیں آئی تھی ، بلکہ والد صاحب کے انتقال سے پہلے دوکان ان کی ذاتی ملکیت اور انتقال کے بعد تمام ورثاء کی مشترکہ ملکیت  کہلائے گی ، لہذا صرف   پاور آف اٹارنی کی بنیاد پر دوکان اپنے  نام کرانا درست نہیں ہے ۔3- صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوق متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو اس  کی ادائیگی کے بعد، اور اگر مرحوم نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو 13824   حصوں میں تقسیم کرکے  6192    حصے مرحوم کے بیٹے ( سائل) کو  اور  3096   حصے مرحوم کی چھوٹی بیٹی کو ملیں گے ۔ 378   حصے مرحوم کے بڑے بیٹے کی بیوہ کو ،714 حصے ان کے بیٹے کو  اور 357 حصے ان کی   ہر ایک بیٹی کو  ملیں گے ۔280  حصے مرحوم کی بڑی بیٹی کے ہر ایک بیٹے کو اور 140  حصے بیٹی  کو ملیں گے ۔756 حصے مرحوم کے چھوٹے بیٹے کی بیوہ کو ملیں گے   ۔صورت تقسیم یہ ہے :میت (والدمرحوم):8 /  64/ 4608/ 13824بیوہ بیٹا بیٹا بیٹابیٹیبیٹی17814141477576فوت شد100810085045041728302430241512فوت شد .فوت شد..فوت شد..میت (بڑا بیٹا): 24  / 144 /72  ....مافی الید :14 / 7بیوہوالدہبیٹابیٹیبیٹیبیٹیبیٹی32718243417171717126168238119119119119378504714357357357357.فوت شد.....میت ( بڑی بیٹی):6 / 54 / 3 .... مافی الید :205/ 28والدہ بیٹابیٹا بیٹا بیٹا بیٹی159101010105252280280280280140 فوت شد.....میت (چھوٹا بیٹا):12 / 36 / 1 ....مافی الید :3024/ 84بیوہ والدہ بھائی بہن327961477565041176588.فوت شد..میت (والدہ):3 /1 .... مافی الید :2988 / 996بیٹا بیٹی211992996ترکہ کی رقم اگر 100 روپے ہو تو اس کی  تقسیم اس  طرح ہوگی کہ   44.791 روپے مرحوم کے بیٹے ( سائل ) کو ، 22.395 روپے مرحوم کی چھوٹی بیٹی کو ، 2.734 روپے مرحوم کے بڑے بیٹے کی بیوہ کو ، 5.164 روپے ان کے بیٹے کو ،2.582 روپے ان کی ہر ایک بیٹی کو ، 2.025 روپے مرحوم کی بڑی بیٹی کے ہر ایک بیٹے کو ،1.012 روپے اس کی بیٹی کو   اور 5.468 روپے مرحوم کے چھوٹے بیٹے کی بیوہ کو ملیں گے ۔فقط واللہ اعلم
                                                  
عنوان: بیوہ، بیٹے اور چار بیٹیوں میں میراث کی تقسیم
سوال: میرے والد صاحب کا انتقال ہوگیا ہے،  ان کی اولاد میں ایک بیٹا اور چار بیٹیاں ہیں، اور ہماری امی بھی حیات ہیں ، میرے دادا اور دادی وصال پاگئے ہیں، ان کے علاوہ میرے ایک چاچا اور 2 پھوپھیاں بھی حیات ہیں، والد صاحب کی 24 مرلے زمین ہے،   وراثت کی تقسیم کی  رہ نمائی فرمائیں۔
جواب: صورتِ مسئولہ  میں سائل کے مرحوم والد  کی جائیداد کی  تقسیم کا طریقہ کار  یہ  ہے   کہ مرحوم کے  ترکہ  سے حقوقِ متقدمہ  (یعنی  مرحوم کی تجہیز و تکفین کا خرچہ ادا کرنے کے بعد،  اگر   مرحوم   کے  ذمہ  کوئی قرض ہے تو  اس کے ترکہ سے اس کو  ادا کرنے کے بعد، اور  اگرمرحوم نے کوئی جائز وصیت کی ہے تو اُسے    مابقیہ ترکہ  کے ایک تہائی سے نافذ کرنے  کے بعد)  کل جائیدادِ منقولہ وغیرمنقولہ کو 48حصوں میں تقسیم کرکے  6 حصے مرحوم کی بیوہ کو، 14 حصے  ان  کے بیٹے (سائل) کو اور  7 حصے اس کی چاروں بیٹیوں میں سے  ہر ایک بیٹی کو ملیں  گے۔صورتِ تقسیم یہ ہے:میت:۔۔۔8 /48۔۔۔والد:بیوہبیٹابیٹیبیٹیبیٹیبیٹیبھائیبہنبہن17ممم6147777---یعنی فیصد کے حساب سے 12.5 فیصد مرحوم کی بیوہ کو، 29.166 فیصد اس کے بیٹے (سائل) کو اور 14.583 فیصد اس کی چاروں بیٹیوں میں سے ہر ایک بیٹی کو ملے گا۔فقط واللہ اعلم
                                                  
عنوان: ترکہ کی تقسیم
سوال: میری بیوی انتقال کر گئی جس کے ورثاء میں سے ایک بیٹی ، والد ، والدہ، پانچ بھائی اور چار بہنیں ہیں، میراث کی تقسیم کیسی ہوگی ؟میری بیوی کے انتقال کے بعد میری اکلوتی بیٹی کا بھی انتقال ہوگیا ہے،  جس کی عمر ایک مہینہ تھی۔
جواب: صورتِ مسئولہ میں  سائل کی بیوی کے ترکہ میں سے حقوقِ متقدمہ یعنی تجہیز و تکفین کا خرچہ نکالنے کے بعد اگر مرحومہ پر  کسی کا قرضہ ہو تو اسے ادا کرنے  کے بعد،  اوراگر مرحومہ نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد باقی ترکہ منقولہ و غیرمنقولہ  کو 13حصوں میں تقسیم کرکے8 حصےمرحومہ کے شوہر کو،2 حصے مرحومہ کے والد کو،اور 3حصے مرحومہ کی والدہ کو   ملیں گے، جب کہ بھائی اور بہنیں محروم ہوں گے۔میت:(بیوی)12(عول)13شوہروالدوالدہبیٹیبھائیبھائیبھائیبھائیبھائیبہنبہنبہنبہن3226محروم---فوت شدہ-میت:(بیٹی)6والدنانی51یعنی 100 روپے میں سے مرحومہ کے شوہر کو 61.53روپے،  مرحومہ كے والد کو 15.38 روپے، اور مرحومہ کی والدہ کو23.07  روپے ملیں گے۔فقط واللہ اعلم
                                                  
عنوان: بیوہ ، والد اور والدہ کے درمیان میراث کی تقسیم
سوال: ایک آدمی صاحب جائیدادفوت ہوچکاہےاولادنہیں ہےایک بیوہ ہے اور والدین حیات ہیں ، ان کے علاوہ سوتیلے بھائی ، سوتیلی بہنیں ایک چچا اور پھوپھیاں  ہیں  ،دو چچے سوتیلے ہیں اور کچھ سوتیلی پھوپھیاں ہیں اس کی جائیداد اور نقدی کیسے تقسیم جائے؟
جواب: صورت مسئولہ میں حقوق متقدمہ یعنی تجہیز و تکفین کا خرچہ نکالنے  کے بعد مرحوم کے ذمہ کوئی قرض ہو تو اس کی ادائیگی کے بعد اگر مرحوم نے کوئی جائز وصیت کی ہو تو اس کو ایک تہائی مال میں سے نافذ کرنے کے بعد باقی کل جائیداد منقولہ و غیر منقولہ کو 12 حصوں میں تقسیم کر کے 3 حصے مرحوم کی بیوہ کو اور 2 حصے مرحوم کی والدہ کو اور 7 حصے مرحوم کے والد کو ملیں گے۔اور والد چوں کہ عصبہ ہے اس لیے  ان  کی موجودگی میں باقی  رشتہ دار  محروم ہوں گے۔صورت تقسیم یہ ہے:میت :12 بیوہ والدہ والد بھائی/ بہن327محرومیعنی 100 روپے میں سے 25 روپے مرحوم کی بیوہ کو اور 16.66 روپے مرحوم کی والدہ کو اور 58.33روپے مرحوم کے والد کو ملیں گے۔درالمختار میں ہے:"فالأول الأب وله ثلاثة أحوال .......والتعصيب المحض وذلك أن لا يخلف غيره فله جميع المال بالعصوبة."(کتاب الفرائض ، الباب الثاني فی ذوي الفروض جلد ۶ ص : ۴۴۸ ط : دارالفکر)السراجی فی المیراث میں ہے:"اما الاب فله احوال ثلاث :.....و التعصيب المحض و ذلك عند عدم الولد و ولد الابن و ان سفل ."(باب معرفة الفروض و مستحقیها ص : ۱۴ ، ۱۵ ط : مکتبة البشری)فقط و اللہ اعلم
                                                  
عنوان: متروکہ دوکان کو صدقہ کرنا
سوال: میری والدہ 3 ماہ پہلے وفات پاچکی  ہیں،  والدہ کی اپنی ذاتی دکان ہے جو کرائے پر ہے، میری ماں اپنی  زندگی میں حج نہیں کرسکیں، تو  سوال یہ ہے کہ اس دوکان کو فروخت کرکے ان  کی جگہ میں حج کرو ں یا میرے محلے میں ایک مسجد تعمیر ہورہی ہے اس دکان کو فروخت کرکے پیسے اس مسجد کے لیے وقف کرنا ٹھیک رہے گا؟
جواب: مرحومہ کے انتقال کے وقت مرحومہ کی ملکیت میں جتنی بھی اشیاء، نقدی، پلاٹ، مکان وغیرہ  تھے وہ سب  مرحومہ کا ترکہ (میراث) شمار ہو گا، اور مرحومہ کے ورثاء (بیٹے، بیٹیوں) میں  ان کی شرعی حصوں کے مطابق تقسیم کیا جائےگا۔ مرحومہ کے انتقال کے بعد مرحومہ کی ملکیتی تمام اشیاء سے مرحومہ کا حق ختم ہو چکا ہے، اب وہ ورثاء کا حق ہے، اگر مرحومہ کے تمام ورثاء (اولاد، بیٹے، بیٹیاں) سب کے سب عاقل وبالغ ہیں اور وہ اپنی خوشی سے اس بات پہ راضی ہیں کہ ہمیں اپنا  حصہ نہیں چاہیے، اور سب مل کر اپنی والدہ مرحومہ  کے لیے صدقہ جاریہ کرنا چاہتے ہیں تو کر سکتے ہیں یاپھر چاہیں  تو ان کی طرف سے حج کرلیں،تاہم بہتر یہ ہے کہ ترکہ تقسیم کر کے تمام ورثاء کو ان کا حصہ دے دیا جائے اس کے بعد جو وارث (بیٹا بیٹی) اپنا حصہ مرحوم والدین کے لئے ایصال ثواب  کرنا چاہے تو کر دے، اور جو نہیں کرنا چاہتا وہ اپنے استعمال میں لے آئے۔مجلۃ الاحكام العدلیۃ میں ہے:"(المادة 1075) كل واحد من الشركاء في شركة الملك أجنبي في حصة الآخر ولا يعتبر أحد وكيلا عن الآخر فلذلك لا يجوز تصرف أحدهما في حصة الآخر بدون إذنه".(الفصل الثاني: في بيان كيفية التصرف في الأعيان المشتركة ،ص206)فقط واللہ اعلم
                                                  
