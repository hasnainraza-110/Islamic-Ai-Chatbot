عنوان: جو ورثاء محروم نہیں ہو تے ان کی تفصیل
سوال: وہ کون سےورثاء ہیں جوکسی صورت میں میراث سے محروم نہیں ہوتے ؟
جواب: صورتِ  مسئولہ  میں  بیٹا، بیٹی ،ماں ،باپ  ،زوجہ ، شوہر  یہ ورثاءدرج ذیل     چار امور کے  علاوہ کسی صورت میں محروم نہیں ہو تے  وہ امور یہ ہیں :1۔ قتل :اگر کسی بالغ وارث نے اپنے مورث کو ظلمًا مارڈالا یہ وراثت سے بالکل محروم ہو جائے گا ۔2۔اختلافِ  دِین:اگر وارث مسلمان ہے اور مورث کا فر ہے ،  یا مورث مسلمان ہے اور وارث کا فر ہے تو اس صورت بھی  میراث نہیں ملے گی ۔3۔غلامی: غلام چوں کہ شرعًا مالک ہو نے کی قابلیت نہیں رکھتا  اس کے قبضہ میں جو کچھ آتا ہے وہ مالک کی ملکیت ہو جاتا ہے  لہذا اگر غلام کا کوئی رشتہ دار مر جائے   تو  اس کے  مال میں سے  غلام کو میراث نہیں ملے گی ، بلکہ محروم  رہے گا،  کیوں کہ اگر اس کو حصہ دلا یا جائے تو  ایسے شخص کی ملکیت ہو جائے گا  جو اس مال  کامستحق   نہ تھا  اور غلام  کے انتقال پر اس کے  وارثوں کو   میراث اسلئے نہیں ملتی  کہ غلام جب غلامی کی حالت میں   مرتا ہے تو  اس کا کچھ ترکہ باقی نہیں رہتا ؛  کیوں کہ  وہ کسی چیز کا مالک ہی نہیں تھا   جو کچھ اسباب ومال اس کے قبضہ میں ہے وہ زندگی میں آقا اور مالک کا مملوک تھا  اور غلام کے مر نے کے بعد بھی اسی کا مملوک رہا غلام کے وارثوں کو  کہاں سے حصہ پہنچے اور کیسے میراث ملے ۔ 4۔ اختلاف ممالک ووطن :یعنی میت اور وارث کےملک وولایت کا مختلف ہو نا ،مسلمان کا وارث گو کتنی ہی بعید ولا یت اور مختلف ملک میں رہتا ہو  اپنے مورث کے مال سے محروم نہ رہے  گا خواہ کتنا ہی بعد المشرقین ہو اور دونوں کی سکونت مختلف سلطنتوں میں ہو ، البتہ  جولوگ مسلمان نہیں  ہیں  ان میں اگر میت  اور وارث دو مختلف ملکوں میں رہتے ہیں اور سلطنتوں میں صلح بھی نہ ہو تو دوسرے ملک میں رہنے والے میت کی میراث  اس کے وارث کو نہیں پہنچے گی اور مختلف ملکوں میں رہنا باعث محرومی میراث کا ہو جائے گا ۔(ماخوذ از :مفید الوارثین،ص:72،69ط: ادارہ اسلامیت انارکلی لاہو ر  ) فقط واللہ اعلم
                                                  
عنوان: بہنوں کو میراث کا حصہ نہ دینا
سوال: ایک صاحب وفات پا گئے انکے زیر قبضہ ایک مکان کچھ دوکانیں اور ایک سرکاری جگہ پر قائم کار پارکنگ کے علاوہ انکے نام پر کچھ زمین اور اس پر تعمیر شدہ املاک تھیں۔ انکو فوت ہوئے پانچ برس سے زائد ہوگئے ہیں ۔کچھ جائیداد ایسی ہے جس کا ذکر اول میں  کیا ہے اس پر ملکیت کا کیس بھی ہے لیکن اس پراپرٹی کا بڑا حصہ مرحوم ہی کا ہے ۔ اس پراپرٹی سے آنے والی آمدن مرحوم کے بیٹے آپس میں تقسیم کرلیتے ہیں جبکہ مکان میں بھی وہی رہائش پذیر ہیں انکا موقف ہے کہ کرایہ وغیرہ کی تمام آمدن پر بیٹیوں کا کوئی حصہ نہیں ، اسکے علاوہ دیگر پراپرٹی میں سے بھی کچھ بھی بہنوں کے حوالہ نہیں کر رہے،  ایسی صورت میں شرعی حکم کیا ہے، کہ  جائیداد کی آمدن میں بیٹیوں کو محروم کر کے بھائی حلال کھا رہے ہیں؟
جواب: واضح رہے کہ والدین کے ترکہ میں  نرینہ اولاد کی طرح بیٹیوں کا بھی شرعی حق اور حصہ ہوتا ہے، والدین کے انتقال کے بعد ان کے ترکہ پر بیٹوں کا  قبضہ کرلینا اور بیٹیوں  کو  ان کے شرعی حصے سے محروم کرنا ناجائز اور گناہ ِ کبیرہ ہے، بہنوں کو ان کا حق اور  حصہ  اس دنیا میں دینا لازم اور ضروری ہے ، ورنہ آخرت میں دینا پڑے گا اور آخرت میں دینا آسان نہیں ہوگا ، احادیثِ مبارکہ  میں اس بارے میں سخت وعیدیں آئی ہیں۔ لہذامیراث میں سےعورتوں کا حصہ دینا لازم اور ضروری ہے ، بہنوں کو میراث سے محروم کرنا یا ان کے حق سے کم دینا ظلم اور ناجائز ہے۔لہذا صورت مسئولہ میں بھائیوں کا باپ کی موروثہ جائیداد اور  اس کی آمدن  سے  بہنوں کو محروم رکھنا گناہ کبیرہ  اور حرام ہے، بہنوں کے حصے کی آمدن بھائیوں کے لئے حلال نہیں۔ لہذا بھائیوں پر لازم ہے کہ جلد از جلد  بہنوں کا شرعی حق ان کو  دیدیں۔"عن أبي حرة الرقاشي، عن عمه، قال: كنت آخذا بزمام ناقة رسول الله صلى الله عليه وسلم في أوسط أيام التشريق، أذود عنه الناس، فقال: " يا أيها الناس، هل تدرون في أي يوم أنتم؟ وفي أي شهر أنتم؟ وفي أي بلد أنتم؟ " قالوا: في يوم حرام، وشهر حرام، وبلد حرام، قال: " فإن دماءكم وأموالكم وأعراضكم عليكم حرام، كحرمة يومكم هذا، في شهركم هذا، في بلدكم هذا، إلى يوم تلقونه "، ثم قال: " اسمعوا مني تعيشوا، ألا لا تظلموا، ألا لا تظلموا، ألا لا تظلموا، إنه لا يحل مال امرئ إلا بطيب نفس منه....".أخرجه الإمام أحمد في مسنده في حديث عم أبي حرة الرقاشي (34/ 299) برقم (20695)، ط. مؤسسة الرسالة، الطبعة الأولى:1421 هـ =2001 م)فقط والله أعلم
                                                  
عنوان: بیوہ، ۲ بیٹے اور ایک بیٹی میں میراث کی تقسیم
سوال: والد  کی  وفات کے  بعد    دو   بیٹے،  ایک  بیٹی  اور  ایک بیوہ  میں  جائے  دا د  (ترکہ)   کیسے  تقسیم ہو گا ؟
جواب: صورتِ  مسئولہ  میں   مرحوم کے  ترکہ کی تقسیم کا شرعی طریقہ یہ ہے کہ مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اگر مرحوم نے کوئی  جائز  وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ و غیر منقولہ کو  ۴۰   حصوں  میں  تقسیم  کر کے  اس میں سے  ۵  حصے  مرحوم  کی بیوہ کو، ۱۴  حصے مرحوم کے  ہر  ایک  بیٹے کو اور  ۷  حصے مرحوم کی بیٹی کو ملیں گے۔فیصد کے اعتبار سے 100 فیصد میں سے 12.5 فیصد  مرحوم کی بیوہ کو،35 فیصد مرحوم کے ہر ایک بیٹے کو اور17.5 فیصد مرحوم کی بیٹی کو ملیں گے۔فقط واللہ اعلم
                                                  
عنوان: ترکہ اگر کتابوں کی شکل میں ہو تو اس کی تقسیم کیسی ہوگی؟
سوال: ایک شخص جس نے اپنے پیچھے کتب کا ایک نادر و نایاب ذخیرہ چھوڑا ہے۔ اس ذخیرہ میں اس شخص کی اپنی کتب کے ساتھ ساتھ اس کے آباؤاجداد کی کتب بھی ہیں جو نادر و نایاب ہونے کے ساتھ ساتھ قلمی بھی ہیں۔ آباؤاجداد کی کتب اس شخص کے ایک بیٹے نے سنبھال رکھی ہیں جس کا اس نے باقاعدہ خیال رکھا اور جو اس کے پاس نہیں تھیں وہ دیمک نے چاٹ لیں۔جب کہ اس شخص کی اپنی ذاتی کتب اس کے دوسرے بیٹے نے سنبھال رکھی ہیں ۔ کچھ اختلافات کی وجہ سے ایک بیٹا کہتا ہے کہ آباؤاجداد کی کتب تقسیم ہونی چاہیں۔ آباؤاجداد کے ورثاء سینکڑوں ہیں۔ آیا ان کتب کو تقسیم کرنا چاہیے یا نہیں اگر تقسیم کیا جائے تو کیسے؟
جواب: آباء و اجداد کی کتب ان کی میراث ہے،اگر ورثاء  ان سے استفادہ کرنے کے اہل ہوں تو نمبر وار ان سے استفادہ کریں گے، اور اگر تقسیم کرنا چاہتے ہیں تو پھر  ان کی تقسیم  قیمت کے اعتبار  سے ہوگی، اگر رقم تقسیم کرنا چاہیں تو مارکیٹ میں ان کی مالیت لگائی جائے اور اگر کتابوں کی صورت میں تقسیم کرنا چاہیں تو ہر ہر کتاب کی مالیت لگاکر پورے پورے سیٹ کے اعتبار سے تقسیم کی جائے، ایسی تقسیم نہ کی جائے کہ سیٹ خراب ہو۔فتاویٰ عالمگیری میں ہے:"لا تقسم الكتب بين الورثة ولكن ينتفع بها كل واحد بالمهايأة ولو أراد واحد من الورثة أن يقسم بالأوراق ليس له ذلك ولا يسمع هذا الكلام منه ولا تقسم بوجه من الوجوه، ولو كان صندوق قرآن ليس له ذلك أيضا وإن تراضوا جميعا فالقاضي لا يأمر بذلك ولو كان مصحف لواحد وسهم من ثلاثة وثلاثين سهما منه للآخر فإنه يعطى يوما من ثلاثة وثلاثين يوما حتى ينتفع ولو كان كتابا ذا مجلدات كثيرة كشرح المبسوط فإنه لا يقسم أيضا ولا سبيل إلى القسمة في ذلك، وكذا في كل جنس مختلف، ولا يأمر الحاكم بذلك ولو تراضيا أن تقوّم الكتب ويأخذ كل واحد بعضها بالقيمة بالتراضي يجوز وإلا فلا كذا في جواهر الفتاوى.".(الفتاوى الهندية: كتاب القسمة، الباب  في بيان كيفية القسمة (5/ 205)، ط. رشيديه)فتاوی شامی میں ہے:"وفي الجواهر: لا تقسم الكتب بين الورثة، ولكن ينتفع كل بالمهايأة، ولا تقسم بالأوراق ولو برضاهم، وكذا لو كان كتابا ذا مجلدات كثيرة، ولو تراضيا أن تقوّم الكتب ويأخذ كل بعضها بالقيمة لو كان بالتراضي جاز وإلا لا خانية".(حاشية ابن عابدين على الدر المختار: كتاب القسمة (6/ 261)، ط. سعيد)فقط والله اعلم
                                                  
عنوان: بیوی کے ترکہ میں شوہر کے حصے کا حکم
سوال: میری بہن کاانتقال ہوگیا ہے ،اُن کے پیسے میرے پاس  موجود ہیں ،جو انہوں نے اپنے شوہر سے چھپ کر جمع کیے تھے گھر بنانے کے لیے،اُن کی کوئی  اولاد نہیں ہے،اور انتقال سے دو دن پہلے اُنہوں نے اپنے شوہر کو منع بھی کردیا تھا کہ اُن کے پاس کچھ نہیں ہے،کیوں کہ اُن کے شوہر بہت غلط حرکتوں میں لگے ہوئے تھے ،عورتوں کے ساتھ غلط تعلق تھے اُن کے ،شریعت کیا کہتی ہے مجھے بتائیں ؟ جو اُ ن کے پیسے اور زیور میرےپاس ہیں اُ س کا کیا کروں ؟
جواب: صورتِ مسئولہ میں  سائلہ کی بہن نے جو پیسے اور زیورات سائلہ کے پاس بطورِ امانت کے رکھوائے تھے ، اس پر چونکہ سائلہ کی بہن کی ملکیت تھی ،اس لیے اُس کے انتقال کے بعد وہ پیسے اور زیورات سائلہ کی بہن کا ترکہ شمار ہوگا،اور وہ  اُس کے شوہر سمیت تمام ورثاء میں اُن کے مقررہ حصوں کے بقدر تقسیم ہوگا اور شوہر کا آدھا حصہ ہے ،باقی ورثاء کی تفصیل لکھ کر تمام ورثاء کے حصص اور وراثت کی تقسیم دوبارہ دریافت کرلیں۔ قرآن کریم میں ہے :"وَلَكُمْ نِصْفُ مَا تَرَكَ اَزْوَاجُكُمْ اِنْ لَّمْ يَكُنْ لَّھُنَّ وَلَدٌ"(النساء:12)ترجمہ:"جو مال تمہاری عورتیں چھوڑ مریں اس میں تمہارا آدھا حصہ ہے بشرطیکہ ان کی اولاد نہ ہو"۔فتاوی ہندیہ میں ہے:"ويستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء ."(الباب الثانى فى ذوى الفروض، ج:6، ص:447، ط:مكتبة رشيدية)فقط واللہ اعلم
                                                  
عنوان: پانچ بہنوں اور تین بھائیوں میں ترکہ کی تقسیم
سوال: والد کی جائیداد ایک کڑور ہے،ورثا میں پانچ بہن اور تین بھائی ہیں، تقسیم کاطریقہ اور رقم ہر ایک کی کتنی آئےگی   ؟اور بہن بھائیوں کی رقم  کو  بھی واضح کردیں ۔
جواب: صورت مسئولہ میں  میت کے حقوقِ متقدمہ یعنی کفن دفن کی اخراجات نکالنے کے بعد، اگر مرحوم  کے ذمہ کوئی قرض ہو اسے ادا کرنے کے بعد، اگر مرحوم نے کوئی جائز وصیت کی ہو تو ترکہ کی ایک تہائی میں سے نافذ کرنے کے بعد باقی ترکہ کے 11 حصے کر کے ہر ایک بھائی کو 2حصے اور ہرایک بہن کو ایک حصہ ملے گا۔تقسیم کی صورت یہ ہے:میت:11بھائیبھائیبھائیبہنبہنبہنبہنبہن22211111یعنی مثلا 100 روپے میں سے 18.181ہر ایک بیٹے کو اور 9.091 ہر ایک بہن کو  ملیں گے۔فقط و اللہ اعلم
                                                  
عنوان: والد کی وراثت کی تقسیم، ایک بیٹے كا جائيداد پر قبضہ کرنے کا حکم
سوال: میرے مرحوم والد کی ملکیت میں  ایک مکان  اور  ایک دوکان تھی، ہم چار بھائی اور چار بہنیں ہیں، والد صاحب نے دو بڑے بھائیوں کی شادی اپنی زندگی میں کرائی تھی اور ان کے حق مہر میں ان کا 1/4 اور 1/4 حصہ لکھوایا تھا، والد صاحب نے ہمیشہ چار  حصوں کی بات کی تھی ،اب گھر کی تقسیم اور دوکان کی تقسیم کا شرعی طریقہ کار کیا ہوگا؟واضح رہے کہ ایک بھائی نے اپنا 1/4 حصہ  تین  بھائیوں پر مشترکہ بیچا ہوا ہے اور دوسرے بھائی نے دوکان پر بھی قبضہ کیا ہوا ہے اور کوئی کرایہ وغیرہ نہیں دیتا۔
جواب: صورتِ مسئولہ میں والد مرحوم کے ورثاء میں اگر صرف چار بیٹے اور چار بیٹیاں ہی ہیں یعنی بیوہ اور والد کے والدین پہلے انتقال کر گئے ہیں تو ان کی  میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو12 حصوں میں تقسیم کر کے ہر ایک بیٹے کو 2 حصے اور ہر ایک بیٹی کو 1 حصہ ملے گا۔صورتِ تقسیم یہ ہے:میت:12۔۔والدبیٹابیٹابیٹابیٹابیٹیبیٹیبیٹیبیٹی22221111یعنی فیصد کے اعتبار سے ہر ایک بیٹے کو16.666 فیصد اور ہر ایک بیٹی کو8.333 فیصد ملے گا۔مذکورہ مکان اگر انتقال تک والد کے قبضہ میں ہی تھا اور اس میں سے کسی بیٹے کو اس کو حصہ حوالہ نہیں کیا تھا تو اب مذکورہ مکان اور اسی طرح دکان والد کا ترکہ شمار ہوکر تمام ورثاء میں ان کے شرعی حصوں کے تناسب سے  تقسیم ہوں گے،جس میں بیٹیوں کا بھی حصہ ہوگا۔اور جس بھائی نے اپنا حصہ باقی تینوں بھائیوں کو بیچا ہے وہ  بھی درست نہیں ہے،کیوں ایسی صورت می اس کا حصہ  اس کی ملکیت میں ہی نہیں آیا تھا۔نیز  ایک بھائی کا مکمل دکان پر قبضہ کرنا اور مکمل کرایہ  خود وصول کرنا اور اپنے استعمال میں لانا جائز نہیں ہے۔زائد کرایہ دیگر ورثاء کو ان کے حصوں کے مطابق لوٹانا لازم ہے۔نوٹ:والد نے   دو بیٹوں کے مہر میں  ان کا چوتھائی حصہ لکھوایا تھا،وہ والد نے خود لکھوایا تھا یا بیٹے بھی رضامند تھے،نیز والد نے مہر ادا کرنے کی ضمانت لی تھی یا نہیں ،اس کا سوال میں کچھ تذکرہ نہیں ہے،ان چیزوں کی وضاحت کے بعد ہی حتمی جواب دیا جاسکتا ہے کہ مکمل مکا ن ورثاء میں تقسیم ہوگا یا پہلے مہر ادا کیا جائے گا اور باقی مکان ورثاء میں تقسیم ہوگا؛لہٰذا سوال مکمل وضاحت  کے ساتھ لکھ کر مسئلہ دوبارہ معلوم کر لیا جائے۔فتاوی شامی میں ہے:"(وتتم) الهبة (بالقبض) الكامل ......الخ"(کتاب الھبة،690/5،ط:سعید)مشکاۃ المصابیح  میں ہے :"قال رسول الله صلی الله عليه وسلم:ألا لاتظلموا ألا لايحل مال امرئ إلا بطيب نفس منه."(باب الغصب والعارية 261/1 ط: رحمانية)فقط واللہ اعلم
                                                  
عنوان: کیا دادا کی جائیداد میں پوتا پوتیوں کا حصہ بنتا ہے؟
سوال: کیا  دادا کی متروکہ  جائیداد  میں پوتے پوتیوں کا حق نہیں ؟ باپ(دادا)کے مرنے کے بعد اگر جائیداد کے بٹوارے کے دوران باپ مر جائے تو اس کے بیوی بچوں کو اس کا  حق  ملتا ہے یا نہیں؟
جواب: صورتِ مسئولہ میں اگر دادا کے انتقال کے وقت اس کی مذکر اولاد   میں سے کوئی زندہ نہ ہو تو ایسی صورت میں پوتا پوتیوں کو دادا کی میراث میں سے حصہ ملتا ہے،لیکن اگر مذکر اولاد ہو تو پھر پوتا پوتیوں کو حصہ نہیں ملتا،باقی اگر ان کو دے دیں تو یہ تبرع اور احسان ہوگا اور اگر     ان پوتا پوتیوں کا باپ اپنے والد کے انتقال کے وقت زندہ ہو ، لیکن ترکہ کی تقسیم سے قبل اس کا انتقال ہوجائے تو ایسی صورت میں وہ وارث تھااور اس کے انتقال کی وجہ سے  اس کا حصہ اس کے ورثاء کو ملے گا۔سراجی میں ہے:"العصبة ... هم أربعة أصناف : جزء الميت، و أصله ، و جزء أبيه و جزء جده، الأقرب فالأقرب، يرجحون بقرب الدرجة، أعني أولاهم بالميراث جزء الميت، اي البنون، ثم بنوهم و إن سفلوا۔"(باب العصبات: 54، ط: بشری)و فیہ ایضاً: "ولايرثن مع الصلبيتين إلا أن يكون بحذائهن أو أسفل منهن غلام فيعصبهن و الباقي بينهم للذكر مثل حظ الأنثين  و يسقطن بالابن۔"(34، ايضاً)فقط و اللہ اعلم
                                                  
عنوان: ترکہ کی تقسیم
سوال: وراثت ایک عورت فوت ہو گئی ہے اسکا شوہر ہے اور تین بیٹیاں ہیں اور عورت کے ماں باپ حیات نہیں ہیں البتہ دو بھائی اور پانچ بہنیں ہیں ، ان کی وراثت کی تقسیم کس طرح ہو گی؟
جواب: صورت مسئولہ میں مرحومہ  کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کے حقوق متقدمہ یعنی اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے108حصے بناکر مرحومہ کے شوہر کو 27 حصے، ہر بیٹی کو 24 حصے، ہر بھائی کو 2 حصے اور ہر بہن کو ایک حصہ ملے گا، جب کہ کفن دفن کے اخراجات شوہر کے ذمہ  ہوں گے۔صورتِ تقسیم یہ ہے:میت 12/ 108شوہر بیٹیبیٹیبیٹیبھائیبھائیبہنبہنبہنبہنبہن38 1272424242211111یعنی فیصد کے اعتبار سے مرحومہ کے شوہر کو 25 فیصد، ہر بیٹی کو 22.22 فیصد ہر بھائی کو 1.85فیصد اور ہر بہن کو 0.925فیصد ملے گا۔فقط واللہ اعلم
                                                  
عنوان: وارث کو بعض میراث سے محروم کرنے کی وصیت کرنا
سوال: والد صاحب نے وفات سے کچھ دن قبل اپنی جائداد میں سے کچھ زمین میں سے بہنوں کو حصہ نہ دینے کا کہا، وفات کے بعد ہم بھائیوں نے اس میں سے بہنوں کو حصہ نہیں دیا، جب کہ دوسری زمین سے بھائیوں بہنوں نے شریعت کے مطابق حصہ وصول کیا۔آپ سے یہ پو چھنا ہے کہ کیا والد صاحب اپنی زندگی میں یہ اختیار رکھتے تھے کہ جائداد کے کچھ حصے سے بہنوں کو محروم کر دیں؟
جواب: واضح رہے کہ کوئی بھی شخص اپنے کسی وارث کو اس کے شرعی حصے سے محروم نہیں کرسکتا، لہذا والد کے اس کہنے کی وجہ سے کہ "فلاں زمین میں سے بہنوں کو حصہ نہ دیا جائے"، سائل کی بہنوں کا اس زمین میں سے حصہ ختم نہیں ہوا، بقیہ جائیداد کی طرح اُس زمین سے بھی بہنوں کو حصہ دینا شرعاً ضروری ہے،ورنہ شرعی حصے سے محروم کرنے کی وجہ سے آخرت میں بدترین عذاب کا سامنا کرنا پڑے گا۔والد مرحوم کے ترکے کی تقسیم کا شرعی طریقہ ورثاء کی تفصیل بتا کر معلوم کیا جاسکتا ہے۔مشکاۃ المصابیح میں ہے:"و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)فقط و اللہ اعلم
                                                  
عنوان: ترکہ کی مال کو کاروبار میں لگا کراس سے حاصل کردہ منافع کاحکم
سوال: میرے شوہر کا 15 سال پہلے انتقال ہوا ہے،شوہر کے والدین کا انتقال ان سے پہلے ہواتھا،میرے تین بچے ہیں ایک بیٹا اور دو بیٹیاں ،شوہر اسکول ٹیچر تھے،اس کی پنشن مجھے ملتی ہے،اس کے علاوہ کچھ پیسے ملے تھے جس سے شوہرکے انتقال کے ایک سال بعد بڑی بیٹی کی شادی کرائی اور باقی دونوں بچوں کی پرورش اور پڑھائی میں خرچ ہوئے،شوہر کے تین پلاٹ تھے ان میں سے ایک  بیچ کر میں نے دوسری بیٹی کی شادی کروائی ،اور ایک پلاٹ جو میرے نام تھا اس کو  بیچ کراس کی رقم کسی کے ساتھ کاروبار میں لگائی جو تین چار مہینے میں ہمیں منافع دیتا ہے توہم اس کو خرچ کرلیتے ہیں،اب پوچھنایہ کہ:1۔اس کاروبار سے ملنے والے منافع میں بیٹیوں کا حصہ ہےیانہیں؟2۔کیا میں اپنی زندگی میں اپنے بیٹے کے نام کوئی چیز کرسکتی ہوں  یانہیں اور اس میں میرے انتقال کے بعد بیٹیوں کا حصہ ہوگا یانہیں؟3۔دونوں بیٹیوں کی شادی میں پیسہ لگایا ہے تو ان کا مزید کوئی حصہ بنتاہے یانہیں؟
جواب: 1۔صورتِ مسئولہ میں سائلہ نے اپنے شوہر کے مذکورہ پلاٹ اگر باقی ورثاء کی اجازت سے بیچ کر اس کی رقم کاروبار میں لگائی ہے تو اس کاروبار سے حاصل ہونے والے منافع میں تمام ورثاء اپنے اپنے حصوں کے بقدر حق دار ہوں گے،اور اس میں سائلہ اور اس کے بیٹے کی طرح  بیٹیاں بھی اپنے شرعی حصے کی حق دار ہیں۔2۔زندگی میں اولاد کے درمیان جائیداد تقسیم کرنے کے بارے میں برابری کا حکم ہے  یعنی جتنا بیٹے کو دے اتنا ہی بیٹی کو دے نہ بلاوجہ کمی بیشی کرے اور نہ ہی کسی کو محروم کرے ورنہ گناہ ہوگا۔ ہاں  اگر اولاد میں کوئی خدمت  گزار  یا تنگ دست  یا دین دار ہویا کوئی اور معقول وجہ پائی جاتی ہو  تو اسے  دیگر کے مقابلے میں کچھ زیادہ دینا بھی جائزہے۔مذکورہ تفصیل کی رو سے سائلہ اگربیٹے کو کوئی چیز ہبہ (گفٹ) کرنا چاہتی ہے تو اس کے لئے شرعی حکم یہ ہے کہ تمام اولاد میں برابری کی بنیاد پر  تقسم کرے یعنی جتنا بیٹے کو دے اتنا ہی بیٹی کو دے نہ بلاوجہ کمی بیشی کرے اور نہ ہی کسی کو محروم کرے ورنہ گناہ ہوگا،البتہ مذکورہ وجوہات کی بناء پر اگر کسی کو دوسروں سے کچھ زیادہ دینا  چاہے تو دے سکتی ہے۔3۔سائلہ نے اپنی بیٹیوں کی شادی سے پہلے اگر بیٹیوں کو بتادیا تھا کہ یہ اخراجات تمہارے حصوں سے شمار ہوں گے تب تو بیٹیوں کے شرعی حصوں سے منہا ہوں گے،ورنہ سائلہ پر آئیں گے البتہ اگر سب ورثاء مشترکہ ترکہ کی رقم سے شادیوں کے اخراجات کرنے پر راضی تھے بشرطیکہ تینوں بچے بھی عاقل بالغ تھے تو یہ سب کی طرف سے تبرع واحسان شمار  ہوگا،اس صورت میں بیٹیوں کو باقی ترکہ سے شرعی حصہ ملے گا۔ شرح معانی الآثار میں ہے :"عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: " سووا بين أولادكم في العطية كما تحبون أن يسووا بينكم في البر قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر. "(شرح معاني الآثار،کتاب الھبہ: ج4،ص:86ط:عالم الکتب)حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سےہمارے اس منبر پر سنا  ،  فرمارہے تھے کہ رسول اللہ صلی اللہ علیہ وسلم نے فرمایا کہ تم اپنے اولاد کے درمیان عطیہ میں انصاف کرو جس طرح کہ تم پسند کرتے ہو کہ وہ  تمہارے ساتھ نیکی میں برابری کرے  ۔بدائع الصنائع میں:"الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما....(وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك."(کتاب الشرکة :ج:6 ،ص:56،ط:سعید)مجلۃ الاحکام العدلیۃ میں ہے:" تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الکتاب العاشر:الشرکات، الفصل الثانی فی بیان کیفیۃ التصرف فی الاعیان المشترکۃ، المادۃ:1073، ص:206،نورمحمد، کارخانہ تجارتِ کتب، آرام باغ کراچی)البحر الرائق  میں ہے:" يكره تفضيل بعض الأولاد على البعض في الهبة حالة الصحة إلالزيادة فضل له في الدين"(کتاب الھبه: ج،7،ص:288 ط: دار الکتب الإسلامي)فقط والله اعلم
                                                  
عنوان: کیا بیوہ کی رشتہ داروں سے مانگ مانگ کر جمع کی ہوئی رقم ترکہ شمار ہوگی؟
سوال: میری پھوپھی کے ترکہ سے  9750 روپے  ملے ہیں ، پھوپھی بیوہ بے اولاد تھی، رشتہ دار خرچ دیتے تھے ، اس کے علاوہ وہ رشتہ داروں  سے مانگ مانگ کر رقم  جمع کرتی  تھی،  ترکہ کی رقم مانگے ہوئے  پیسوں کی ہے، کیا یہ رقم میرے لیے حلال / جائز ہے؟
جواب: صورتِ مسئولہ میں  اگر رشتہ دار  سائل کی پھوپھی کو  اس کے مانگنے پر رقم بطورِ امداد اور تعاون کے دیتے تھے تو یہ  جمع شدہ رقم مرحومہ کا ترکہ ہے اور مرحومہ کے ورثاء میں تقسیم ہوگا، ورثاء کے لیے اس رقم کا استعمال کرنا درست ہوگا۔فيض الباری على صحيح البخاری میں ہے:"في «القنية»: ‌المتبرع ‌لا ‌يرجع فيما تبرع به، فباب الرجوع لا يمشي في التبرعات۔"(كتاب الهبة، باب هبة الواحد للجماعة: 4 / 58، ط: دار الكتب العلمية)العقود الدرية في تنقيح الفتاوى الحامدية میں ہے:"المتبرع ‌لا ‌يرجع بما تبرع به على غيره۔"(کتاب المداینات: 2 / 226، ط:دار المعرفة)فقط و اللہ اعلم
                                                  
عنوان: لے پالک  کا وارث بننا
سوال: زید کی کوئی اولاد نہیں تھی ، اس نے اپنے سگے بھائی کی بیٹی کو گود لیا ہے اور داماد بھی اب یہیں رہتا ہے ، زید کا انتقال ہو گیا ہے، اب زید  کامال کیسے تقسیم ہوگا؟
جواب: صورتِ مسئولہ میں زید کی لے پالک بیٹی زید کی وارث نہیں ہے،زید کی میراث اس کے شرعی ورثاء میں تقسیم ہوگی،ورثاء کی تعداد بتا کر میراث کی تقسیم معلوم کی جاسکتی ہے۔ارشاد باری تعالی ہے:"وَمَا جَعَلَ اَدْعِیَآءَكُمْ اَبْنَآءَكُمْذٰلِكُمْ قَوْلُكُمْ بِاَفْوَاهِكُمْ وَ اللّٰهُ یَقُوْلُ الْحَقَّ وَ هُوَ یَهْدِی السَّبِیْلَ ادعوهم لآبائهم هو أقسط عند الله." الآية(الاحزاب:5،4)تفسیر قرطبی میں ہے:"قوله تعالى: (ادعوهم لآبائهم) نزلت في زيد بن حارثة على ما تقدم بيانه. وفي قول ابن عمر: ما كنا ندعو زيد بن حارثة إلا زيد بن محمد دليل على أن التبني كان معمولا به في الجاهلية والإسلام يتوارث به ويتناصر إلى أن نسخ الله ذلك بقوله: (ادعوهم لآبائهم هو أقسط عند الله) أي أعدل. فرفع الله حكم التبني الخ."(سورۃ الاحزاب،ج:14،ص:119،ط:دار الکتب المصریۃ)موسوعۃ فقہیہ کوئیتیہ میں ہے:"التبني: اتخاذ الشخص ولد غيره ابنا له،وكان الرجل في الجاهلية يتبنى الرجل، فيجعله كالابن المولود له، ويدعوه إليه الناس، ويرث ميراث الأولاد.... حرم الإسلام التبني، وأبطل كل آثاره، وذلك بقوله تعالى: {وما جعل أدعياءكم أبناءكم ذلكم قولكم بأفواهكم والله يقول الحق وهو يهدي السبيل}، وقوله تعالى:{ادعوهم لآبائهم}."(تبنی،ج:10،ص:121)فقط واللہ اعلم
                                                  
عنوان: ایک بیوہ، بیٹا، بیٹی اور ماں میں میراث کی تقسیم
سوال: مرحوم نے اپنے پیچھے ایک بیوہ، بیٹا، بیٹی اور ماں کو سوگوار چھوڑا ہے ، ترکے میں اپنے نام سے ایک مکان چھوڑا ہے۔ دریافت کرنا ہے کہ جائیداد میں مندرجہ بالا افراد کا کیا حصہ ہوگا؟
جواب: صورتِ  مسئولہ میں مرحوم کے حقوق متقدمہ یعنی کفن دفن کے اخراجات نکالنے کے بعد، اگر مرحوم کے ذمہ کوئی قرض ہو اسے ادا کرنے کے بعد، اگرمرحوم نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ وغیرمنقولہ کے  72 حصے کرکے  9 حصے مرحوم کی بیوہ کو، 12 حصے والدہ کو،  34 حصے بیٹے کو اور 17 حصے بیٹی کو ملیں گے۔ میت:72/24بیوہوالدہبیٹابیٹی34179123417یعنی مثلاً  /100 روپے میں سے /12.50 روپے بیوہ کو، /16.66روپے والدہ کو، /47.22 روپے بیٹے کو اور /23.61 روپے بیٹی کو ملیں گے۔فقط واللہ اعلم
                                                  
عنوان: بیٹوں کا حصہ بیٹیوں کی بنسبت دو گناہوتا ہے
سوال: پانچ بیٹیوں اور دو بیٹوں کے حصص کس طرح ہوں گے؟
جواب: صورت مسئولہ میں اگر سائل بیٹے اور بیٹیوں میں وراثت کی تقسیم کاسوال کرناچاہ رہا ہے تواس کااصولی جواب یہ ہے کہ  بیٹوں کا حصہ بیٹیوں کے بنسبت دوگنا ہوتا ہے،یعنی اگر   کسی کے ورثاء میں صرف پانچ  بیٹیاں اور دو بیٹے ہوں تو کل ترکہ کے 9 حصے کر کے ہر ایک بیٹے کو دو حصے اور ہر ایک بیٹی کو ایک حصہ ملے گا ۔باقی تفصیل جواب کے لئے مرحوم  کی تعیین اور اس کے ورثاءکی تفصیل بتا کر مکمل حصص مع فیصد معلوم کر لی جائے۔قرآن کریم میں ہے:"يُوْصِيْكُمُ اللّٰهُ فِيْٓ اَوْلَادِكُمْ ۤ لِلذَّكَرِ مِثْلُ حَظِّ الْاُنْثَيَيْنِ"(سورۃ النساء،آیہ:11)ترجمہ:"اللہ تعالیٰ تم کو حکم دیتا ہے تمہاری اولاد کے باب میں لڑکے کا حصہ دو لڑکیوں کے حصہ کے برابر"(بیان القرآن)فقط واللہ اعلم
                                                  
عنوان: شادی کے بعد بیٹی کا حصہ وراثت ختم نہیں ہوتا
سوال: میں جب تقریبا پانچ  سال کی تھی اس وقت میرے والدین کے درمیان علیحدگی ہوگئی تھی،اس کے بعد سے میں اپنے نانا نانی کے گھر رہ رہی تھی۔پھر میری شادی ہوگئی تھی،اس کے بعد میرے شوہر نے مجھے طلاق دے دی اور اب میں نانا نانی کے گھر رہ رہی ہوں۔میرے والد کا انتقال ہوگیا ہے،ورثاء میں ایک بیٹی،تین بہنیں اور دوبھائی حیات ہیں،والد کے والدین پہلے ہی وفات پاچکے ہیں۔والد کا ایک گھر تھا جو انہیں دادا کے ترکہ سے حاصل ہوا تھا،میرے والد کے چونکہ دونوں ہاتھ جل چکے تھے اس لئے میرے تایا نے والد کی اجازت سے ان کے گھر کے اوپر ان کے لئے ایک فلور تعمیر کرایا تاکہ کرایہ سے ان کا خرچہ چلے،جس پر ہماری پھوپھی کا کہنا ہے کہ چونکہ تعمیر تایا نے کرائی تھی اس لیے یہ گھر ان کا ہے،(جبکہ زمین اور گھر والد کا تھا،اور تایا کسی اور جگہ رہتے تھے)پھوپھی کا کہنا ہے کہ ہم نے معلوم کرایا ہے کہ شادی کے بعد تمہارا حصہ نہیں ہے ، کیا میرا میرے والد کے ترکہ میں حصہ بنتا ہے؟
جواب: صورت مسئولہ میں سائلہ کے مرحوم والد کے ترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو14 حصوں میں تقسیم کرکے بیٹی کو 7حصے،ہر ایک زندہ بھائی کو 2حصے اور ہرایک زندہ بہن کو ایک حصہ ملے گا۔صورت تقسیم یہ ہے۔میت14/2بیٹیبھائیبھائیبہنبہنبہن11722111فیصد کے اعتبار سے بیٹی کو 50فیصد،ہر ایک زندہ بھائی کو 14.28فیصد اور ہر ایک زندہ بہن کو 7.14فیصد حصہ ملے گا۔سائلہ کے تایا نے اپنے بھائی (یعنی سائلہ کے والد) کے گھر پر اس کی اجازت سے اُس کے لیے ایک بالائی منزل تعمیر کی ،تو یہ بالائی منزل سمیت مکمل گھر   سائلہ کے والد کاہوا ،اب ان  کے تمام ورثا میں مذکورہ بالا حصوں کے تناسب سے تقسیم ہوگا، بالائی منزل  پر رقم خرچ کرنے سے بالائی منزل یا  گھر تایا کی ملکیت شمار نہیں ہوگا۔واضح رہے کہ تنہا بیٹی کو جبکہ اس کےوالد کی دیگر اولاد نہ ہوترکہ کا آدھا حصہ ملتا ہے،چاہے وہ بیٹی اس کی پرورش میں ہو یا نہ ہو،شادی شدہ ہو یا غیر شادی ،بہر صورت بیٹی کو اس کا حصہ ادا کرنا ضروری ہے،لہذاصورت مسئولہ میں سائلہ کو اپنے والد کے ترکہ سے نسبی اولاد ہونے کی حیثیت سے  آدھا ترکہ ملے گا،پھوپھی کا سائلہ کو اس کے والد کے ترکہ سے محروم رکھنا شرعا ناجائز اور حرام ہے۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح،باب الغصب والعاریة ،ج۱،ص۲۵۴، ط: قدیمی)ترجمہ: حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث،ج۱،ص۲۶۶،  ط: قدیمی)ترجمہ :حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔الدر المختار وحاشیہ ابن عابدین میں ہے:" (ومن بنى أو غرس في أرض غيره بغير إذنه أمر بالقلع والرد) لو قيمة الساحة أكثر كما مر.(قوله بغير إذنه) فلو بإذنه فالبناء لرب الدار، ويرجع عليه بما أنفق جامع الفصولين من أحكام العمارة في ملك الغير." (کتاب الغصب،ج۶،ص۱۹۴،ط:سعید)فتاوی ہندیہ میں ہے:"وأما النساء فالأولى البنت ولها النصف إذا انفردت."(کتاب الفرائض،ج۶،ص۴۴۸،ط:دار الفکر)فقط واللہ اعلم
                                                  
عنوان: کلالہ مرد کا اپنے بھائیوں میں سے ایک بھائی کو زندگی میں حصہ دینا
سوال: کلالہ مرد اگر 5 بھائیوں میں سے ایک بھائی کو اپنا حصہ دے،  کلالہ زندہ بھی ہے اور صحت بھی اچھی ہے تو کلالہ کے مرنے کے بعد ، باقی بھائی اس کی میراث لے سکتے ہیں یا نہیں؟
جواب: ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے، لہذا اگر  کسی شخص کے ورثاء میں ایک صرف اس کے بھائی ہوں اور وہ اپنی  زندگی میں ا پنے بھائیوں میں سے  ایک بھائی  کو کچھ دے تو یہ   ہدیہ اور گفٹ کہلاتا ہے،  اگر زندگی میں اس بھائی کو حصہ دینے کے بعد اس کو قبضہ  اور تصرف بھی دے دے تو وہ اس کا مالک بن جائے گا، اور پھر ہدیہ کرنے والے کلالہ کے انتقال کے بعد ،  اس  ہدیہ  کیے ہوئے حصے میں دیگر ورثاء کا حق نہیں ہوگا، البتہ مذکورہ بھائی  اپنے دیگر بھائیوں کے ساتھ باقی  ترکہ  میں حصہ دار ہوگا۔البتہ باقی بھائیوں کو محروم کرنے کی غرض سے ایک بھائی کو جائیداد دینا  ناانصافی ہے، اس سے اجتناب ضروری ہے۔فقط واللہ اعلم
                                                  
عنوان: زندگی میں مورِث سے میراث کا مطالبہ جائز نہیں
سوال: میری امی نے ایک مکان 19لاکھ 50ہزار  کا خریدا، چھت انتہائی بوسیدہ تھی، امی کی خواہش تھی کہ اوپر کا پورشن بنوایا جائے، تو  میں نے امی کی اجازت سے اس کے خواہش کا احترام کرتے ہوئے ساڑھے بارہ لاکھ روپے  خرچ کرکے اوپر کا پورشن بنوایا، میرا ایک بھائی افریقہ گیا ہے، اس لیے نیچے کا پورشن خالی پڑاہے، اور اوپر کے پورشن میں ہم کچھ عرصہ رہیں، پھر میں نے دوسرا مکان خریدنے کی وجہ سے اوپر کا نیا بنایا ہوا پورشن کرایہ پر دے دیا، جس کا کرایہ میرے پاس آتا ہے، اس گھر کی تقسیم کا شرعی طریقہ بتائیں اور کرایہ کا بھی حکم بتائیں۔ہماری والدہ حیات ہے، ورثاء میں ہم دوبیٹے،چار بیٹیاں ہیں،ہمارے والد کا انتقال ہوگیا ہے۔وضاحت: مذکورہ تعمیر والدہ کی اجازت سے  کی تھی، نیز یہ بھی زبانی معاہدہ ہوا تھا کہ مجھے اپنا پیسہ واپس ملے گا۔مذکورہ مکان والدہ کی ملکیت ہے۔
جواب: مذکورہ مکان سائل کی والدہ کی حیات میں ان ہی  کی ملکیت ہے، ان کی اجازت کے بغیر اس مکان کو فروخت کرنا، یا تقسیم کرناجائز نہیں، اسی طرح مذکورہ کرایہ بھی سارا کا سارا والدہ ہی کا حق ہے، والدہ کی اولاد کااس کی زندگی میں کوئی حق نہیں، البتہ سائل نے مذکورہ پورشن کے بنوانے میں جتنی رقم خرچ کی ہے، اپنی خرچ  کردہ رقم کا حق دار ہے، اگر والدہ کے انتقال کے بعد  اس مکان کو تقسیم کرنا ہو، تو سائل اپنے خرچ کردہ رقم منہا کرکے باقی مکان والدہ کی تمام  ورثاء میں شرعی قاعدہ کےمطابق تقسیم کردیا جائے۔البحر الرائق شرح كنز الدقائق میں ہے:"المراد من التركة ‌ما ‌تركه ‌الميت خاليا عن تعلق حق الغير بعينه"۔(البحر الرائق شرح كنز الدقائق ،8/ 557،دارالكتب الاسلامی)فقط واللہ اعلم
                                                  
عنوان: ترکہ پر قبضہ کرنے کا حکم
سوال: میرے والدین حج پر گئے تھے وہیں شھید ہو گئے تھے  والدہ کے انتقال کے بعد  ان کاجو سونا تھا   وہ چچا کے پاس رکھا ہو تھا؛   کیوں کہ وہ گھر کے بڑے تھے  اور ہم ان کے پاس رہتے  تھے میری شادی کے موقع پر  اسی زیورات  میں سے  انہوں نے  چھ چوڑیا ں اور ایک سیٹ دیا تھا  اس کے علاوہ  گھریلو سامان ،شادی کے اخراجات  انہوں نے  اپنی طرف سے کئے تھے جہز کے طور پر ،  اب جب میں چچاسے اپنے والد کی وراثت کے بارے میں  بات کرتی ہوں تو وہ  کہتے ہیں کہہ جو زیورات  تمھیں  دیے گئے تھے وہ  ہی تمہارا حصہ تھا  جب کہ  میرے والد کی پراپرٹی میں  ایک دو کا ن اور یک مکان بھی ہے ، آیا ان کایہ  کہنا صحیح ہے کہ  بس یہی  تمہارا حصہ ہے یا میرے چچا پر لازم ہےکہ  وہ ہمارے والدین کا ترکہ ہمارے درمیان تقسیم کریں ؟
جواب: واضح رہے کہ کسی شخص کے انتقال کے بعداس کے ترکہ کی ہرایک چیز  میں   تمام شرعی ورثاء کا  حق ہو تا ہے،  میت کے کسی رشتہ دار کاترکہ  پر قبضہ کرنا اور اس کو غصب کر لینا  ورثاء کو ان کاحق نہیں دینا یہ سخت گناہ کا کا م ہے ۔صورتِ  مسئولہ میں  سائلہ کے چچا کا یہ کہنا کہ   "جو زیورات شادی کے موقع پر تمھیں  دیے تھے  وہ ہی تمھا راحصہ تھا ،  والد کے متروکہ مکان اور دوکان میں سے شرعی حصہ نہیں دے رہے"، شرعًا جائز نہیں ہے، سائلہ  کے   چچاپر لازم ہے کہ ترکہ میں جتنی جائیداد  اور  چیزیں ہیں وہ سب  ورثاء میں تقسیم کریں  ؛ اس  لیے کہ ترکہ کی ہر ایک چیز  میں ہر وارث  کا حق ہے ، کسی کو اس کا حق نہ دینا یہ شرعًا جائز نہیں ہے  اور سخت   گناہ کا کام ہے۔مشکوۃ شریف میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔فتاوی ہندیہ میں ہے:"و أما حكمه فالإثم و المغرم عند العلم و إن كان بدون العلم بأن ظن أن المأخوذ ماله أو اشترى عينًا ثم ظهر استحقاقه فالمغرم و يجب على الغاصب رد عينه على المالك و إن عجز عن رد عينه بهلاكه في يده بفعله أو بغير فعله فعليه مثله إن كان مثليًّا كالمكيل و الموزون فإن لم يقدر على مثله بالانقطاع عن أيدي الناس فعليه قيمته يوم الخصومة عند أبي حنيفة - رحمه الله تعالى - و قال أبو يوسف -رحمه الله تعالى -: يوم الغصب و قال محمد - رحمه الله تعالى -: يوم الانقطاع، كذا في الكافي.و إن غصب ما لا مثل له فعليه قيمة يوم الغصب بالإجماع، كذا في السراج الوهاج."(کتاب الغصب، ‌‌الباب الأول في تفسير الغصب وشرطه وحكمه، 5/ 119/دار الفكر بيروت)فتاوی شامی میں ہے :"أي تلك الأصول حقّ کلّ أي کلّ واحد  من الورثة: أي قدر ما یستحقه من  التركة و لایخفی أنّ من تلك الأصو ل الموصوفة بما ذكر الأصول المتعلقة بالمنع من المیراث و الحجب."فقط واللہ اعلم
                                                  
عنوان: ولايت علی المال اور گريجويٹي فنڈ كا حكم
سوال: 1)ہمارے بہنوئی کا انتقال ہو گیا ،ورثاء میں والدہ،والد ،بیوہ،دو بیٹیاں (عمر چھ ماہ کی اور دو سال کی)،دو بھائی اور دو بہنیں ہیں ،ترکہ میں تین عدد پلاٹ ،بینک میں موجود رقم 10،51،000 روپے ،گریجوئٹی رقم (12،00،000 روپے)جو کہ سعودی اسکول سے ان کو ملی ہے اور ان کی بیوہ کے نام پر ہے،مرحوم کی وراثت کس طرح تقسیم ہو گی ؟2)بیٹیوں کا جو حصہ بنتا ہے وہ کس کے پاس رہے گا ؟جب کہ بیٹیاں اپنی ماں کے پرورش میں ہیں ۔3)گریجوئٹی رقم کسی کی ہو گی ؟
جواب: 1)صورت مسئولہ میں سائلہ کے مرحوم بہنوئی  کے ترکہ کی تقسیم  کا شرعی طریقہ   یہ  ہے کہ مرحوم کے  حقوق  متقدمہ     یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو  27 حصوں میں تقسیم کر کے والد کو 4 حصے ،والدہ کو 4 حصے ،بیوہ کو 3 حصے ،ہر ایک بیٹی کو 8 حصے ملیں گے ۔صورت تقسیم یہ ہے :میت24 عول  27بیوہوالدوالدہبیٹیبیٹی34488یعنی 100 فیصد میں والد کو 14.814 فیصد ،والدہ کو14.814 فیصد ،بیوہ کو 11.111  فیصد ،ہر ایک بیٹی کو 29.629 فیصد ملے گا ۔2)والد کے انتقال کے بعد  یتیم بچوں کی جائیداد  کا ولی والد کا وصی  ہےیعنی وہ شخص جس کے متعلق والد نے اپنے بچوں کی کفالت کے بارے وصیت کی ہو اور اگر کوئی وصی نہ ہو تو پھر یہ حق دادا  پھر اس کے وصی اور پھر قاضی کا ہے اور قاضی نہ ہونے کی صورت میں جس کو معتبر لوگ متولی بنادیں وہی قاضی کے قائم مقام ہوگا  ،لہذا صورت مسئولہ میں اگر والد نے کسی شخص کو اپنا وصی بنایا تھا وہ یتیم بچوں کی جائیداد کا کفیل ہو گا ورنہ یہ حق دادا کو حاصل ہے ،بچیاں اگر والدہ کی پرورش میں ہے تب بھی بچیوں کے اموال کی حفاظت اور اموال کو ان کی ضروریات پر خرچ کرنے کی ذمہ داری دادا کی ہے ،اور دادا کو یہ ذمہ داری دیانت کے ساتھ ادا کرنی  ہو گی ،اگر دادا اس ذمہ داری کو نہیں نباہ سکتا ہے تو وہ کسی کو اپنی طرف سے مقرر کریں جو اس ذمہ داری کو ادا کریں ۔3)گریجویٹی فنڈ سے مراد وہ رقم ہے جوملازم کے استعفی یا برطرفی یا انتقال کے فوراً  بعد اس کےساتھ تعاون کے طور پر متعلقہ   ادارہ کی جانب  سے اس کو یا اس کےبعد اس کے  لواحقین کو دی جاتی ہے ،اس کا حکم یہ ہے کہ یہ متعلقہ ادارہ کی  جانب  سے عطیہ اور تبرع ہوتی ہے، ادارہ  جس کے نام پر جاری کرے وہی اس کا مالک ہوتا ہےلہٰذا صورت مسئولہ میں  جب   مذکورہ فنڈ   مرحومکی بیوہ کے نام پر جاری ہواہے تو وہ  صرف اس کی بیوہ کا ہی حق ہے ،کسی اور وارث کا اس میں کوئی حق نہیں  ۔فتاوی شامی میں ہے:"(قوله لا المال) فإنه الولي فيه الأب ووصيه والجد ووصيه والقاضي ونائبه فقط"(کتاب النکاح ،باب الولی،ج:3،ص:76،ط:سعید)شرح المجلۃ لسلیم رستم باز میں ہے:"الهدية هي المال الذي يعطي لاحد او يرسل اليه اكراماّ له"(الکتاب السابع فی الھبۃ،المادۃ834،ج1۔ص366،ط:رشیدیہ)امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔(کتاب الفرائض، عنوان: عدم جریان میراث در وظیفہ سرکاری تنخواہ، 4/343،ط: دارالعلوم)فقط والله اعلم
                                                  
عنوان: والدین کی حیات میں بیٹے کو بہنوں کو میراث کے نام پر رقم دے کر والدین کے ترکہ میں سے حصہ نہ دینا
سوال: میرے والدین نے اپنی زندگی  میں اپنی جائے داد تقسیم نہیں کی تھی، چھوٹے بھائی نے والدین کی حیات  میں ان کی ایک دکان  کی مارکیٹ ویلیو لگا کر 25 لاکھ بڑے  بھائی کو دئیے اور کہا کہ اس میں سے پندرہ لاکھ بڑی بہن کو دے دے، اور پندرہ لاکھ  چھوٹے بھائی نے  چھوٹی بہن کو دئیے، (دراصل ایک بہن کو مکان خریدنے کے لیے رقم کی ضرورت تھی تو والد صاحب نے  بیٹے سے کہا  کہ  اس کو پندرہ لاکھ روپے دے دو، لیکن بیٹے نے کہا کہ میرے پاس رقم نہیں ہے، میں اگر دوں گا تو یہ میراث کے حصہ میں سے دوں گا، پھر والد صاحب نے کچھ نہیں کہا،  اور چھوٹے بھائی نے یہ رقم اپنے پیسوں میں سے ادا کی ہے، والد کی دکان اور بنگلہ تھا جو زیر ِ استعمال تھا)  اور ہم اس وقت حصہ نہیں لے رہے تھے، لیکن بھائی نے مجبور کیا تو ہم نے مجبوراً لے لیا، لیکن یہ معاہدہ نہیں ہوا کہ بعد میں  ہم حصہ نہیں لیں گے، ہم نے والدین سے یہ کہا بھی کہ یہ غلط ہورہا ہے،تو والدہ نے کہا کہ ابھی  لڑائی جھگڑا  نہیں کرو، تم کو بھائی بعد میں حصہ دیں گے۔ہم چار بھائی بہن ہیں، 2 بھائی  اور 2 بہنیں، والدین کا انتقال ہوگیا ہے،  جائیداد میں ایک دکان اور ایک بنگلہ ہے، اب ہمارے چھوٹا بھائی ہمیں حصہ نہیں دے رہا ہے، کیا والدین کی جائیداد میں سے ہمارا حصہ بنتا ہے یا نہیں ، اگر بنتا ہے تو کتنا؟
جواب: صورتِ مسئولہ میں ذکر کردہ تفصیل اگر واقعہ کے مطابق اور درست ہے تو اس کا شرعی حکم یہ ہے کہ   سائلہ کے بھائی نے  والدین کی حیات میں اپنی رقم سے جو بہنوں کو پندرہ پندرہ لاکھ ادا کيے ہیں  ، اور بہنیں اس پر رضامند نہیں تھیں کہ یہ  والدین کے ترکہ کا حصہ ہے، اور ہم بعد میں وصول نہیں کریں گی تو ایسی صورت میں یہ رقم لینے سے  مذکورہ بہنوں کا والدین کے ترکہ میں سے حصہ ختم نہیں ہوگا، بلکہ  والدین کے ترکہ میں سے  جتناان کا حصہ بنتا ہے، اس میں سے   جس  قدر رقم چھوٹے بھائی نے ان کو ادا کردی ہے وہ منہا کرکے  ترکہ میں سے باقی حصہ ان کو دینا لازم ہوگا۔سائلہ کے چھوٹے بھائی کا والدین کی ملکیتی دکان اور مکان پر تنہا قبضہ کرلینا اور دیگر ورثاء کو ان کے شرعی حصہ سے محروم کرنا ناجائز اور گناہ ہے، اس پر لازم ہے کہ فی الفور ان کو حصہ ادا کردے۔باقی سائلہ کے والدین کے ترکہ کی تقسیم کا طریقہ یہ ہے کہ    ترکہ میں ان کے حقوقِ متقدمہ یعنی تجہیز وتکفین کے اخراجات نکالنے کے بعد ، اگر ان کے ذمہ کوئی قرض ہو تو اسے کل ترکہ میں سے ادا کرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو 6 حصوں میں تقسیم کرکے 2، 2 حصے ہر ایک بیٹے کو، اور ایک ایک حصہ ہر ایک بیٹی کو ملے گا۔صورتِ تقسیم یہ ہے:     6بیٹابیٹابیٹیبیٹی2211یعنی مثلا ً100 روپے  میں سے   33.33 روپے مرحوم والدین کے ہر ایک بیٹے کو  اور  16.66 روپے ہر ایک بیٹی کو ملیں گے۔ حدیث مبارکہ میں ہے:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين»."(مشكاة المصابيح، 1/254، باب الغصب والعاریۃ، ط؛ قدیمی)      ترجمہ:”حضرت سعید  ابن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔“ وفیہ ایضا:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه." (1/266، باب الوصایا، الفصل الثالث،ط: قدیمی)ترجمہ:”حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔“فتاوی عالمگیری میں ہے:"لا يجوز لأحد من المسلمين أخذ مال أحد بغير سبب شرعي كذا في البحر الرائق."(2/167، باب التعزیر،ط؛رشیدیة)فقط والله اعلم
                                                  
عنوان: بیوہ ،پانچ بیٹوں اور دو بیٹیوں میں میراث کی تقسیم
سوال: والد کی وفات کے بعد پانچ بیٹے ، دو بیٹیاں اور ایک بیوہ ہیں، بارہ مرلے کا مکان کیسے تقسیم ہوگا؟
جواب: صورت مسؤلہ میں مرحوم  کے ترکہ کی تقسیم کا شرعی طریقہ  یہ  ہے کہسب سے پہلے مرحوم  کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم کے ذمہ کوئی  قرض ہو تو اسے باقی ترکہ سے ادا کرنے کے بعد اگر مرحوم   نے کوئی جائز وصیت کی ہو تو اسے باقی ترکہ کے ایک تہائی  حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو    ۹۶  حصوں میں تقسیم کر کے مرحوم     کی بیوہ کو ۱۲ حصے ،مرحوم کے ہر بیٹے کو   ۱۴  حصے اور ہر بیٹی کو ۷ حصے ملیں گے ۔صورت تقسیم یہ ہے :میت:۸ / ۹۶ بیوہ بیٹابیٹابیٹابیٹابیٹابیٹی بیٹی ۱۷۱۲۱۴۱۴۱۴۱۴۱۴۷۷یعنی 100 روپے میں 12.50 روپے ،ہر بیٹے کو 14.583 روپے اور ہر بیٹی کو 7.291 روپے ملیں گے ۔فقط واللہ اعلم
                                                  
عنوان: باپ شریک بہن، حقیقی بھائی اور بہنوں کی موجودگی میں محروم رہتی ہے
سوال: میری خالہ کا انتقال ہو گیا ہے ،ورثاء میں تین سگی بہنیں اور ایک سگا بھائی ،اور ایک باپ شریک بہن بھی ہے ،مرحومہ کے والدین ،شوہر اور بھائی اور بہن کا انتقال پہلے ہی ہو چکا ہے ۔مرحومہ کی جائیداد کس طرح تقسیم ہو گی ؟جائیدا د میں سونا ،فرنیچر گھر وغیرہ داخل ہیں۔
جواب: صورتِ مسئولہ میں سائل کی    مرحومہ خالہ    کے ترکہ کی   تقسیم کا شرعی  طریقہ یہ  ہے کہ مرحومہ  کے  حقوقِ  متقدمہ     یعنی تجہیز و تکفین کا  خرچہ نکالنے کے بعد، اگر مرحومہ کے ذمہ  کوئی قرض ہو تو  اسے ادا کرنے کے بعد اگر  انہوں   نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد ،باقی کل ترکہ منقولہ وغیر منقولہ کو5 حصوں میں تقسیم کر کے بھائی کو 2 حصے ،ہر ایک بہن کو ایک حصے اور باپ شریک بہن محروم رہے گی ۔صورتِ تقسیم یہ ہے:میت: 5 بھائیبہنبہنبہنبہن(باپ شریک)2111محرومیعنی 100 فیصد میں سے بھائی کو 40 فیصد  اور ہر ایک بہن کو 20 فیصد ملے گا ۔فقط و اللہ اعلم
                                                  
عنوان: ترکہ میں سے اپنا حق حاصل کرنے کے لیے جھگڑا کرنا بہتر نہیں ہے
سوال: بڑے بھائی نے والد کے ترکہ پر قبضہ کر لیا ہے، کیا دیگر بھائی اس بڑے بھائی سے والد کے ترکہ میں سے اپنا  حصہ لینے کے لیے جھگڑا کر سکتے ہیں؟
جواب: صورتِ مسئولہ میں والد کے ترکہ میں والد مرحوم کے تمام ورثاء کا حق ہے، بڑے بھائی نے اگر باقی ورثاء کی اجازت کے بغیر ترکہ  کو اپنے قبضہ میں رکھا ہے تو وہ گناہ گار ہے، دیگر بھائی (اور بہنیں اگر ہوں تو) وہ اس بھائی سے اپنے حق کا مطالبہ کر سکتے ہیں اور اپنا حق حاصل کرنے کے لیے قانونی اور شرعی طریقے بھی استعمال کر سکتے ہیں،خاندان کے بڑوں کو بیچ میں ڈال کر اگر مقصد حاصل ہوتا ہو تو اس میں بھی کوئی حرج نہیں، لیکن اگر اپنا حق وصول کرنے میں بات لڑائی جھگڑے اور فساد تک پہنچتی ہو تو ایسی صورت میں اپنے حق سے پیچھے ہٹ جانا  اور لڑائی جھگڑے سے گریز کرتے ہوئے قابض بھائی کا معاملہ اللہ تعالیٰ پر چھوڑ دینا ہی بہتر ہے۔سنن ابی داؤد میں حضرت ابوامامہ  رضی اللہ کی روایت سے منقول ہے کہ رسول اللہ  صلی اللہ علیہ وسلم نے ارشاد فرمایا:  میں اس شخص کے لیے جنت کے اندر ایک گھر کا ضامن ہوں جو لڑائی جھگڑا ترک کر دے، اگرچہ وہ حق پر ہو، اور جنت کے بیچوں بیچ ایک گھر کا اس شخص کے لیے جو جھوٹ بولنا چھوڑ دے اگرچہ وہ ہنسی مذاق ہی میں ہو، اور جنت کی بلندی میں ایک گھر کا اس شخص کے لیے جس لے اخلاق اچھےہو ں اور اگر اس قدر صبر نہیں کرسکتے تو لڑائی جھگڑے سے اجتناب کرتے ہوئے قانونی کاروائی کے ذریعہ اپنا حق حاصل کیا جاسکتا ہے۔سنن ابی داود میں ہے:"عن أبي أمامة، قال: قال رسول الله صلى الله عليه وسلم: «أنا زعيم ببيت في ربض الجنة لمن ترك المراء و إن كان محقًّا، و ببيت في وسط الجنة لمن ترك الكذب وإن كان مازحا وببيت في أعلى الجنة لمن حسن خلقه»".(‌‌كتاب الأدب، باب في حسن الخلق، 4/ 253 ، ط: المكتبة العصرية)فقط والله أعلم
                                                  
عنوان: وراثت کی تقسیم
سوال: فوت شدہ  کے ورثاء میں ایک  بیوہ،دو بیٹے اور دو بیٹیاں ہیں ،مرحوم کی وراثت کس طرح تقسیم ہوگی؟
جواب: صورتِ مسئولہ میں مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور اگر  مرحوم نے  کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو48حصوں میں تقسیم کر کے بیوہ کو6حصے،ہر ایک بیٹے کو14حصے اور ہر ایک بیٹی کو7حصے ملیں گے۔صورتِ تقسیم یہ ہے:مسئلہ: 48/6۔۔مرحومبیوہبیٹابیٹابیٹیبیٹی176141477یعنی فیصد کے اعتبار سے بیوہ کو12.50فیصد،ہر ایک بیٹے کو29.166 فیصد اور ہر ایک بیٹی کو14.583فیصد ملے گا۔فقط واللہ اعلم
                                                  
عنوان: بہن کو شرعی حصہ دینے کے بعد دوبارہ حصہ کا مطالبہ کرنے حکم
سوال: ہمارے والد کا انتقال ہوا، ورثاء میں بیوہ، چار بیٹے اور ایک بیٹی تھی، مرحوم کے بیٹوں نے شرعی طریقے سے حساب و کتاب کرکے بہن کا حصہ معلوم کیا، اور اسے دے دیا، اب بہن  دوبارہ حصہ مانگ رہی ہے، اب  اس کا دوبارہ حصہ مانگنا درست ہے کہ نہیں؟
جواب: صورتِ مسئولہ میں اگر واقعۃً بھائیوں نے شرعی تقسیم کرکے بہن کا شرعی حصہ اسے دے دیا  ہو تو اب وہ مزید کسی حصے کی  شرعاًحقدار نہیں ہے، لہٰذا بہن کا مذکورہ مطالبہ بے جا ہے۔درر الحكام في شرح مجلة الأحكام میں ہے: "لايجوز الرجوع عن القسمة الصحيحة والتامة."(الكتاب العاشر الشركات، ج:3، ص:161، ط:دار الجيل)فقط واللہ اعلم
                                                  
عنوان: شوہر، دو بیٹیوں، دو بھائیوں اور تین بہنوں کے درمیان ترکہ کی تقسیم کا طریقہ
سوال: میری اماں جان دو مہینے پہلے وفات پا چکی ہیں ، ان کے پاس پندرہ لاکھ کی رقم تھی ۔ ہماری والدہ مرحومہ کے ورثاء میں ہم دو بہنیں ہیں اور میرے والد محترم ہیں۔ آپ بتا دیں کہ ہم دونوں بہنوں کے حصے میں کتنی رقم آئے گی اور میرے والد صاحب کے حصے میں کتنی رقم آئے گی؟ میری والدہ کے چار بھائی اور چار بہنیں ہیں۔ جن میں سے دو بھائی اور ایک بہن وفات پا چکے ہیں۔ تو ان سب کا بتا دیں کہ جو زندہ ہیں ان کے حصے میں کتنی رقم آئے گی؟اور کیا جو بہن بھائی مر گئے ہیں ان کو حصہ ملے گایا نہیں؟ مہربانی فرما کر جلدی جواب دیجیے گا، ہم اس معاملے میں بہت پریشان ہیں۔
جواب: صورتِ مسئولہ میں مرحومہ کے کل  ترکہ میں سےاس کے حقوق متقدمہ ادا کرنے کے بعد یعنی اگر اس کے ذمہ کوئی قرضہ ہو تو اسے ادا کرنے اور اگر اس نے کوئی جائز وصیت کی ہو تو اسے ترکہ کے ایک تہائی حصہ میں سے نافذ کرنے کے بعد باقی کل ترکہ کو84 حصوں میں تقسیم کر کے اس میں سے 21 حصے مرحومہ کے شوہر یعنی آپ کے والد کو، 28، 28 حصے مرحومہ کی ہر ایک بیٹی (یعنی آپ اور آپ کی بہن) کو، 2 ، 2 حصے مرحومہ کے ہر ایک زندہ بھائی اور 1، 1 حصہ مرحومہ کی ہر ایک زندہ بہن کو ملے گا۔صورتِ تقسیم یہ ہے:میت: 12 / 84شوہربیٹیبیٹیبھائیبھائیبہنبہنبہن344121282822111فیصد کے اعتبار سے 100 فیصد میں سے 25 فیصد مرحومہ کے شوہر یعنی آپ کے والد کو، 33.33 فیصد مرحومہ کی ہر ایک بیٹی (یعنی آپ اور آپ کی بہن) کو،2.38 فیصد مرحومہ کے ہر ایک زندہ بھائی اور 1.19 فیصد مرحومہ کی ہر ایک زندہ بہن کو ملے گا۔نوٹ: یہ تقسیم اُس صورت میں ہوگی جب کہ مرحومہ کے تمام فوت شدہ بہن بھائیوں کا انتقال مرحومہ کی زندگی ہی میں ہوا ہو، اگر مرحومہ کے فوت شدہ بہن بھائیوں میں سے کسی بہن یا بھائی کا انتقال مرحومہ کے فوت ہونے کے بعد ہوا ہو تو پھر صورتِ تقسیم مختلف ہوسکتی ہے، اس لیے ایسی صورت میں مکمل تفصیل کے ساتھ دوبارہ سوال ارسال فرمائیں۔فتاویٰ ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار ".(الفتاوى الهندية، كتاب الفرائض، الباب الثاني في ذوي الفروض، ج: 6/ 448، ط: دار الفکر)فتاویٰ ہندیہ میں ہے:"الخامسة - الأخوات لأب وأم للواحدة النصف وللثنتين فصاعدا الثلثان، كذا في خزانة المفتين ومع الأخ لأب وأم للذكر مثل حظ الأنثيين، ولهن الباقي مع البنات أومع بنات الابن، كذا في الكافي".(الفتاوى الهندية، كتاب الفرائض، الباب الثاني في ذوي الفروض، ج: 6/ 450، ط: دار الفکر)فقط واللہ اعلم
                                                  
عنوان: چار بھائیوں اور سات بہنوں میں میراث کی تقسیم
سوال: چار بھائیوں اور سات بہنوں میں میراث کی تقسیم کس طرح ہوگی؟
جواب: صورتِ مسئولہ میں  چار بھائیوں اور سات بہنوں میں  ترکہ کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد اوراگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد   باقی کل ترکہ  منقولہ وغیر منقولہ کو 15 حصوں میں تقسیم کرکے ہر بھائی کو 2 حصے اور ہر بہن کو ایک حصہ ملے گا۔تقسیم کا طریقہ درج ذیل ہے۔میت: 15 بھائی بھائیبھائی بھائیبہنبہنبہنبہنبہنبہنبہن22221111111یعنی 100 روپے میں سے  ہر بھائی کو 13.333روپے اور ہر بہن کو 6.666روپے  ملیں گے۔فقط واللہ اعلم
                                                  
عنوان: 6 بھائی اور 3 بہنوں میں میرا ث کی  تقسیم
سوال: کل زمین 40 کنال ہو تو 6 بھائیوں  اور 3 بہنو ں میں کیسے تقسیم ہوگی؟
جواب: صورتِ مسئولہ میں اگر مذکورہ زمین  ترکہ کی ہے تو سب سے پہلے  ترکہ سے میت کے حقوق متقدمہ (تجہیز وتکفین  کے اخراجات)ادا کرنے  کے بعد ،اگر اس کے ذمہ قرض ہو تو اسے ادا کرنے کے بعد، اگر میت نے کوئی جائز وصیت کی ہو تو ایک تہائی ترکہ میں اس وصیت کو نافذ کرنے کے بعد  زمین کو میراث کے شرعی اصولوں کے مطابق  15حصوں میں تقسیم کرکے ہر ایک بھائی کو دو،دوحصے اور ہر ایک بہن کو ایک ،ایک حصہ ملے گا۔صورت تقسیم یہ ہے۔مسئلہ15بھائیبھائیبھائیبھائیبھائیبھائیبہنبہنبہن222222111فیصد کے تناسب سے ہر ایک بھائی کو 13.33فیصد اور ہر ایک بہن کو6.66 فیصد حصہ ملے گا۔یعنی 40کنال زمین میں سے ہر ایک بھائی کو5.333کنال زمین اور ہر ایک بہن کو 2.666کنال زمین ملے گی۔فقط و اللہ اعلم
                                                  
عنوان: شوہر،والد اور تین بیٹیوں کے درمیان 60 لاکھ روپے کی تقسیم
سوال: شوہر ،والد اور 3بیٹیوں کے درمیان ترکہ  کے مال 60 لاکھ روپے تقسیم کریں ۔
جواب: صورتِ مسئولہ  میں اگر مرحومہ کا اور کوئی شرعی وارث نہیں ہے تو مرحومہ کے ترکہ کی شرعی تقسیم کاطریقۂ کار یہ ہے کہ مرحومہ کے ترکہ میں سے پہلے ان کے حقوق ِمتقدمہ یعنی اگر مرحومہ کے ذمہ کوئی قرض ہو تو اسے کُل ترکہ میں سے اداکرنے کےبعداگر انهوں   نے کوئی جائز وصیت کی ہو تواسے باقی ترکہ کے ایک تہائی میں سے نافذکرنے کےبعد ،باقی کل ترکہ  منقولہ وغیرمنقولہ کے39حصے کرکے   شوہر کو9 حصے، والد کو6 حصے،اور  ہرایک بیٹی کو8حصے ملیں  گے۔صورتِ تقسیم یہ ہے:میت:12عول 39/13۔۔۔مرحومہ۔۔۔مض3شوہروالدبیٹیبیٹیبیٹی32896888یعنی 60 لاکھ روپے میں سے مرحومہ کے شوہر کو 13,84,615.384روپے،والد کو9,23,076.923روپے اور ہر بیٹی کو12,30,769.230روپے ملیں گے۔فقط واللہ اعلم
                                                  
عنوان: پینشن کا حق دار کون ہے؟
سوال: مرحوم شوہر کی پینشن میں بےاولاد ہونے کی صورت میں ،ان کے بہن بھائیوں کا حصہ ہو گا؟ واضح رہے پینشن لینے والے وارث میں صرف بیوہ کا نام درج ہے۔
جواب: واضح رہے کہ پینشن   کی رقم ادارہ کی طرف سے عطیہ اور تبرع ہوتی ہے، ادارہ  جس کے نام پر جاری کرے وہی اس کا مالک ہوتا ہے،اس کے علاوہ دوسرے کسی وارث کو اس میں سے حصہ نہیں ملے گا، کیوں کہ یہ فنڈز مرحوم ملازم کے ترکہ میں شامل نہیں ہے، بلکہ مرحوم  ملازم کے پسماندگان کے لیے ادارہ  کی طرف سے ایک عطیہ ہے اور عطیہ کا حکم یہ ہے کہ  جس کو متعین طور پر دیا جاتا ہے،وہی اس کا مالک ہوتا ہے۔لہذا صورتِ مسئولہ میں جب پینشن  بیوہ کے نام سے جاری ہوئی ہے تو مرحوم کی پینشن کی حق دارصرف اس کی بیوہ ہی ہے،دیگر ورثاء(مرحوم کے بھائی بہنوں)کا اس میں حصہ نہیں ہے۔بدائع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض." (کتاب الہبۃ،ج: 6، ص: 127، ط: دار الکتب العلمیۃ)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے"۔(کتاب الفرائض، عنوان: عدم جریان میراث در وظیفہ سرکاری تنخواہ،ج4،ص343، ط: دارالعلوم)فقط واللہ اعلم
                                                  
عنوان: نانی کے ترکہ میں ایک لاکھ روپے صرف نادار بیٹیوں کو دینے کاحکم
سوال: میرے نانا کا انتقال 20 سال پہلے ہوا تھا اور میری نانی کا انتقال ابھی ہوا ہے ۔میری نانی کے  چار بیٹے اور چھ بیٹیاں ہیں جو سب شادی شدہ ہیں۔ تینوں بیٹوں کا رویہ نانا کے ساتھ بھی اچھا نہیں تھا اور دو بیٹوں نے جنازہ بھی نہیں پڑھا تھا ،زندگی میں ہی نانا نانی کو اکیلا چھوڑ دیا تھا اور ایک جو بیٹا صحیح تھا، وہ بھی شادی کے بعد ان بیٹوں کی طرح ہوگیا اور ماں پر ہاتھ اٹھانے تک بھی آ گیا تھا اور پھر بیوی کے ساتھ بھاگ گیا اور جب بیوی کے گھر والوں کی طرف سے مزاحمت کا سامنا کرنا پڑا تو پھر گھر آگیا واپس ماں کے پاس لیکن ویسے خدمت نہیں کی جیسے کرنی چاہیے تھی اور نہ توجہ دی اور ایک بیٹا بیمار ہے، نانی کو اس کے بیٹے خرچہ بھی نہیں دیتے تھے صرف نانی کے بھائی خرچہ دیتے تھے اور نانا کی پنشن آتی تھی جو نانی کو ملتی تھی جن پیسوں سے وہ اپنا اور اپنی ایک طلاق یافتہ بیٹی اور اس کی دو بیٹیوں کے ساتھ گزارا کرتی تھیں  اور نانا کی پنشن اور بھائیوں کے بھیجے ہوئے خرچے سے تھوڑا بہت بچا کر رکھتی بھی تھیں  ،ایک دوسری بیٹی کے پاس جس کی خود مالی حالت اچھی نہیں تھی وہ شادی شدہ تھی  اور اس کی بھی چار پانچ بیٹیاں تھیں ۔اس لیے نانی اس کا بھی بہت خیال کرتی تھی اور اپنے خرچے میں سے اس کو بھی دیتی تھیں  اور اپنی رقم اس کے پاس امانت کے طور پر بھی رکھتی تھیں  ، کسی کو نہیں پتہ تھا کہ نانی کے پاس کتنے پیسے ہیں۔ نانی کے مرنے کے بعد اسی بیٹی کے پاس ایک لاکھ جمع کیا ہوا پیسے ملے ہیں بقی کچھ نہیں ہیں، جس میں سے نانی کی زندگی میں اسی بیٹی نے تیس ہزار روپے قرض کے طور پر اس میں سے خرچ کر دیے تھے، اپنے بچوں پر اس نیت سے کہ وہ اس میں دوبارہ تھوڑے تھوڑے کر کے رکھ دے گی۔آپ سے درخواست ہے کہ اب یہ بتائیں کہ اب میری نانی کا انتقال ہو گیا ہے،نانی کے چھوڑے ہوئے ایک  لاکھ  روپے  کیا بیٹیاں خرچ کر سکتی ہیں جن کی مالی حالت اچھی نہیں جب کہ نانی خود ان کی مدد کیا کرتی تھیں،اور نانی کے بیٹے خرچہ بھی نہیں دیتے تھے نہ ہی ماں کا حق ادا کرتے تھے، اب  یہ روپے  کیسے خرچ کیے جائیں ؟کیا اسی بیٹی کو 30 ہزار روپے چھوڑ دیے جائیں نانی کا خرچہ سمجھ کر ایک غریب بیٹی سمجھ کراور باقی رقم دوسری بیٹی کو دی جائے جو ان  کے ساتھ تھی طلاق یافتہ اور آگے اس کی بھی بیٹیاں ہیں دو۔ اس کا کوئی کمانے والا نہیں ہے۔ لوگ اس کو زکوۃ دیتے ہیں اور وہ خود بھی گھروں کے کام کرتی ہے تب جا کے گھر کا خرچہ چلتا ہے نانی کے تینوں بیٹے کسی قسم کی ان بہنوں کی مدد نہیں کرتے نہ ہی باپ کا کرتے تھے اور نہ ہی ماں کا کیا، یہ تفصیل بتانے کے بعد آپ ہماری راہ نمائی فرمائیں کہ اس رقم کو کیسے خرچ کیا جائے آیا وہ دو یا تین بیٹیاں جو ضرورت مند ہیں کیا وہ خرچہ کرسکتی ہیں اپنی ماں کی اس چھوڑی ہوئی رقم سے یا پھر بیٹوں کو دینا پڑے گا یا پھر اللہ کے نام پر ساری رقم وقف کر دیں،یا پھر بیٹیاں اپنی ضرورت پوری کریں اس ماں کے چھوڑے ہوئے رقم سے اور وہ خود بیٹیاں بہت ضرورت مند ہیں ،لوگ ان کی مدد کرتے ہیں زکات خیرات سے،  آپ راہ نمائی فرمائیں اس معاملے میں تاکہ اللہ بھی راضی ہو اور مجھ سے بھی کوئی غلط فیصلہ نہ ہو۔
جواب: واضح رہے کہ حقِ وراثت کا مدار فقر و تنگ دستی پر نہیں ، بلکہ  وراثت کا مدار  قرابت  داری اور نسب  پر  ہے،  اس لیے والدین میں  سے کسی کے انتقال کے بعد ان کے تمام ورثاء ترکہ کے حق دار ہوتے ہیں، اگرچہ بعض ان میں مالدار ہوں اور بعض نادار ، بعض فرمانبردار ہوں اور بعض نافرمان ، میراث میں ہرایک اپنے حصے کے بقدر شریک ہوتاہے ، نافرمانی  کی وجہ سے  اس کا  حق وراثت سے ساقط نہیں ہوتا۔صورتِ  مسئولہ میں نانی  کے انتقال کے بعد  ان کی تمام  مملوکہ  چیزیں ان کا ترکہ ہے اور  ہر  وارث   اپنے   اپنے شرعی  حصہ کے اعتبار سے  نانی    کی تمام متروکہ  چیزوں  میں حق دار ہے،لہذا نانی کے  ترکہ سے ان کے  تمام بیٹوں اور بیٹیوں  کو حصہ ملے گا ،البتہ  میراث تقسیم ہونے کے بعد  اگر بقیہ بہن بھائی چاہیں کہ وہ اپنا حصہ  جن تین بیٹیوں کی  مالی حالت اچھی نہیں  ان کو دے دیں  تو وہ دے سکتے ہیں ،باقی  ایک بیٹی کے پاس نانی کے ایک لاکھ  روپے جو بطور امانت   رکھےتھے  اور اس میں سے اس نے تیس ہزار روپے  اپنی ضروریات  میں خرچ کردیے ہیں تو وہ اس  کے ذمے قرض ہے، اپنے  حصے  کے  بقدر  رقم منہاکرکے  بقیہ رقم کی واپسی ضروری ہے اور وہ رقم نانی کے دیگر رقم کے ساتھ ورثاء میں تقسیم ہوگی   ،نیز  ورثاء کی  اجازت کے بغیر اس  رقم کو وقف بھی نہیں کرسکتے ، باقی یہ بات بھی ملحوظ   رہے کہ شرعًا والدین کے اولادپر  بہت سے  حقوق ہیں ، والدین سے اونچے  سخت لہجے میں بات کرنا ، گالم گلوچ کرنا باوجود وسعت کے ان کی ضروریات کاخیال نہ رکھنا سب گنا ہ کے کام ہیں  ،نانی کے بیٹے   والدہ  کی  نافرمانی کرنے سے  سخت گناہ گار  ہوئے ہیں  ، اب والدہ کی وفات کے بعد  اس کی تلافی کی صورت یہ ہے کہ  بیٹے اپنی  والدہ  کے لیے دعائے مغفرت کرتے رہیں ور والد ین  کے لیے جتنا ہوسکے ایصالِ ثواب کرتے رہیں نیز والدہ کے دنیا سے جانے کے بعد اگر خالہ موجود ہیں تو ان کے ساتھ حسنِ سلوک کا معاملہ رکھیں۔الموسوعۃ الفقہیہ کوتیہ میں ہے:"التركة (3) . و هي في الاصطلاح عند الجمهور: ما تركه الميت من أموال و حقوق. و عند الحنفية: هي ما تركه الميت من الأموال صافيا عن تعلق حق الغير بعين من الأموال."(الحقوق المتعلقۃ بالترکۃ 3/19ط: دارالسلاسل)تکملہ رد المحتار میں ہے:"الإرث جبري لَايسْقط بالإسقاط."(كتاب الدَّعْوَى، بَاب التَّحَالُف مطلب واقعة الفتویٰ، 7/505ط:سعید)شرح المجلہ لسلیم رستم باز میں ہے:"كما أن أعيان المتوفى المتروكة عنه مشتركة بين الورثة على حسب حصصهم، كذلك يكون الدين الذي له في ذمة آخر مشتركا على قدر حصصهم."(شرح المجلة لسليم رستم باز مادة:1091 كتاب الشركة، الفصل الثالث، ط:مکتبه حنفيه كوئته)شرح المجلۃ للرستم باز میں ہے :"لایجوز لأحد أن یتصرّف في ملك غیرہ بلا إذنه أو وکالة منه أو ولایة علیه، و إن فعل کان ضامنًا."( المقالۃ الثانیۃ  فی بیان القواعد الکلیۃ  الفقہیۃ  1/ 51 ،  مادۃ96 ط: رشیدیہ)الدرالمختار میں ہے:"(ثم) رابعًا بل خامسًا (يقسم الباقي) بعد ذلك (بين ورثته) أي الذين ثبت إرثهم بالكتاب أو السنة."(شامی کتاب الرائض 6/ 761ط:سعید)قرآن کریم میں ہے:"{وَقُلْ رَبِّ ارْحَمْهُمَا كَمَا رَبَّيَانِي صَغِيرًا}"(سورۃالاسراء :24)ترجمہ :اور یوں دعا کرتے رہنا  کہ اے  پروردگار ان دونوں پر رحمت فرمائیں جیساکہ انھوں نےمجھ کو بچپن میں پالا پرورش کیا ہے۔(بیان القرآن 2/374ط:رحمانیہ)مشکاۃ المصابیح میں ہے:"وعن أبي بكرة رضي الله عنه قال: قال رسول الله صلى الله عليه وسلم: «كل الذنوب يغفر الله منها ما شاء إلا عقوق الوالدين فإنه يعجل لصاحبه في الحياة قبل الممات»."(باب البر والصلة،الفصل الثالث3/ 1383،ط: المكتب الإسلامي)ترجمہ :" رسول کریمﷺ نے فرمایا ؛ شرک کے علاوہ تمام گناہ ایسے ہیں کہ اللہ تعالیٰ ان میں سے جس قدر چاہتا ہے بخش دیتا ہے، مگر والدین کی نافرمانی کے گناہ کو نہیں بخشتا، بلکہ اللہ تعالیٰ ماں باپ کی نافرمانی کرنے والے کو موت سے پہلے اس کی زندگی میں  جلد ہی سزا  دے دیتا ہے۔"الدرالمختار میں ہے:"(و يستحق الإرث) و لو لمصحف، به يفتى، و قيل: لايورث، و إنما هو للقارئ من ولديه صيرفية بأحد ثلاثة (برحم ونكاح) صحيح فلا توارث بفاسد و لا باطل إجماعًا (وولاء)."(کتاب الفرائض 6/762ط:سعید) مرحومہ  کے ترکے کی تقسیم  کا شرعی طریقہ یہ  ہے کہ سب سے پہلے   مرحومہ  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحومہ  کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومہ  نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 14حصوں میں تقسیم کرکے مرحومہ کے ہرایک  بیٹے کو 2،2حصے، مرحومہ  کی  ہر ایک بیٹی  کوایک ،ایک حصہ ملے گا۔صورت تقسیم یہ ہے :مسئلہ:14 (نانی )بیٹابیٹابیٹابیٹابیٹیبیٹیبیٹیبیٹیبیٹیبیٹی2222111111ایک لاکھ روپے میں سے مرحومہ کے ہرایک  بیٹے کو 14285.714روپے، مرحومہ  کی  ہر ایک بیٹی   7142.857 روپے ملیں گے۔فقط واللہ اعلم
                                                  
عنوان: شوہر کے انتقال کے بعد دوسری جگہ شادی کرنے کی صورت مین بھی بیوی سابقہ شوہر کے ترکہ کی حق دار ہوتی ہے
سوال: میری بیٹی  کے شوہرکا انتقال ہوگیا تھا،میں نے دار الافتاء اشرف المدارس سے فتوی لیاتھا،جس کے مطابق میری بیٹی سابقہ شوہر کے چوتھائی ترکہ کی حق دار ہے،اب میں نے اپنی بیٹی کی شادی دوسری جگہ کردی ہے،بیٹی کے سابقہ سسرال والے اب یہ کہہ رہے ہیں کہ اب میری بیٹی ان سے لاتعلق ہوچکی ہے اور اس کا مرحوم شوہر  کی جائیداد میں کوئی حصہ نہیں ہے،براہ مہربانی اب راہ نمائی فرمائیں کہ کیا میری بیٹی کا حق بنتاہے؟
جواب: صورت مسؤلہ  میں سائل  کی بیٹی اپنے مرحوم شوہر کے ترکہ میں اپنے حصے کی حق دار ہے،دوسری جگہ شادی کرنے کی صورت میں  اس کاحق ختم نہیں ہوا،لہذا اسے اس کاحق دیناضروری ہے،اس کاحق نہ دینےوالے  سخت گناہ گار ہوں گے۔فتاویٰ شامی میں ہے:" وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه۔"( رد المحتارمع الدرالمختار ،کتاب الفرائض (6/ 758)ط:دارالفکر)فقط واللہ اعلم
                                                  
عنوان: کسی وارث کا محض  زبانی طور پر میت کے ترکے سے دستبردار ہونے کا حکم
سوال: ایک شخص کا انتقال ہوگیا، ورثاء میں آٹھ  بیٹے اور چار بیٹیاں چھوڑیں، بیوہ اور والدین کا انتقال مرحوم  کی حیات میں ہوگیا تھا، انتقال کے بعد بھائیوں نے بہنوں کو بٹھاکر پوچھا کہ آپ لوگوں کو حصہ چاہیے کہ نہیں؟ تو بہنوں نے کہا کہ ہمیں حصہ نہیں چاہیے اور اس پر بھائیوں نے ان سے انگوٹھا بھی لگوادیا، اب بہنیں کہہ رہی ہیں کہ وہ تو ہم نے بھائیوں کی ناراضگی کی خوف سے حصہ لینے سے منع کیا تھا، لہٰذا ہمیں ہمارا حصہ دے دو اب، کیا ان کا ایک مرتبہ دستبردار ہونے کے بعد دوبارہ حصے کا مطالبہ کرنا درست ہے؟اس دوران والد کے انتقال کے بعد ایک بیٹی کا بھی انتقال ہوگیا ہے، اگر بہنوں کا مطالبہ درست ہے اور ان کو حصہ دینا شرعاً لازم ہے تو اس بیٹی کا حصہ اسے کیسے ملے گا؟مرحومہ نے ورثاء میں پانچ بیٹے اور دو بیٹیاں چھوڑیں، جب کہ شوہر کا انتقال مرحومہ سے پہلے ہوگیا تھا۔وضاحت: بہنوں نے والد کی میراث میں سے کوئی چیز بھی نہیں لی ہے۔
جواب: واضح رہے کہ میراث اور ترکہ میں جائیداد کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے۔مذکورہ بالا تفصیل کی رو سے صورتِ مسئولہ میں چوں کہ  بہنیں  والد کی میراث میں سے  اپنے حصے پر قبضہ  یا اس کے عوض کسی دوسری چیز پر مصالحت کیے بغیر  محض زبانی طور پر دستبردار ہوئی تھیں،اس وجہ سے ان کی یہ دستبرداری شرعاً معتبر نہیں ہے، بلکہ وہ  والد کے ترکے میں اپنے شرعی حصے کی بدستور حق دار ہیں، بھائیوں پر لازم ہے کہ وہ والد کی جائیداد کی شرعی تقسیم کرکے  ان کے تمام ورثاء کو ان کا شرعی حصہ دے دیں۔مرحوم والد کی جائیداد تقسیم کرنے کا شرعی طریقہ یہ ہے کہ  سب سے پہلے مرحوم کے ترکہ میں سے حقوقِ متقدمہ (تجہیز و تکفین کے اخراجات ) نکالنے کے بعد،اگر  مرحوم کے ذمہ  کوئی قرض ہو تو اس کی ادائیگی کے بعد، اگر مرحوم نے  کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل 240 حصے کرکے ان کے ہر ایک بیٹے کو24 حصے، ہر زندہ بیٹی کو 12 حصے، جب کہ مرحوم کی مرحومہ بیٹی کے ہر ایک بیٹے کو2 حصے اور ہر ایک بیٹی کو ایک، ایک حصہ ملے گا۔صورتِ تقسیم یہ ہے:میت:240/20بیٹابیٹابیٹا   بیٹابیٹابیٹابیٹابیٹابیٹیبیٹیبیٹیبیٹی2222222211112424242424242424فوت شدہ121212میت:12۔۔۔مف1بیٹابیٹابیٹابیٹابیٹابیٹیبیٹی2222211یعنی 100 روپے میں سے مرحوم والد کے ہر ایک بیٹے کو 10 روپے اور ہر زندہ بیٹی کو 5 روپے، جب کہ مرحوم کی مرحومہ بیٹی کے ہر ایک بیٹے کو 0.833روپے اور ہر ایک بیٹی کو 0.416 روپے ملیں گے۔" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط".(کتاب الدعوی، باب التحالف،ج8، ص116، ط:سعید)فقط واللہ اعلم
                                                  
عنوان: نان نفقہ نہ دینا موانع ارث میں سے نہیں ہے
سوال: میری خالہ کا انتقال ہو گیا ہے،ورثاء میں شوہر ،3 بھائی اور دو بہنیں ہیں ،خالہ کی حقیقی اولاد نہیں تھی ،البتہ ان کے شوہر کی پہلی بیوی سے ایک بیٹی تھی ،میرے خالو صاحب حیثیت ہیں ،دو یا تین جائیدادیں بھی ہیں ،وہ ڈاکٹر بھی ہیں اور اپنا کلینک بھی ہے ، خالو میری خالہ کو کوئی خرچہ و غیرہ نہیں دیتے تھے ،خالہ کو جو جائیداد اور زیور  اپنی والدین کی طرف سے ملا تھا اسی سے اپنا خرچہ اور خالو کا خرچہ چلاتی تھیں ،خالہ کینسر کی مریضہ تھیں اس میں بھی سارا خرچہ خالہ نے اپنے ذاتی پیسوں سے ہی کیا ،اور خالو کی آنکھ کی سرجری اور گھٹنے کا آپریشن ہوا ،اس کے پیسے بھی  خالہ ہی نے دیے،الغرض جو بھی خرچہ ہو ،کوئی دعوت ہو یا پیٹرول کا خرچہ ہو سب خالہ ہی دیتی تھیں ،اس صورت حال میں آپ بتائیں کہ خالو کا کتنا حصہ ہوگا ،ذہن میں ایک سوال ہے کہ جب خالو نے کچھ خالہ کا کیا ہی نہیں ہے تو پھر خالو کو کیوں حصہ مل رہا ہے ،خالہ کی چاہت تھی کہ اپنے سب پیسے کار خیر میں لگادیتیں ،کئی دفعہ اس کا تذکرہ بھی کیا ۔لیکن طبیعت خراب ہونے کی وجہ سے ہمت نہیں کر پائیں ۔
جواب: 1)صورت مسئولہ میں سائل کے خالو پر لازم تھا کہ وہ خالہ کو نان نفقہ دیتے جس سے وہ اپنی ضروریات کا بندو بست کرتیں ،خالو کا نان نفقہ نہ دینا شرعاً درست نہیں تھا ،لیکن نان و نفقہ نہ دینا  میراث کے محرومی کے اسباب میں سے نہیں ہے ،لہذا خالو باوجود تمام تر ذمہ داری نہ نبہانے کی وجہ سے خالہ کی میراث سے محروم نہیں ہوں گے ۔2)سائل کی خالہ   کے ترکہ کی    تقسیم  کاشرعی  طریقہ یہ  ہے کہ مرحومہ کے  حقوق  متقدمہ     یعنی اگر مرحومہ  کے ذمہ  کوئی قرض ہو تو  اسے ادا کرنے کے بعد،اگر مرحومہ  نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 16 حصوں میں تقسیم کر کے شوہر کو 8 حصے ،ہر ایک بھائی کو 2 ، ہر ایک بہن کو ایک حصہ ملے گااور مرحوم کی سوتیلی بیٹی محروم رہیں گی ،نیز مرحومہ کے کفن دفن کا خرچہ مرحومہ کے شوہر کے ذمہ لازم ہے۔صورت تقسیم یہ ہے:میت :2 / 16شوہر بھائی بھائیبھائیبہنبہن11822211یعنی 100 فیصد میں سے 50 فیصد شوہر کو ،ہر بھائی کو 12.50 فیصد اور ہر بہن کو 6.25 فیصد ملے گا ۔تنویر الابصار میں ہے:"وموانعه الرق و القتل واختلاف الدين واختلاف  الدارين"(رد المحتار ،کتاب الفرائض،ج:6،ص:767،ط:سعید)فقط واللہ اعلم
                                                  
عنوان: میراث کی تقسیم میں ترکہ کے گھر کی قیمت خرید کا اعتبار نہیں
سوال: ہمارے والد صاحب نے اپنی زندگی میں اپنا رہائش والا گھر 6500000 پینسٹھ لاکھ روپے میں فروخت کرکے ایک دوسری جگہ 8500000 پچاسی لاکھ روپے میں بکنگ کروادی تھی انتقال سے تقریباً 6 ماہ قبل، اور اب وہ جو بکنگ کروائی تھی اب اس کی مالیت کم از کم ڈیڑھ کروڑ روپے کی ہے اب پوچھنا یہ ہے کہ میراث میں وہ 65 لاکھ روپے کے حساب سے تقسیم ہوگا یا پھر ڈیڑھ کروڑ روپے کے حساب سے کیونکہ ایک بھائی اس پر بضد ہیں کہ 65 لاکھ روپے کے حساب سے تقسیم ہوگا ۔
جواب: صورت مسئولہ میں سائل کے والد مرحوم نے اپنی زندگی میں پچاسی لاکھ مالیت کا جو گھر خریدا تھا، ان کی وفات کے بعد مذکورہ گھر مرحوم کے ترکہ میں شامل ہوگا، جس میں مرحوم کے تمام شرعی ورثاء حصص شرعیہ کے تناسب سے شریک ہوں گے، نیز  مذکورہ مکان   کی تقسیم کے وقت جو ویلیو ہوگی، اسی کے مطابق تمام ورثاء میں تقسیم کرنا ضروری ہوگا، قیمت خرید کا میراث کی تقسیم میں اعتبار نہیں کیا جائےگا، لہذا پینسٹھ لاکھ کے اعتبار سے ترکہ کی تقسیم کرنے پر مجبور کرنا شرعا درست نہیں۔بدائع الصنائع في ترتيب الشرائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)فقط واللہ اعلم
                                                  
عنوان: ترکہ کی تقسیم
سوال: عرض ہے کہ 11 کنال زمین 4 بھائیوں اور ایک بہن میں کیسے تقسیم ہوگی؟ رہنمائی فرمایئے
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے9 حصے بناکر مرحوم کے ہر بھائی کو 2 حصے اور بہن کو ایک حصہ ملے گا۔صورتِ تقسیم یہ ہے:میت 9بھائی بھائیبھائیبھائیبہن22221یعنی فیصد کے اعتبار سے ہر بھائی کو 22.22 فیصد اور بہن کو 11.11 فیصد ملے گا۔ فقط واللہ اعلم
                                                  
عنوان: جس کی نہ اولاد ہو اور نہ والدین، اس کی میراث کس کو ملے گی؟
سوال: میرا سوال تقسیمِ وراثت کے بارے میں ہے، ایک بھائی، پانچ  بہنیں ہیں، چار شادی شدہ ہیں اور ایک نے شادی نہیں کی، انہوں نے کافی زیادہ پراپرٹی بنائی ہے گھر اور پلاٹس وغیرہ، جن چار بہنوں نے شادی کر لی تھی اور ان چار بہنوں میں سے دو کی وفات ہوگئی ہے اور ان کی اولاد موجود ہے، کیا جس بہن نے شادی نہیں کی، اس کی وفات کے بعد کن میں حصہ تقسیم ہوگا؟ جو بہنں وفات پا گئی ہیں، ان کی اولاد کو کیا حصہ ملے گا؟
جواب: صورتِ مسئولہ میں جس بہن نے شادی نہیں کی، اگر اس کا انتقال بقیہ دو بہنوں اور بھائی کی زندگی میں ہوجائے تو اس کا ترکہ بھائی اور بہنوں میں اس طرح تقسیم ہوگا کہ بھائی کو دوگنا اور بہنوں کو اکہرا حصہ ملے گا،مرحومہ  بہنوں کی اولاد کا شرعاً اس میں کوئی حق نہیں ہوگا، اور اگر بھائی پہلے فوت ہوجائے تو پھر (بہنوں کے ساتھ) بھتیجے (بھائی کی مذکر اولاد) بھی شرعاً وارث ہوں گے۔لیکن چوں کہ موت کی ترتیب مقرر نہیں ہے، کس کا انتقال پہلے ہوگا، کس کا بعد میں، یہ اللہ کے علم میں ہے، لہذا جس وقت مذکورہ (غیر شادی شدہ) بہن کا انتقال ہو، اس وقت موجود وارثین کی تفصیل بتا کر دوبارہ شرعی حکم معلوم کیا جائے۔قرآن مجید میں ہے:"يَسْتَفْتُونَكَ قُلِ اللَّهُ يُفْتِيكُمْ فِي الْكَلَالَةِ ۚ إِنِ امْرُؤٌ هَلَكَ لَيْسَ لَهُ وَلَدٌ وَلَهُ أُخْتٌ فَلَهَا نِصْفُ مَا تَرَكَ ۚ وَهُوَ يَرِثُهَا إِن لَّمْ يَكُن لَّهَا وَلَدٌ ۚ فَإِن كَانَتَا اثْنَتَيْنِ فَلَهُمَا الثُّلُثَانِ مِمَّا تَرَكَ ۚ وَإِن كَانُوا إِخْوَةً رِّجَالًا وَنِسَاءً فَلِلذَّكَرِ مِثْلُ حَظِّ الْأُنثَيَيْنِ ۗ يُبَيِّنُ اللَّهُ لَكُمْ أَن تَضِلُّوا ۗ وَاللَّهُ بِكُلِّ شَيْءٍ عَلِيمٌ"(سورة النساء؛ آيت: 176)ترجمہ: "لوگ آپ سے حکم دریافت کرتے ہیں، آپ فرمادیجیے کہ اللہ تعالی تم کو کلالہ کے باب میں حکم دیتا ہے، اگر کوئی شخص مرجائے جس کے اولاد نہ ہو (اور نہ ماں، باپ) اور اس کی ایک (عینی یا علاتی) بہن ہو تو اس کو اس کے تمام ترکے کا نصف ملے گا اور وہ شخص اس اپنی کا وارث ہوگا، (وہ بہن مرجائے اور) اس کے اولاد نہ ہو (اور والدین بھی نہ ہوں) اگر ایسی چند بہنیں دو ہوں (یا زیادہ) تو ان کو اس کے کل ترکے میں سے دو تہائی ملیں گے اور اگر وارث بھائی بہن ہوں مرد اور عورت تو ایک مرد کو دو عورتوں کے حصے کے برابر ملے گا، اللہ تعالی تم سے (دین کی باتیں) اس لیے بیان کرتے ہیں کہ تم گمراہی میں نہ پڑو اور اللہ تعالی ہر چیز کو خوب جانتے ہیں۔"(بیان القرآن، ج: 1، ص: 435، ط: مکتبہ رحمانیہ)سراجی میں ہے:"أما العصبة بنفسه: فكل ذكر لاتدخل في نسبته الي الميت أنثي، و هم أربعة أصناف: جزء الميت، و أصله، و جزء أبيه، و جزء جده، الاقرب فالاقرب، يرجحون بقرب الدرجة، أعني أولاهم بالميراث جزء الميت أي البنون ثم بنوهم و إن سفلوا، ثم أصله أي الأب ثم الجد أي أب الأب و إن علا، ثم جزء أبيه أي الإخوة ثم بنوهم و إن سفلوا الخ۔"(سراجی، باب العصبات، ص: 36، ط: مکتبہ البشری)فقط واللہ اعلم
                                                  
عنوان: مرحوم کی 70کنال زمین کی تقسیم کا طریقہ
سوال: 70 کنال زمین  میں سے 5 بھائیوں ،2 بہنوں  اور ایک والدہ کو  کتنا کتنا حصہ آئے گا؟
جواب: صورتِ مسئولہ میں اگر سائل اپنے والد کے ترکہ کی تقسیم کا طریقہ معلوم کر نا چاہ رہاہے تو  اس کی تقسیم کا  طریقہ یہ ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکا لنے کے بعد  ،اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگرانہوں نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو96حصوں میں تقسیم کرکے،12 حصے مرحوم کی بیوہ یعنی سائل کی والدہ کو ، 14حصے ہر ایک بیٹے یعنی سائل سمیت اس کے ہر ایک بھائی کو اور 7،7حصے ہر ایک بیٹی یعنی سائل کی ہر ایک بہن کو ملیں گے۔صورتِ تقسیم یہ ہے:میت:96/8(مرحوم والد)بیوہبیٹابیٹابیٹابیٹابیٹابیٹیبیٹی171214141414147770کنال زمین میں سے 8.75کنال  مرحوم کی بیوہ یعنی سائل کی والدہ کو ،10.208کنال ہر ایک بیٹے یعنی سائل سمیت اس كے  هر ایک بھائی کو اور5.104کنال ہر ایک بیٹی یعنی سائل کی ہر ایک بہن کو ملیں گے۔اور اگر سائل کی مراد مرحوم سے والد کے علاوہ کوئی اور ہو تو اس صورت میں ترکہ کی تقسیم مختلف ہوگی، اس کی وضاحت لکھ کر دوبارہ دارالافتاء سے رجوع کریں۔فقط واللہ اعلم
                                                  
عنوان: دوبھائی اورپانچ بہنوں میں چوراسی کنال زمین کی تقسیم
سوال: دو بھائی اور پانچ بہنوں میں 84 کنال کی زمین کیسے تقسیم کریں گے اور ہر ایک کے حصے میں کتنی زمین آئے گی۔
جواب: صورتِ مسؤلہ میں مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو9حصوں میں تقسیم کرکے مرحوم کےہرایک بیٹے کو 2،2حصے، مرحوم کی ہر ایک بیٹی کو ایک ،ایک حصہ ملے گا ۔صورت تقسیم یہ ہے :میت:9 بھائی بھائیبہن بہنبہن بہنبہن221111184 کنال زمین میں سے ہرایک بیٹے کو  18.666کنال اور ہرایک بیٹی کو 9.333 کنال ملیں گے ، تاہم زمین کے محل وقوع کے اعتبارسے زمین کے بعض حصوں کی باہمی قیمت میں تفاوت ہوسکتاہے ،اس لیے زمین کی باقاعدہ تقسیم کے لیے اپنے علاقے کے اہل علم سے رجوع کریں ۔فقط واللہ اعلم
                                                  
عنوان: وراثت کے پیسوں سے لیے گئے پلاٹ کے نفع کی تقسیم
سوال: ہم نے وراثت تقسیم کرتے ہوئے دونوں بہنوں کو ان کے حصہ کا فلیٹ بک کردیا تھا اور والدہ کو ان کا حصہ مکمل ادا کردیا ہے،تینوں بھائی ساتھ تھے تو فلیٹ کی قسط ہم ادا کر رہے تھے، اب ہم تینوں بھائی الگ ہوگئے ہیں۔ حساب کرتے وقت ہم نے فلیٹ کی بقایا رقم کے برابر ایک خالی پلاٹ الگ کردیا تھا، فلیٹ  کی قسط ہم ادا کر رہے ہیں۔ فلیٹ دوسری اور تیسری منزل کا ہے اور جو فلیٹ ہم نے بک کرایا ہے اس کی بلڈنگ تعمیر ہو گئی ہے؛  کیوں کہ پروجیکٹ 5-4 بلڈنگوں پر مشتمل ہے، فائنل ہونے میں اسے 2 سال لگیں گے۔ حساب کرتے وقت ہم نے فلیٹ کی بقایا رقم کے برابر جو خالی پلاٹ الگ کیا تھا اسے اب فروخت کردیا ہے، اب پلاٹ کی قیمت پر جو اضافی رقم ہمیں ملی ہے، وہ ہم وراثت کے حساب سے والدہ ، دونوں بہنوں اور تینوں بھائیوں میں تقسیم کریں گے یا صرف تینوں بھائیوں میں تقسیم ہوگا ؟
جواب: صورتِ  مسئولہ میں اگر والدہ اور بہنوں کا حصہ الگ کرکے بھائیوں نے اپنے حصے سے مذکورہ خالی پلاٹ لیا تھا تو اس پلاٹ سے  ملنے والی اضافی رقم بھائیوں میں ہی تقسیم ہوگی، بہنوں اور والدہ کا اس میں حصہ نہیں ہے۔ اور اگر مذکورہ پلاٹ صرف بھائیوں کے حصے سے نہیں، بلکہ مشترکہ رقم سے لیا گیا تھا تو والدہ اور بہنیں بھی اس کے نفع میں شریک ہوں گی۔مجلة الأحكام العدلية (1 / 206):"تقسيم حاصلات الأموال المشتركة في شركة الملك بين أصحابهم بنسبة حصصهم."فقط واللہ اعلم
                                                  
عنوان: تعمیری اخراجات اور میراث کے متعین کردہ حصہ کا حکم
سوال: میرے والد صاحب کے انتقال کے وقت ورثاء میں بیوہ، چار بیٹے اور تین بیٹیاں تھیں، والد مرحوم کے ترکہ میں ایک پلاٹ تھا، جس کی قیمت آٹھ لاکھ روپے تھی، آدھے پلاٹ کو فروت کرکے مرحوم کے بڑے دو بیٹوں کو ان کا حصہ اس وقت کے لحاظ سے 1 لاکھ 27 ہزار روپے جو بنتا تھا، اسی وقت انہیں دے دیا گیا، کیونکہ وہ شادی شدہ تھے اور اپنے ذاتی گھروں میں رہتے تھے، مرحوم کی تینوں بیٹیاں بھی شادی شدہ تھیں، ان کو بھی میں نے حصہ دینا چاہا، لیکن ان تینوں نے کہا کہ ہمارے حصہ کی رقم جو 63 ہزار 5 سو روپے بنتی ہے اور یہ رقم ان کی متعین ہوگئی تھی، اسے آپ اس پلاٹ کی تعمیر پر لگا لو اور اسے ہماری طرف سے ادھار سمجھا جائے، صرف میں، میری والدہ اور میرے چھوٹے بھائی کا باقی آدھے پلاٹ میں حصہ رہ گیا، والدہ نے مجھے اور میرے چھوٹے بھائی کو اپنا حصہ قبضہ کیے بغیر دے دیا اور کہا کہ میرا حصہ تم دونوں پلاٹ کی تعمیر پر لگادو، اس وقت تک ہم دو بھائی اور والدہ کرایہ کے مکان میں رہتے تھے، پھر میں نے پلاٹ کو بنایا اور ساری تعمیر اپنے خرچے پر ورثاء کی اجازت سے کی اور تعمیر کے اخراجات بعد میں وصول کرنے کی بات بھی کی، مجھ سے چھوٹے بھائی نے اس پر کوئی خرچہ نہیں کیا اور نہ وہ کماتا تھا،پلاٹ کی تعمیر مکمل ہونے کے بعد  پھر میں، میرا چھوٹا بھائی اور والدہ اس تعمیر شدہ پلاٹ میں رہنے لگے، اب جب والدہ کا انتقال ہوا تو تینوں بہنیں چھوٹےبھائی کو ساتھ ملاکر یہ کہتی ہیں کہ ہمیں آج کے حساب سے پوری اس عمارت میں سے حصہ دیا جائے، پوچھنا یہ ہے کہ تینوں بہنوں کو کس حساب سے حصہ دیا جائے گا اور چھوٹے بھائی کو کس حساب سے اور مجھے میری تعمیر کے اخراجات ملیں گے یا نہیں؟
جواب: صورتِ مسئولہ میں سائل کی تینوں بہنوں میں سے ہر ایک کا حصہ 63 ہزار 5 سو روپے چونکہ متعین ہوگیا تھا اور انہوں نے مذکورہ حصہ کو یہ کہہ کر اپنے بھائی کے حوالے کیا تھا کہ اسے ادھار سمجھا جائے، اس لیے اب ان میں سے ہر ایک کا حصہ والد مرحوم کے ترکہ میں صرف 63 ہزار 5 سو روپے ہی ہے، اس سے زیادہ نہیں۔سائل نے مذکورہ پلاٹ پر جتنی تعمیر کی تھی تو وہ چونکہ سب کی اجازت سے اور اس معاہدے کے ساتھ کی تھی کہ بعد میں، میں یہ سارے اخراجات وصول کروں گا، اس لیے اسے اس کی تعمیر کے اخراجات ملیں گے۔باقی مذکورہ پلاٹ میں سائل، اس کے چھوٹے بھائی اور ان کی والدہ کا حصہ چونکہ متعین نہیں ہوا تھا، اس لیے تعمیر کے اخراجات نکالنے کے بعد باقی پلاٹ کی آج کل کے حساب سے جو مارکیٹ ویلیو ہوگی، اسی حساب سے ان تینوں کو اپنا حصہ ملے گا، سائل کی والدہ چونکہ وفات پاگئی ہیں اور انہوں نے اپنا حصہ سائل اور اس کے چھوٹے بھائی کو  قبضہ کیے بغیر  دے دیا تھا، اس لیے وہ حصہ سائل اور اس کے چھوٹے بھائی کی ملکیت میں نہیں آیا، بلکہ بدستور والدہ کی ملکیت رہا، لہٰذا اب مرحومہ والدہ کے انتقال کے بعد ان کا مذکورہ پلاٹ میں آج کل کے حساب سے جو حصہ بنتا ہے، وہ سارا ترکہ ہے اور اس میں سب ورثاء یعنی چاروں بھائی اور تینوں بہنیں اپنے اپنے حصوں کے اعتبار سے حق دار ہیں۔سائل کی والدہ مرحومہ کے ترکہ کی تقسیم کا شرعی طریقہ یہ ہے کہ ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 11 حصے کرکے مرحومہ کے چار بیٹوں میں سے ہر ایک کو 2 حصے اور تین بیٹیوں میں سے ہر ایک کو ایک حصہ ملے گا۔صورتِ تقسیم یہ ہے:میت: 11بیٹابیٹابیٹابیٹابیٹیبیٹیبیٹی2222111یعنی 100 روپے میں سے مرحومہ کے چار بیٹوں میں سے ہر ایک کو 18.181 روپے اور تین بیٹیوں میں سے ہر ایک کو 9.090 روپے ملیں گے۔فتاوی شامی میں ہے:"(ومن بنى أو غرس في أرض غيره بغير إذنه، أمر بالقلع والرد) لو قيمة الساحة أكثر كما مر، (وللمالك أن يضمن له قيمة بناء أو شجر أمر بقلعه) أي مستحق القلع فتقوم بدونهما ومع أحدهما مستحق القلع فيضمن الفضل (إن نقصت الأرض به) أي بالقلع.وفي الرد: (قوله: بغير إذنه) فلو بإذنه، فالبناء لرب الدار، ويرجع عليه بما أنفق، جامع الفصولين من أحكام العمارة في ملك الغير."(کتاب الغصب، مطلب في رد المغصوب، ج:6، ص:194/ 195، ط:سعید)فقط والله أعلم
                                                  
عنوان: متروکہ جائیداد مارکیٹ ویلیو کے حساب سے تقسیم ہوگی
سوال: 10 جون 2019 ء کو ہمارے والد کا انتقال ہوا، اس سے پہلے انہوں نے جائیداد کا حساب لگایا اور بیٹوں کو ہدایت کی کہ میرے بعد اس حساب سے جائیداد ورثاء میں تقسیم کی  جائے۔ورثاء میں بیوہ، تین بیٹے اور ایک بیٹی ہے۔ہمارے دادا دادی کا والد سے پہلے انتقال ہو گیاتھا۔بیوہ اور لڑکے وصیت پر عمل کرنے راضی ہیں، لیکن لڑکی انکاری ہے۔لڑکی کہتی ہے کہ آج کی قیمت لگائی جائے ، اگر باقی پسماندگان اس کی بات مانتے ہیں تو وہ اتنی زیادہ لگارہی ہے جو نا قابل عمل ہے۔اب سوال یہ ہے کہ :1۔ لڑکی کو اپنے والد کی وصیت پر عمل کرنا چاہیے ؟2۔ بیٹے وراثت کیسے تقسیم کریں؟3۔ اگر لڑکی وراثت لینے پر راضی نہ ہو تو اس کاحصہ بینک میں بطور ِ امانت رکھ دیں؟
جواب: 1۔ لڑکی پر اپنے والد کی وصیت پر عمل کرنا لازم نہیں ہے۔2۔ آج کی مارکیٹ ویلیو کے حساب سے جائیداد کو تقسیم کیا جائے گا۔3۔ لڑکی کو اس کا  پورا حصہ دیا جائے، اگر نہ لے تو جائیداد میں جو نقدی ہو، اس کو محفوظ رکھا جائے، حفاظت کے لیے بینک میں رکھنے کی بھی اجازت ہے۔لڑکی کے حصے کی  زمین،  مکان وغیرہ کو بعینہ محفوظ رکھا جائے، دیگر ورثاء کو  اس کے حصے کی فروختگی کی اجازت نہیں ہے۔صورتِ مسئولہ میں سائل کے والد کی جائیداد کی تقسیم کا طریقہ یہ ہے کہ مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی  میں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  8حصے کئے جائیں گے  ، جس میں سے مرحوم کی بیوہ کو ایک حصہ،  ہر بیٹے   کو  2حصے  اور بیٹی کو  ایک حصہ ملے گا۔صورتِ تقسیم یہ ہے :میت : (والد) ، مسئلہ : 8بیوہبیٹابیٹابیٹابیٹی12221یعنی سو روپے میں سے بیوہ کو 12.50روپے ، ہر بیٹے کو 25روپے اور ہر بیٹی 12.50 روپے ملیں گے۔بدائع الصنائع في ترتيب الشرائع میں ہے:"للمالك أن يتصرف في ملكه أي تصرف شاء۔"(فصل في بيان حكم الملك والحق الثابت في المحل: 6 /264، ط: دار الكتب العلمية)مجلة الأحكام العدلية میں ہے:"(المادة 96) : ‌لا ‌يجوز ‌لأحد ‌أن يتصرف في ملك الغير بلا إذنه۔"(‌‌المقالة الثانية في بيان القواعد الكلية الفقهية: 27، ط: نور محمد کراچی)فقط و اللہ اعلم
                                                  
عنوان: ایک بہن اور دو بھائی کے مابین میراث کی تقسیم
سوال: میرے بھائی کا انتقال ہوا، ورثاء میں ایک بہن اور دو بھائی زندہ ہیں،مرحوم غیر شادی شدہ تھے، والدین، ایک بہن اور تین بھائی کا پہلے انتقال ہوچکا ہے، ان کی جائیداد کس طرح تقسیم ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 5 حصوں میں تقسیم کیا جائے گا، جس میں سے مرحوم کے ہر بھائی کو 2 حصے اور مرحوم کی بہن کو ایک حصہ ملے گا۔صورت تقسیم یہ ہے:میت: 5بھائیبھائیبہن221یعنی 100 روپے میں سے مرحوم کے ہر بھائی کو 40 روپے اور مرحوم کی بہن کو 20 روپے ملیں گے۔فقط واللہ اعلم
                                                  
عنوان: حقِ ارث ساقط کرنے سے ساقط نہیں ہوتا
سوال: میرے دادا صاحب کا انتقال تقریباً 1918ء میں ہوگیا تھا، ترکے میں کئی جرب زمین چھوڑی تھی، اس کے وقت ان کے ورثاء میں ایک بیٹا ( یعنی میرے والد ) اور ایک بیٹی تھی، کچھ عرصہ گزرنے کے بعد میرے والد نے اپنی بہن سے کہا کہ میں آپ کو زمین میں سے آپ کا حصہ دینا چاہتا ہوں، تو بہن نے کہا کہ میں نے اپنا حصہ آپ کو بخش دیا ہے، میں نہیں لیتی، والد صاحب نے ان کا حصہ الگ نہیں کیا، میری پھوپھی کے انتقال کے بعد نہ تو ان کے شوہر نے حصے کا مطالبہ کیا اور نہ اس کے بیٹوں نے، اب اس کے پوتے کہتے ہیں کہ ان کے ایک بیٹے نے اپنی والدہ کے حق کا مطالبہ کیا تھا لیکن جب اس کو نہیں ملا تو اس نے اس زمین میں سے تین مرلے قیمتاً خریدلیے۔اب 2021ء میں ان کے پوتوں کے تعلقات ہم سے خراب ہوگئے ہیں، جس کی وجہ سے وہ کہتے ہیں کہ ہمیں ہماری دادی کا حصہ دیں۔دریافت یہ کرنا ہے کہ کیا ان کا اس زمین میں حصہ بنتا ہے یا نہیں؟واضح رہے کہ زمین سرکاری کاغذات میں ہمارے والد کے نام ہے، لیکن اس کے جواب میں وہ کہتے ہیں کہ اس وقت خواتین کے نام پر زمین کا انتقال نہیں ہوتا تھا، صرف مردوں کے نام پر ہوتاتھا، اس لیے یہ زمین آپ کے والد کے نام پر ہے۔
جواب: صورتِ مسئولہ میں دادا کے انتقال کے بعد ان کی متروکہ جائیداد میں سائل کے والد اور سائل  کی پھوپھی دونوں کا حصہ تھا، سائل کے والد نے اپنی بہن کو حصہ دینے کا ارادہ کیا، جس کے جواب میں   بہن نے یہ کہدیا تھا کہ "میں نے  آپ کو  اپنا حصہ بخش دیا ہے، میں نہیں لیتی" جس پر سائل کے والد نے زمین کو اسی طرح رہنے دیا، تقسیم نہیں کیا اور نہ ہی اپنی بہن کو اس کا کوئی عوض دیا تو سائل کی پھوپھی کا حصہ اس زمین میں برقرار تھا، پھوپھی کا حصہ شرعاً ختم نہیں ہوا تھا، اب اگر سائل کی پھوپھی کے پوتے مذکورہ زمین میں  اپنی دادی کے حصے کا مطالبہ کررہے ہیں تو  یہ ان کا شرعی حق ہے، وہ مطالبہ کرسکتے ہیں، سائل کی مرحومہ پھوپھی کا حصہ ان کے تمام شرعی ورثاء میں ان کے شرعی حصوں کے حساب سے تقسیم کرنا ضروری ہے اور اگر ان میں سے کوئی فوت ہوگیا ہے تو فوت شدہ کا حصہ اس کے ورثاء میں تقسیم کرنا ضروری ہے۔تقسیم کا شرعی طریقہ تمام ورثاء کی تفصیل بتا کر معلوم کیا جاسکتا ہے۔عقودِ دریہ میں ہے:"(سئل) في أحد الورثة إذا أشهد عليه قبل قسمة التركة المشتملة على أعيان معلومة أنه ترك حقه من الإرث وأسقطه وأبرأ ذمة بقية الورثة منها ويريد الآن مطالبة حقه من الإرث فهل له ذلك؟(الجواب) : ‌الإرث ‌جبري ‌لا ‌يسقط ‌بالإسقاط وقد أفتى به العلامة الرملي كما هو محرر في فتاواه من الإقرار نقلا عن الفصولين وغيره فراجعه إن شئت۔"( العقود الدرية، ج: 2، كتاب الدعوي، ص: 26، ط: دار المعرفة )فقط و الله اعلم
                                                  
عنوان: والد کی وراثت تقسیم
سوال: میرے والد صاحب کے انتقال کے وقت انہوں نے 3264 فٹ جائیداد چھوڑی، والد مرحوم کے ورثاء میں چھ بیٹے اور چار بیٹیاں ہیں،والدہ کا انتقال  والد صاحب کی زندگی میں ہی ہو گیا تھا اور دو بیٹے جو کہ غیر شادی شدہ تھے اپنے والد کی زندگی میں وفات پا گئے تھے،  ایک بیٹا والد کی وفات کے بعد فوت ہوا، جس کی ایک بیوہ اور چار بیٹے ہیں، والد کا ترکہ  بیٹوں، بیٹیوں اور مرحوم بیٹے کی بیوہ اور اس کے بیٹوں میں کس طرح تقسیم ہو گا؟
جواب: صورت مسئولہ میں والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو  باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو256حصوں میں تقسیم کر کے پانچ زندہ بیٹوں میں سے ہر ایک بیٹے کو 32حصے،ہر ایک بیٹی کو 16حصے،مرحوم بیٹے کی بیوہ کو4 حصے اور اس کے ہر ایک بیٹے کو 7حصے ملیں گے۔صورت تقسیم یہ ہے:میت:16/ 256۔۔والدبیٹابیٹابیٹابیٹابیٹابیٹابیٹیبیٹیبیٹیبیٹی2222221111فوت323232323216161616میت:8/ 32/ 16۔۔بیٹا۔۔ما فی الید:2/ 1بیوہبیٹابیٹابیٹابیٹا1747777یعنی فیصد کے اعتبار سے والد مرحوم کے ہر ایک بیٹے کو12.50فیصد،ہر ایک بیٹی کو6.25 فیصد،مرحوم بیٹے کی بیوہ کو1.562 فیصد اور اس کے ہر ایک بیٹے کو2.734 فیصد ملے گا۔3264فٹ کے اعتبار سے والد مرحوم کے ہر ایک بیٹے کو408 فٹ،ہر ایک بیٹی کو 204فٹ،مرحوم بیٹے کی بیوہ کو 51فٹ اور اس کے ہر ایک بیٹے کو89.25 فٹ ملے گا۔فقط واللہ اعلم
                                                  
عنوان: صرف کاغذات میں نام کرانے سے بیوی مالک نہیں بنے گی
سوال: میرے دو سوال ہیں 1۔زید کے انتقال  کے بعد وراثت کی تقسیم کیسے ہوگی، جبکہ ورثاء میں اس نے ایک بیوہ ، تین بیٹے اور دو بیٹیاں  چھوڑی ہیں؟2۔زید کے پاس تین مکان تھے، دو مکان  اس نے اپنے نام پر جبکہ ایک مکان اس نے کا غذات میں اپنی بیوی کے نام پر کر رکھا تھا  ، زید اپنی زندگی میں جب وارثوں میں جائیداد کی تقسیم کی بات کرتا تھا تو تین مکان کی بات کرتا تھا، جس کے سب وارث گواہ ہیں، تو جو مکان زید کی بیوی کے نام ہے، اس کا مالک زید کہلائے گا یا زید کی بیوی؟
جواب: مرحوم کےترکہ کوتقسیم کرنے کا شرعی طریقہ یہ ہے کہ مرحوم کے ترکہ میں سے سب سے پہلے  حقوق متقدمہ یعنی تجہیز و تکفین کا خرچہ نکالنے کے بعد اگر مرحوم پر  کسی کا قرضہ ہو تو اسے ادا کرنے کے بعد اوراگر مرحوم نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد باقی ترکہ منقولہ و غیرمنقولہ کو  64 حصوں میں تقسیم کرکے مرحوم کی بیوہ کو 8 حصے ، اس کے ہر بیٹے کو 14 حصے اور اس کی ہر ایک بیٹی کو 7 حصے ملیں گے۔صورت تقسیم یہ ہے:مرحوم 64/8بیوہبیٹابیٹابیٹابیٹیبیٹی17814141477یعنی 100 روپے میں سے مرحوم کی بیوہ کو 12.5، اس کے ہر ایک بیٹے کو  21.87اور اس کی ہرا یک بیٹی کو10.93 روپے ملیں گے۔2:مرحوم نے تیسرا مکان صرف کاغذات میں بیوی کے نام کیا تھا، مکان خالی کرکے مکمل قبضہ (تصرف یعنی خرید وفروخت ، تعمیر وغیرہ کا  اختیار)نہیں دیا تھا ، مرحوم کا تین مکانات کی  تقسیم کی بات کرنا بھی اسی  بات  کی  تائید ہے،لہذا اس صورت میں تیسرا مکان    مرحوم کا ترکہ شمار ہوگا، اور اس کے ورثاء میں ان کے حصوں کے بقدر تقسیم ہوگا۔مبسوط میں ہے:"أن الهبة لا تتم إلا بالقبض"۔(کتاب الھبہ/ج:14/ص:287/ط:بیروت)فقط واللہ اعلم
                                                  
عنوان: ایک بیوہ چار بہن اور ایک بھائی میں میراث کی تقسیم
سوال: ایک شخص کا انتقال ہوا، ورثاء میں ایک بیوہ ،چار بہنیں اور ایک بھائی ہے تو میراث کی تقسیم کس طرح ہو گی؟
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے   مرحوم کے حقوق متقدمہ یعنی تجہیز وتکفین کے اخراجات نکالنے کے بعد، اگر مرحوم کے ذمہ کوئی قرض ہو تو اسے کل ترکہ سے ادا کرنے کے بعد، اور اگر مرحوم نے کوئی جائز وصیت کی ہو تو اسے بقیہ ترکہ کے ایک تہائی سے نافذ کرنے کے بعد کل ترکہ منقولہ وغیر منقولہ کو   8 حصوں میں تقسیم کر کے مرحوم کی بیوہ کو 2حصے اور مرحوم کے بھائی کو 2حصے اور مرحوم کی ہر ایک بہن کو ایک ایک حصہ ملے گا۔صورت تقسیم یہ ہے:میت۔۔8/4بیوہبھائیبہنبہنبہنبہن13221111یعنی فیصد کے اعتبار سے مرحوم کی بیوہ کو 25فیصد ،اور مرحوم  کے بھائی کو 25 فیصد اور مرحوم کی ہر ایک بہن کو 12.50فیصد ملے گا۔فقط واللہ اعلم
                                                  
عنوان: جس وارث کا مورث سے پہلے انتقال ہو جائے،  اس کا مورث کی میراث میں حصہ نہیں بنتا
سوال: میرے دادا کا انتقال ہو چکا ہے، دادا کے والدین کا ان کی حیات میں انتقا ل ہو گیا تھا، دادا کے کل تین بیٹے اور چار بٹیاں تھیں ، بیٹوں میں سے دو بیٹے (جن میں ہمارے والد بھی شامل تھے) کا انتقال دادا کی حیات میں ہو گیا تھا ، دادی  کاانتقال  دادا کے بعد ہوا۔سوال یہ ہے کہ دادا کی میراث میں ہمارے والد کا حصہ بنتا ہے یا نہیں ؟ہمارے چچا ہم کو حصہ دینا چاہ رہے ، لیکن پھو پھیاں حصہ نہیں دینا چاہتیں۔کیا چچا کا ہم کو حصہ دینا اور پھو پھیوں کا اس میں رکاوٹ بننا شرعاً درست ہے؟اگر ہمارے والد کا دادا کی میراث میں کوئی حصہ نہیں بنتا تو ہم روڈ پر آجائیں گے ہمارے پاس کچھ نہیں ۔
جواب: صورت ِ مسئولہ میں سائل کے والد  چونکہ سائل کے دادا کی حیات میں فوت ہوگئے تھے، اس لیے دادا کی میراث میں سائل کے والد کا شرعاً حصہ نہیں بنتا ہے، البتہ سائل کا  چچایا سائل کی پھوپھیاں   میراث کی تقسیم کے بعد اپنے حصے میں  سے سائل لوگوں کو کچھ  دینا چاہیں تو  دے سکتے ہیں اور یہ ان کی طرف سے احسان اور تبرع ہوگا۔حاشية ابن عابدين  میں ہے  :"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه۔"(کتاب الفرائض: 6 / 758، ط: سعید)مجلۃ الاحکام العدلیہ میں ہے:"(المادة 96) : ‌لا ‌يجوز ‌لأحد ‌أن ‌يتصرف ‌في ‌ملك ‌الغير ‌بلا ‌إذنه۔"(‌‌المقالة الثانية في بيان القواعد الكلية الفقهية: 27، ط: نور محمد)فقط و اللہ اعلم
                                                  
عنوان: ترکہ کے مشترکہ دکانوں کاکرایہ صرف بھائیوں کے استعمال کرنےکاحکم
سوال: ہم دو بھائی اور تین بہنیں  ہیں ہمارا گھر ہمارے والد کا ہے جو ان کی وفات کے بعد میری والدہ کے نام ہو ایہ  گھر نیچے  دکانیں اور اوپر دومنزلہ گھر ہے ، میری والدہ بھی فوت ہوگئی ہے ، سوال یہ ہے ان سالوں میں میرابھائی اور میں نیچے کی دکانوں کا کرایہ ہم دونوں بھائی استعمال کرتےتھے ، ہم یہ چاہتے ہیں کہ جب یہ گھر سیل ہو توہم اپنی بہنوں کوبھی کرایہ دینا شروع کردیں ، تقریبا 36000کرایہ آتاہے ، اس کی تقسیم کا طریقہ کار کیاہوگی ، والدکے ورثاء میں  دوبیٹے تین بیٹیاں اور بیوہ تھی، پھر اس کے بعد والدہ کا انتقال ہواورثاء میں دوبیٹے تین بیٹیاں ہیں ، پھر اس کے بعد بیتے کاانتقال ہواورثاء میں : بیوہ دوبیٹے اور ایک بیٹی ہے ۔والدہ اور والد کےوالدین پہلے فوت ہوچکے ہیں ۔
جواب: صورت مسئولہ میںسائل اور  اس کے مرحوم بھائی نے دکانوں  کا جو کرایہ حاصل کیاہے  وہ تمام ورثاء کا حق ہے ، سائل اور اس کے مرحوم بھائی نے اپنے حصہ سے زائد جتنا کرایہ استعمال کیاہےوہ ان کے ذمے قرض ہے  ، ان دونوں  بھائیوں پر لازم ہے کہ وہ کرایہ کی رقم میں سے بہنوں کو ان کا شرعی حصہ ادا کریں ورنہ سخت گناہ گار ہوں گے ۔آئندہ جب تک جائیداد فروخت نہیں ہو جاتی دکانوں کا کرایہ بھی تمام ورثاء (بشمول مرحوم بھائی کے)میں شرعی حساب سے تقسیم کرنا ضروری ہے۔الدرالمختار میں ہے:"لا يجوز التصرف في مال غيره بلا إذنه ولا ولايته۔"(كتاب الغصب 6/200ط:سعید)شرح المجلہ میں ہے:"لایجوز لأحد أن یاخذ مال أحد بلا سبب شرعي و إن أخذ ولو علی ظن أنہ ملکه وجب علیه ردہ عینا إن کا ن قائما وإلا فیضمن قیمته إن کان قیمیا۔"(المقالة الثانية في بيان القواعد الكلية الفقهية 1 /51 ، مادۃ 97  ط:رشدیہ)  مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو140حصوں میں تقسیم کرکے مرحوم کے زندہ بیٹے کو 40حصے،مرحوم کی ہرایک بیٹی کو20 حصے، مرحوم کے فوت شدہ بیٹے کی بیوہ کو 5حصے ، اس کے ہرایک بیٹے کو 14،14حصے اور اس کی بیٹی کو 7حصے  ملیں گے ۔صورت تقسیم یہ ہے :میت :140/7 والدین بیٹابیٹابیٹی بیٹی بیٹی22111مرحوم40202020میت: 20/40/8 بیٹا  مف 1/2بیوہبیٹابیٹابیٹی 17514147100روپےمیں سے مرحوم کے زندہ بیٹے کو28.571،مرحوم کی ہرایک بیٹی کو14.285 روپے، مرحوم کے فوت شدہ بیٹے کی بیوہ کو 3.571 روپے ، اس کے ہرایک بیٹے کو10روپے اور اس کی بیٹی کو5روپے ملیں گے ۔نوٹ : 36000روپے میں سےمرحوم کے زندہ بیٹے کو10285.714روپے،مرحوم کی ہرایک بیٹی کو5142.857 روپے، مرحوم کے فوت شدہ بیٹے کی بیوہ کو 1285.714 روپے ، اس کے ہرایک بیٹے کو3600روپے اور اس کی بیٹی کو1800روپے ملیں گے ۔فقط واللہ اعلم
                                                  
