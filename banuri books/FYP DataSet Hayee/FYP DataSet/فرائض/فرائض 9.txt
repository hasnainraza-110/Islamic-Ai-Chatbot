عنوان: میراث سے دست بردار ہونے کا حکم
سوال: میری ماں کی وفات سے پہلے میرے ماموں نے امی کو کہا تم اگر نانا کی زمین میں اپنا حصہ لینا چاہتی ہو تو لے لو تو میری امی نے انکار کر دیا کہ کیا حصہ لینا 10 مرلہ ہی تو ہے ۔ اس وقت کسی کے نام نہیں تھا۔ 5 بھائی ایک بہن ہیں اب امی کی وفات کے بعد خالہ نے اپنا حصہ لے لیا اور میری امی والی زمین کا کوئی فیصلہ نہیں کہ کس کی ہے۔ اب خالہ کا بیٹا کہتا ہے کیونکہ خالہ دستبردار ہو گئی تھی میں اس جگہ گھر بنا لیتا ہوں۔ جبکہ ہم سب بہن بھائی ایسا نہیں چاہتے اور چاہتے ہیں ہماری ماں کی زمین ہمیں ہی ملے لیکن ابا جان کہتے ہیں تمہاری ماں نے منع کر دیا تھا۔ لیکن وہ زمین ہے کس کی  یہ فیصلہ بھی نہیں ہوا تھا۔ تو اب کون مالک ہے ؟کیا وہ زمین ہماری بچوں کی ہے یا ہم اسکو لے کے خیرات کر دیں یا امی کے بھائی جس کو مرضی دینا چاہیں  دے سکتے ہیں۔
جواب: واضح رہے  میراث کا حق ساقط کرنے سے ساقط نہیں ہوتا بلکہ وارث اپنے حصہ کا  مستحق رہتا ہے لہذا صورت مسئولہ میں سائل کی والدہ  اپنے حصہ سے دست بردار ہونے کے باوجود اپنے حصے کی مستحق تھیں اور اب ان کے انتقال کے بعدمرحومہ کے شوہر اور اس کی اولاد  اس حصے کی مستحق ہیں۔سائل اور ان کے بہن بھائی والدہ کا حصہ وصول کر کے اپنے درمیان شرعی حصوں کے مطابق تقسیم کریں گے اور پھر ہر بہن بھائی اپنی صوابدید پر اس حصے کا جو کرنا چاہیں کرسکتے ہیں ، چاہیں  تو خیرات کردیں یا چاہیں  تو خود استعمال کریں۔الأشباه والنظائر  میں ہے:"ما يقبل الإسقاط من الحقوق وما لا يقبله، وبيان أن الساقط لا يعود:لو قال الوارث: تركت حقي لم يبطل حقه؛ إذ الملك لا يبطل بالترك، والحق يبطل به."(الفن الثالث ص نمبر ۲۷۲، دار الکتب العلمیۃ)فقط واللہ اعلم
                                                  
عنوان: دو بیٹے اور دو بیٹیوں کے درمیان 2 کروڑ روپے کی تقسیم
سوال: دو لڑکے اور دو لڑکیوں میں دو کروڑ روپے کے (متروکہ) مکان کی تقسیم کس طرح ہوگی اور اس میں کس کا کتنا حصہ ہے؟
جواب: صورتِ مسئولہ میں  اگر  مرحوم کے والدین نہ ہوں بلکہ ورثاء میں صرف دو لڑکے اور دو لڑکیاں  موجود ہوں تو ترکہ کی تقسیم کا طریقہ یہ ہے کہ مرحوم کے ترکہ میں سے سب سے پہلے  حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم پر  کسی کا قرضہ ہو تو اسے ادا کرنے کے بعد اوراگر مرحوم نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد ،باقی ترکہ منقولہ و غیرمنقولہ  کو  6 حصوں میں تقسیم کر کے دو دو(2،2) حصے ہر ایک لڑکے کو اور ایک ایک (1،1) حصہ ہر ایک لڑکی کو ملے گا۔تقسیم کی صورت یہ ہے:میت: مسئلہ : 6بیٹابیٹابیٹیبیٹی2211یعنی فیصد کے اعتبار سے 33.333 فیصد ہر ایک بیٹے کو اور 16.666 فیصد ہر ایک بیٹی کو ملے گا۔اس کی رُو سے 2 کروڑ (20000000) روپے میں سے ہر ایک بیٹے کو 6666666.66 روپے اور 3333333.33 روپے ملیں گے۔ملاحظہ:تقسیم کا مذکورہ طریقہ اس صورت میں ہے کہ مرحوم کے ورثاء میں دو بیٹے اور دو بیٹیوں کے علاوہ کوئی اور وارث (مثلاً : مرحوم کے والدین، بیوہ   وغیرہ) موجود نہ ہو، اگر دوسرے ورثاء موجود ہوں تو ان کی تفصیل واضح انداز میں لکھ کر دوبارہ پوچھ لیا جائے، اس صورت میں ترکہ کی تقسیم کی صورت کچھ اور ہوگی۔ قرآن کریم میں باری تعالیٰ کا ارشاد ہے:"يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنثَيَيْنِ ۚ فَإِن كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ." {سورة النساء: 11}ترجمہ:’’ اللہ تعالیٰ تم کو حکم دیتا ہے تمہاری اولاد کے باب میں، لڑکے کا حصہ دولڑکیوں کے برابر اور اگر صرف لڑکیاں ہی ہوں گو دو سے زیادہ ہوں تو ان (لڑکیوں) کو دوتہائی (ملے گا اس مال کا) جو کہ (مورث) چھوڑ مرا ہے اور اگر ایک ہی لڑکی ہوتو اس کو نصف ملے گا۔“(بیان القرآن:ص:96،ج:2، ط:کتب خانہ آرام باغ)فقط واللہ اعلم
                                                  
عنوان: بھائیوں کا بہنوں کو حصہ نہ دینے کا حکم،نیز تقسیم میراث
سوال: زیداور اس کی بیوی کا انتقال ہوچکا ہے ان کے پانچ بیٹے اور چھ بیٹیاں ہیں، زید کے تین مکان تھے، جس میں سے اس نے اپنی زندگی ہی میں ایک فروخت کردیا تھا اور ایک اپنے پانچ بیٹوں میں تقسیم کردیا تھا، اور اس دوسرے مکان کی تقسیم کی شکل یہ ہے کہ ہر بیٹے کے دو دو کمرے مساوی مساوی ہیں اور اس پر پانچ بیٹے اورچھ بیٹیاں راضی بھی تھیں اور اب اس تقسیم پر راضی بھی ہیں، اب بچا ایک گھر اس کی تقسیم کس طرح ہوگی؟ پانچ بیٹے کہتے ہیں کہ والد نے بیٹیوں کی شادی کی اور ان کو اس طرح اور اس طرح مال دیا، لہذااب اس آخری گھر میں ان بیٹیوں کا کوئی حصہ نہیں، ہم صرف پانچ بھائیوں کا ہی حصہ ہے، تو پوچھنا یہ ہے کہ اس کو تقسیم کس طرح کیا جائے اور اگر فروخت کرتے ہیں تو اسکی قیمت 55لاکھ روپیہ ہوگی تو اس 55لاکھ روپیہ کو کس طرح تقسیم کریں؟ اور اگر اس بچے ہوۓ مکان میں سے بہنوں کو کوئی حصہ نہ دیا گیا تو کیا اس بارے میں الله کے یہاں کوئی پکڑ ہوگی یا نہیں اور اگران پانچوں میں سے کوئی ایک اگر ہمت کرکے بہنوں کو کچھ اپنے ملے حصہ میں سے دے تو کیا وہ دینے والا الله کے پاس بری ہوگا؟ اور یہ بات بھی عرض کرتا چلوں کہ ساری بہنیں ماشااللہ سے اچھے گھرانے میں ہیں کوئی قلاش ومفلس بھی نہیں ہے بس اب عرض یہی ہے کہ اس مکان کی میراث کو تقسیم کس طرح کیا جائے جواب عنایت فرمائیں تو بڑی مہربانی ہوگی۔
جواب: واضح رہے کہ کسی بھی شخص کے انتقال کے بعد اس کی تمام متروکہ اشیاء و جائیداد میں اس کے تمام شرعی ورثاء کا حق متعلق ہو جاتا ہے، اور ہر وارث اپنے اپنے شرعی حصوں کے حساب سے اس میں شریک ہو جاتا ہے، اور کسی وارث کے لئے یہ جائز نہیں کہ وہ دوسرے وارث کے حصے پر قبضہ کرے، ایسا کرنا شرعاً ناجائز و حرام اور موجبِ عذاب ہے، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا صورتِ مسئولہ میں زید کے متروکہ مال و جائیداد میں زید کی تمام اولاد(بیٹوں ، بیٹیوں )کا شرعاً حق و حصہ ہے، اس لئے ہر بیٹی ، بیٹے کو اس کا پورا پورا شرعی حصہ ادا کرنا لازم ہے، اور کسی بھی بیٹے کے لئے جائز نہیں کہ وہ اپنی کسی بھی بہن کے شرعی حصے پر قبضہ کرےورنہ روزِ قیامت  سخت عذاب کا سامنا کرنا پڑے گا،اس لئے ہر بھائی پر لازم ہے کہ وہ بہنوں کو ان کا پورا پورا حصہ اداکرے، ورنہ جس بھائی کو حصہ مل جائے وہ اپنے ملنے والے حصے میں سے جتنا حصہ بہنوں کا آیا ہو وہ انہیں ادا کردے تا کہ وہ آخرت کے عذاب سے بچ سکے۔(اوربہنیں عدالتی قانونی کاروائی کر کے بھی اپنا حصہ وصول کر سکتی ہیں) باقی زید نے اپنی زندگی میں جس مکان کے دو،دو کمرے اپنے پانچوں بیٹوں میں تقسیم کئے تھے، اگر یہ تقسیم مکمل قبضہ و تصرف کے ساتھ تھی تو ایسی صورت میں اس گھر میں ہر بیٹا اپنے اپنے حصے کے دو،دو کمروں کا مالک بن چکا تھا ،جو کہ اب انہی کے ہوں گے،اور اگر زید نے صرف زبانی یا تحریری طور پر نام کئے تھے اور ہر بیٹے کے قبضے و تصرف میں دو،دو کمرے متعين كر كے دیئے نہیں تھے تو ایسی صورت میں وہ گھر بھی زید کی میراث شمار ہو گا،اور تیسرے گھر کے ساتھ یہ دوسرا گھر بھی زید کے تمام بیٹے ، بیٹیوں میں ان کے شرعی حصوں کے مطابق تقسیم ہو گا،جس کی تفصیل یہ ہے کہ:مرحوم  کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحوم کے ذمے کوئی قرض ہو تو وہ ادا کرنے کے بعد،اور  اگر مرحوم نے کوئی جائز وصیت کی ہو تو باقی ترکہ کے ایک تہائی  میں سے نافذ کرنے کے بعد، باقی کل ترکہ منقولہ و غیرمنقولہ  کو16 حصوں میں تقسیم کر کے دو ، دو ، حصے ہر ایک بیٹے کو،اور ایک، ایک حصہ ہر ایک بیٹی کو ملے گا۔صورتِ تقسیم یہ ہے:میت:16بیٹابیٹابیٹابیٹابیٹابیٹیبیٹیبیٹیبیٹیبیٹیبیٹی22222111111یعنی فیصد کے حساب سے 100 روپے میں سے 12.5 روپے ہر ایک بیٹے کو اور 6.25 روپے ہر ایک بیٹی کو ملیں گے۔قرآنِ کریم میں باری تعالیٰ کا ارشاد ہے:"لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ نَصِيبًا مَّفْرُوضًا" ﴿النساء: ٧﴾مشکاۃ المصابیح میں حضورِ اکرم صلی اللہ علیہ وسلم کا ارشاد گرامی منقول ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح، 1/254، باب الغصب والعاریة، ط: قدیمی)وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".(1/266، باب الوصایا، الفصل الثالث،  ط: قدیمی)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(الباب الثانی فیما یجوز من الھبة وما لایجوز، ج:4،ص:378،ط:مکتبة رشیدیة)فتاوی شامی میں ہے:"بخلاف جعلته باسمك فإنه ليس بهبة."(الدر المختار و حاشية ابن عابدين ، كتاب الهبة 5 / 689 ط: سعيد)فقط واللہ اعلم
                                                  
عنوان: والد کا دو بیٹوں کو زندگی میں حصہ دے کر میراث میں حصہ لینے سے دست برداری کا معاہدہ کرنا
سوال: میرےوالد صاحب نے دو شادیاں کی تھی، پہلی اہلیہ سے دو بیٹے تھے، پہلی اہلیہ کے انتقال کے بعد والد صاحب نے دوسری شادی کی،  دوسری اہلیہ سے چار بیٹے اور دو بیٹیاں ہوئیں، پہلی اہلیہ کے دونوں بیٹوں نے والد صاحب کو بہت ستایا اور اس کی وجہ سے والد صاحب نے اُن دونوں میں سےہر ایک  کو 50000 روپے ( 1950ء کی دہائی میں ،جو کہ اس زمانہ میں کئی کروڑوں کے برابر تھے ) یہ کہہ کردے دیے کہ اب وہ اُن کی میراث میں کسی قسم کے حصہ کا مطالبہ نہیں کریں  گے، اُنہوں نے اس پر رضامندی اختیار کرتے ہوئے وہ پیسے لے لیے، اس وقت دوسری اہلیہ کی اولاد شیر خوار تھی ، والد صاحب کے انتقال سے قبل پہلی اہلیہ  کے  ایک بیٹے کا انتقال ہو چکا تھا اور دوسری اہلیہ کا بھی انتقال ہوچکا تھا، والد صاحب کے انتقال کے بعد پہلی اہلیہ  کے دوسرے بیٹےکا بھی کچھ عرصہ بعد انتقال ہو گیا اور دوسری اہلیہ سے چار بیٹے اور دو بیٹیاں ورثاء میں ہیں ، جن میں سے ایک بیٹے کا، جو غیر شادی شدہ تھے، دو سال قبل انتقال ہو چکا ہے، اُن کے ورثاء میں تین حقیقی بھائی اور دو حقیقی بہنیں تھیں، اب  سوال یہ ہے کہ والد صاحب کی جائداد کیسے تقسیم ہوگی ؟  وراثت زیادہ سے زیادہ کتنے عرصہ میں تقسیم کر دینی چاہیے ؟
جواب: صورتِ مسئولہ میں اگر واقعۃً سائل کے والد نے اپنی زندگی میں اپنی  پہلی اہلیہ کے دونوں بیٹوں میں سے ہر ایک کو    50000 روپے یہ کہہ کر دیے  تھےکہ میری موت کے بعد  میراث میں کسی قسم کے حصے کا مطالبہ نہیں کروگے اور اُنہوں اس پر رضامندی ظاہر کرتے ہوئے، وہ پیسے لے لیے تو اب والد صاحب کی وفات کے بعد اُن کو والد صاحب کی میراث میں کوئی حصہ نہیں ملے گا۔سائل کے والد مرحوم کی میراث اُن کے ورثاء میں تقسیم کرنے کا شرعی طریقہ یہ ہے کہ مرحوم کے ترکہ سے اس کے حقوقِ متقدمہ یعنی تجہیز وتکفین کے اخراجات ادا کرنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگر مرحوم نے کوئی جائز وصیت کی ہوتوباقی ترکہ کے ایک تہائی میں اُسے نافذکرنے کے بعد باقی تمام جائیدادِ منقولہ وغیرِ منقولہ کو  8حصوں تقسیم کرکےمرحوم کی دوسری اہلیہ کے ہر ایک زندہ بیٹے کو 2حصے  اور ہرایک بیٹی کو ایک، ایک حصہ ملے گا۔صورتِ تقسیم یہ ہے:میت( سائل کے والد اور بھائی):8بیٹابیٹابیٹابیٹیبیٹی22211یعنی 100 روپے میں سے مرحوم کی دوسری اہلیہ کے ہرایک زندہ بیٹے کو 25روپے اور ہر ایک بیٹی کو 12.5روپے ملیں گے۔میراث کی تقسیم میں تاخیر نہیں کرنی چاہیے، جتنی جلدی ممکن ہوسکے تقسیم کردینی چاہیے۔لسان الحکام فی معرفۃ الاحکام  میں ہے:"وفي خزانة الأكمل قال أبو العباس الناطفي: رأيت بخط بعض مشايخنا رحمهم الله تعالى رجل جعل لأحد بنيه دارا بنصيبه على أن لا يكون له بعد موت الأب ميراث جاز وأفتى به الفقيه أبو جعفر محمد ابن اليماني أحد أصحاب محمد بن شجاع البلخي وحكى ذلك عن أصحاب احمد بن أبي الحارث وأبي عمر والطبري."(‌‌الفصل التاسع عشر في الهبة، ص: 373، ط:‌‌ البابي الحلبي – القاهرة)غمز عیون البصائز شرح الاشباہ والنظائر میں ہے:"قال الجرجاني في الخزانة قال أبوالعباس ‌الناطفي: رأيت بخط بعض مشايخنا - رحمهم الله -في رجل جعل لأحد بنيه دارا بنصيبه على أن لا يكون له بعد موت الأب ميراث، جاز، وأفتى به الفقيه أبو جعفر محمد بن اليماني."(كتاب الفرائض، 286/3، ط: دار الكتب العلمية)فقط واللہ اعلم
                                                  
عنوان: دو بیوہ اور گیارہ بیٹوں میں ترکہ کی تقسیم
سوال: میرے والد نے دو شادیاں کی ہیں، ایک میری ماں ہے، جس سے ہم چار بیٹے ہیں اورد وسری سوتیلی ماں سے سات بیٹے ہیں، اب والد کی جائیداد کی تقسیم  والد کی دو حصوں میں تقسیم ہوگی دونوں بیویوں کی نسبت سے ؟ یا گیارہ حصوں میں تقسیم ہوگی دونوں بیویوں کی اولاد کی نسبت سے؟ برائے مہربانی شریعت کی روشنی راہنمائی فرمادیں۔
جواب: صورتِ مسئولہ میں اگر سائل کے والد کا انتقال ہو گیاہو اور سائل کا مقصد والد کے ترکہ کی شرعی تقسیم ہو تو ترکہ کی تقسیم مرحوم  کی دونوں بیواؤں اور اولاد کی نسبت سے ہوگی، اگر  والد مرحوم کے ورثاء میں یہی دوبیوائیں اور گیارہ بیٹے ہوں، مزید کوئی وارث یعنی بیٹی، والد کے والد اور والدہ میں سے کوئی نہ ہو تو مرحوم والد کے ترکہ کی تقسیم کا طریقہ یہ ہے کہ سب سے پہلے ترکہ میں سے مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، اگر مرحوم کے ذمہ کسی کا قرض ہو توایک تہائی ترکہ میں اسے نافذ کرنے کے بعد، اور اگر مرحوم نے اپنی زندگی میں کوئی جائز وصیت ہو تو باقی ترکہ کے ایک تہائی حصہ میں اسے نافذ کرنے کے بعد بقیہ ترکہ منقولہ وغیر منقولہ کو 176 حصوں میں تقسیم کرکے مرحوم کی دونوں بیواؤں میں سے ہرایک کو 11،11 حصے اور گیارہ بیٹوں میں سے ہرایک کو 14، 14 حصے ملیں گے۔صورتِ تقسیم یہ ہے:میت:والد۔8/ 176بیوہبیوہبیٹابیٹابیٹابیٹابیٹابیٹابیٹابیٹابیٹابیٹابیٹا1711111414141414141414141414یعنی فیصد کے اعتبار سے مرحوم کی دونوں بیواؤں میں سے ہرایک کو 6.25 فیصد اور گیارہ بیٹوں میں سے ہرایک کو 7.954  فیصد ملے گا۔فقط واللہ اعلم
                                                  
عنوان: یتیم پوتے کی میراث کا مسئلہ
سوال: میرے بھائی کا انتقال میرے والد کی زندگی میں ہوا، میرے بھائی کے دو بیٹے تھے، بھائی نے اپنی بیوی کو طلاق دی تھی اس لیے بھائی کے بیٹے نانی کے گھر رہ رہے تھے، اب جب وہ بڑے ہوگئے ہیں کہہ رہے ہیں کہ دادا جان کی میراث میں سے ہمیں بھی حصہ ملے گا، کیا شرعاً میرے ان بھتیجوں کو میرے والد کی میراث میں سے حصہ ملے گا یا نہیں؟
جواب: صورتِ مسئولہ میں اگر واقعۃً سائل کے بھائی کا انتقال ان کے والد مرحوم کی زندگی میں ہی ہوا ہے تو مرحوم کی میراث میں سائل کے مرحوم بھائی کی اولاد کا کوئی حق نہیں ہے،  البتہ اگر  مرحوم کے  ورثاء عاقل اور بالغ  ہوں اور وہ کل جائیداد میں سے یا اپنے اپنے حصہ میں  سےاپنی خوشی سے ان کو کچھ دینا چاہیں تو  دے سکتے ہیں، اور یہ ان کے لیے باعثِ اجر و ثواب ہوگا۔ عمدۃ القاری میں ہے:"وقال زيد: ‌ولد ‌الأبناء ‌بمنزلة الولد إذا لم يكن دونهم ولد ذكر ذكرهم كذكرهم، وأنثاهم كأنثاهم يرثون كما يرثون ويحجبون كما يحجبون، ولا يرث ولد الابن مع الابن،أي: قال زيد بن ثابت الأنصاري … إلى آخره، وهذا الذي قاله زيد إجماع."(کتاب الفرائض، باب میراث ابن الابن اذا لم یکن ابن،ج:23،ص:238،ط:دار احیاء التراث العربی بیروت)فقط واللہ اعلم
                                                  
عنوان: ترکہ کے مکان کی تقسیم کے متعلق سوالات
سوال: میں ایک بیوہ عورت ہوں میرے تین بیٹے اور ایک بیٹی ہے۔ میرے مرحوم شوہر نےاپنی ذاتی رقم سےاپنے نام زمین خرید کر مکان تعمیر کیا تھا۔ دل اور فالج کا عارضہ لاحق ہونے کی وجہ سے مکان میرے نام منتقل کردیا تاکہ ان کے بعد ہم کو رہائشی و دیگر پریشانیوں کا سامنا نہ کرنا پڑے۔ نام منتقلی سے لےکر وفات تک کبھی اپنے ذاتی سامان کے ساتھ عملی طور پر بے دخلی اختیار نہیں کی اور گھر کے معاملات سے کبھی لاتعلق نہ ہوئے، بلکہ وفات تک 13 سال روز اول کی طرح مکمل اختیار، تصرف اور خودمختاری کے ساتھ رہائش پذیر رہے۔۱۔ بیان کی گئی تفصیل کے مطابق کیا مکان شرعاً مرحوم کی ملکیت مانا جائے گا اور ترکہ شمار کرکے ورثہ میں تقسیم کرنا لازم ہوگا؟ یا پھر مکان شرعاً میرا ہے اورمیں اپنےاختیار کے مطابق کسی بھی اولاد میں اپنی مرضی و منشا سے تقسیم کرسکتی ہوں؟۲۔ ذاتی ملکیت پر کس حد تک وصیت کرنے کا شرعی اختیار ہے؟۳۔ مکان  پرانا اورکمزورحالت کی وجہ سے مکمل عمارت کے بجائے صرف زمین کی قیمت کا شمارہورہا ہے۔ ایسے میں کسی بیٹے کا اپنے حصے کےعلاوہ مکان کی تعمیریا کسی بھی مصرف میں لگی رقم کو قرض شمار کرکے الگ سے واپسی کا مطالبہ شرعاً جائزتسلیم ہوگا  جب کہ اس کے پاس پہلے سے کوئی معاہدہ  بھی نہ ہو؟
جواب: ۱۔ صورت مسئولہ میں مذکورہ مکان صرف آپ کے نام کرنے سے آپ کی ملکیت میں نہیں آیا اس لیے کہ شوہر نے  اس کا مکمل قبضہ اور تصرف آپ کو نہیں دیا تھا لہذا مذکورہ مکان  آپ کے شوہر کا ترکہ شمار ہوکر تمام ورثاء میں تقسیم ہوگا۔۲۔ ذاتی ملکیت پر ایک تہائی تک وصیت کرنے کا حق ہوتا ہے اور اگر ایک تہائی سے زائد وصیت کی ہو تو اس زائد وصیت کو نافذ کرنے کے لیے ورثاء کی اجازت شرط ہے۔۳۔ اگر ایک وارث (بیٹے) کے  قرض کے دعوی کا دیگر ورثاء تسلیم کریں یا وہ وارث شرعی ثبوت سے اس قرض کو ثابت کردے تو اس کے مطابق عمل کیا جائے گا البتہ اگر دیگر ورثاء اس کے دعوی کے انکاری ہوں اور وہ اپنا دعوی شرعی ثبوت سے ثابت نہ کر سکے تو اس کے  دعوی کے مطابق عمل نہیں کیا جائے گا اور مکان کی اس وقت جو مارکیٹ قیمت ہے اس قیمت کے اعتبار سے تقسیم کیا جائےگا۔فتاوی شامی میں ہے :"بخلاف جعلته باسمك فإنه ليس بهبة."(كتاب الهبة، ج5، ص689، سعيد)و فیہ :"(وتتم) الهبة (بالقبض) الكامل."(كتاب الهبة، ج5، ص670، سعيد)فقط والله أعلم
                                                  
عنوان: وراثت میں مرد وعورت میں برابری کی بنیاد پر تقسیم کا حکم
سوال: ماں کا ترکہ جو کہ سونا،چاندی،نقد رقم اور شیئرز تھے،ہم آٹھ بہن بھائی ہیں 6بہنیں اور دوبھائی،والدہ نے کوئی وصیت نہیں لکھی،بہنوں نے سونا اور نقد رقم آٹھ بہن بھائیوں میں برابری کی بنیاد پر تقسیم کردیا،کیا شریعت کے حساب سے یہ تقسیم درست ہے؟بھائی وغیرہ تقسیم پر راضی نہیں۔2:شیئرز کے بارے میں والدہ مختلف اوقات میں الگ الگ باتیں کہا کرتی تھیں،کبھی کہا کرتی تھیں کہ شیئرز میری بیٹوں کے ہیں ،کبھی کہتی ہر بیٹی کو ایک ہزار شیئرز دےدینا اور باقی شیئرز بیٹوں کے(کمپنی نمبر شیئرز 11000،کمپنی نمبر 2شیئرز 10,000)بہنیں چاہتی ہیں کہ یہ شیئرز برابری کی بنیاد پر تقسیم ہوں۔وضاحت:شوہر اور والدین کا انتقال پہلے ہی ہوچکا ہے۔
جواب: وراثت میں بیٹے کا حصہ بیٹی کی بنسبت دگنا  ہوتاہےیعنی جتنا حصہ دو بیٹیوں کو ملے گا اتنا  ایک بیٹے کو ملے گا،لہذا مذکورہ صورت میں والدہ کی وراثت کی تقسیم جس میں سونا چاندی وغیرہ اشیاء تھیں،اگر اس کو برابری کی بنیاد پر تقسیم کیا گیااس پر سب متفق بھی نہیں تھےلہذا یہ تقسیم درست نہیں۔مرحومہ کی وراثت تقسیم کرنے کا شرعی طریقہ یہ ہے کہ مرحومہ کے حقوقِ متقدمہ یعنی تجہیز وتکفین کا خرچہ نکالنے کے بعد،اگر اس کےذ مہ کوئی قرض ہو اسے ادا کرنے کے بعد،اگر اس نے کوئی جائزوصیت کررکھی ہو اسے ایک تہائی میں نافذ کرنے کے بعد،باقی ترکہ منقولہ وغیرمنقولہ کو 10حصوں میں تقسیم کرکے  ہر ایک بیٹے کو 2حصے،بیٹیوں میں سے ہر ایک بیٹی کو 1حصے ملیں گے۔صورتِ تقسیم یہ ہے:میت(والدہ)۔۔۔10بیٹابیٹابیٹیبیٹیبیٹیبیٹیبیٹیبیٹی22111111یعنی فیصد کے اعتبار سے ہر ایک بیٹے کو 20.00فیصد،بیٹیوں میں سے ہر ایک بیٹی کو 10.00فیصد ملے گا۔(2)نیز شیئرز میں بھی مذکورہ طریقہ کے مطابق  کہ بیٹوں  کو بیٹیوں کی بنسبت  دگنا   حصہ ملے گا۔اللہ تعالی کا ارشاد ہے:{يُوصِيكُمُ اللَّهُ فِي أَوْلَادِكُمْ لِلذَّكَرِ مِثْلُ حَظِّ الْأُنْثَيَيْنِ} [النساء: 11]ترجمہ:اللہ تعالی تم کو حکم دیتا ہےتمہاری اولاد کے باب میں لڑکے کا حصہ دو لڑکیوں کے برابر۔(بیان القران)فقط والله أعلم
                                                  
عنوان: شوہر، والدہ، حقیقی بھائی اور خیفی بھائیوں میں میراث کی تقسیم
سوال: زوجہ وفات پا گئی ، ورثاء میں سے زوج، ام ،2اخ عینی اور 2 اخی خیفی ہیں۔ مسئلہ سراجی کے  مطابق  چھ  سے ہوگا تو اس میں اخ عینی عصبہ ہے؛ لہذا تقسیم میں ان کو کچھ نہیں ملے گا۔ اب سوال یہ ہے کہ جو اپنے سگے بھائی نہیں ہیں ان کو میراث  ملتی ہے  یعنی جو ماں شریک ہیں ان کو حصہ ملتا ہے۔ اب ذہن میں سوال آتا ہے کہ جو سگے ہیں ان کو کچھ  ملنا چاہیے، لیکن کچھ نہیں ملتا۔ مواریث ایپ میں اَخِ عینی کو سدس   دیا ہے جو کہ میرے خیال میں غلط  ہے۔اب آپ صاحبان مہربانی  کرکے اس مسئلہ میں ادارے کی  رائے بتادیں تو بہت مہربانی ہوگی!
جواب: صورت ِ مسئولہ میں مرحومہ کے ترکہ کی تقسیم کا شرعی طریقہ یہ ہے کہ سب سے پہلے مرحومہ کے ذمہ کوئی قرض ہو اسے کل مال سے ادا کرنے کے بعد اور اگر مرحومہ نے کوئی جائز وصیت کی ہو تو اسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 6 حصوں میں تقسیم کرکے مرحومہ کے شوہر کو 3حصے اور والدہ اور ہر   ماں شریک  بھائی کو ایک ایک حصہ ملے گا ۔باقی مرحومہ کے کفن دفن کا خرچہ شوہر پر لازم ہے ۔صورت تقسیم یہ ہے :میت۔۔۔6شوہروالدہماں شریک بھائیماں شریک بھائیحقیقی بھائیحقیقی بھائی3111محروم یعنی فیصد کے اعتبار سے مرحومہ کے شوہر کو 50 فیصد اور والدہ اور ہر ماں شریک بھائی  کو16.66 فیصد ملے گا ۔مذکورہ مسئلہ میں خیفی بھائی کو ثلث (ایک تہائی ) ملے گا اور حقیقی بھائی چوں کہ عصبہ ہے اس لیے ذوی الفروض کو ان کا حصہ دینے کے بعد   کچھ بچا نہیں اس لیے ان کو کچھ نہیں ملے گا۔در مختار میں ہے :"(‌واختلف ‌في ‌الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها".(فتاوی شامی ،باب صلاۃ الجنازۃ،ج:۲،ص:۲۰۶،سعید)فقط واللہ اعلم
                                                  
عنوان: پینشن کی شرعی حیثیت
سوال: پینشن کی شرعی حیثیت کیا ہے؟
جواب: واضح رہے کہ ملازمین یا ان کے  انتقال بعد ان کے لواحقین کو  ملنے والی پینشن کی رقم   حکومت  یا متعلقہ ادارہ کی طرف سے عطیہ اور تبرع ہوتی ہے؛ لہذا پینشن کی رقم ادارہ جس کے نام پر جاری کرے اس کے لیے اس کا وصول کرنا اور اس کو اپنے استعمال میں لانا جائز ہے، بشرطیکہ پینشن دینے والا ادارہ سودی یا حرام کمائی والا ادارہ نہ ہو۔پینشن کی رقم چوں کہ حکومت یا متعلقہ ادارہ کی طرف سے عطیہ ہوتی ہے؛ اس لیے اس میں وراثت جاری نہیں ہوگی، بلکہ یہ حکومت یامتعلقہ  ادارہ جس کے نام پر جاری کرے وہی اس کامالک ہوگا۔شرح المجلۃ  لسلیم رستم  باز میں ہے:"الهدية هي المال الذي يعطى لأحد أو يرسل إليه إكراما له."(الكتاب السابع في الهبة، المادة: 834، 366/1، ط: رشيدية)امداد الفتاوٰی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔"( کتاب الفرائض، عنوان: عدم جریان میراث در وظیفہ سرکاری تنخواہ، 4/343،  ط:  دارالعلوم)احکامِ میت میں ہے:"پینشن جب تک وصول نہ ہوجائے ملک میں داخل نہیں ہوتی، لہٰذا میت کی  پینشن کی جتنی رقم اس کی موت کے بعد وصول ہو وہ ترکہ میں شمار نہ ہوگی، کیوں کہ ترکہ وہ ہوتا ہے جو میت کی وفات کے وقت اس کی ملکیت  میں ہو، اور یہ رقم اس کی وفات تک اس کی ملکیت میں نہیں آئی تھی؛ لہٰذا ترکہ میں جو چار حقوق واجب ہوتے ہیں وہ اس رقم میں واجب نہیں ہوں گے، اور میراث بھی اس میں جاری نہ ہوگی، البتہ حکومت (یا وہ کمپنی جس سے پینشن ملی ہے) جس کو یہ رقم دے دے گی وہی اس کا مالک ہوجائے گا؛ کیوں کہ یہ ایک قسم کا انعام ہے، تنخواہ یا  اجرت نہیں، پس اگر حکومت یا کمپنی  یہ رقم میت کے کسی ایک رشتہ دار کی ملکیت کردے تو وہی اس کا تنہا مالک ہو گا  اور اگر سب وارثوں کے واسطے دے تو سب وارث آپس میں تقسیم کرلیں گے۔۔۔الخ۔"(احکام میت، ص: 135۔136،ط:ادارۃ المعارف )فقط واللہ اعلم
                                                  
عنوان: میراث کی تقسیم
سوال: عورت کی وفات پر شوہر دو بیٹوں، عورت کے والدین اور عورت کے دو بھائی تین بہنوں میں وراثت کیسے تقسیم ہو گی؟
جواب: صورتِ مسئولہ میں مرحومہ کی  میراث کی  تقسیم کا شرعی طریقہ یہ کہ سب سے پہلے مرحومہ کے حقوق متقدمہ یعنی اگر مرحومہ  کے ذمہ کوئی قرض ہو تواسے کل مال سے ادا کرنے کے بعد اور اگر مرحومہ نے کوئی جائز وصیت کی ہوتو اسے باقی مال کے ایک تہائی میں نافذ کرنے کےبعد باقی کل ترکہ منقولہ وغیر منقولہ  کو  24حصوں میں تقسیم کرکے،4حصے مرحومہ کی والدہ کواور4حصے مرحومہ کے والدکواور6حصے مرحومہ کے شوہر کواور 5حصے مرحومہ کے ہرایک بیٹے کوملیں گے،ان کے علاوہ مرحومہ کے بہن بھائیوں کو میراث میں سے حصہ نہیں ملے گا۔صورت تقسیم یہ ہے : میت:( عورت) مسئلہ:12/ 24والدہ والدشوہربیٹابیٹا223544655یعنی فیصد کے اعتبارسے 100میں سے16.666مرحومہ کی والدہ کواور16.666مرحومہ کے والد کواور25فیصد مرحومہ کے شوہر کواور20.833مرحومہ کے ہرایک بیٹے کوملیں گے۔فقط واللہ اعلم
                                                  
عنوان: میراث کی تقسیم/تبرع کے بعد رجوع نہیں
سوال: میرے والد صاحب نے دو نکاح کیے، پہلے نکاح کی صورت میں ہم چھ بہن بھائی ہیں، چار بھائی اور دو بہنیں، دوسرے  نکاح کے بعد کوئی اولاد  نہیں ہوئی،  یعنی ہماری دوسری سوتیلی والدہ  ہیں، ان سے کوئی اولاد نہیں ہے،  والد صاحب کی دوسری شادی تقریباً دس سال تک رہی، پھر والد صاحب کا انتقال 2018ء میں ہوا،انتقال سے پہلے والد صاحب کو کینسر تھا، جس کے علاج کے پیسے بھائیوں نے دو لاکھ قرضہ  لے کر والد صاحب کا علاج کروایا، مگر والد صاحب کا انتقال ہوگیا اس بیماری میں،میری سوتیلی والدہ نے اپنی عدت کا کچھ حصہ میرے والد کے گھر گزارا اور کچھ حصہ اپنے بھائیوں کے یہاں،میرے والد صاحب نے میری سوتیلی ماں کے نام پر جائیداد میں سے کوئی حصہ یا کوئی رقم مختص نہیں کی جیسا کہ عام طور پر دوسری شادی کے وقت سسرال والوں کا اصرار ہوتا ہے، میرے والد صاحب کی کل ملکیت میں 450 میٹرزمین ہے، اس کو فروخت کرنے کے بعد جو رقم حاصل ہو تو اس میں سے میرے بھائیوں کا وہ قرضہ جو والد صاحب کے علاج پر خرچ ہوا، اس کا کیا حکم ہے؟چھ بہن بھائی کا کیا حصہ ہوگا، سوتیلی والدہ کا کیا حصہ ہوگا؟وضاحت: سائل کی والدہ کاسائل کے والد کی زندگی میں انتقال ہوگیا تھا، نیز سائل کے والد کے والدین کا سائل کے والد کی زندگی ہی میں انتقال ہوگیا تھا،نیز سائل اور سائل کے بھائیوں نے دو لاکھ کا قرض لیا تھا،ان کی نیت والد صاحب کے ساتھ تبرع واحسان کی تھی۔
جواب: 1۔ صورتِ مسئولہ میں سائل اور سائل کے بھائیوں نے جو دو لاکھ روپے قرض   والد صاحب کے علاج  پرخرچ کیےتھے وہ  چوں کہ والد صاحب پر تبرع واحسان کے طور پر تھا،  لہذا اس رقم کا مطالبہ نہیں کیا جاسکتا، یہ رقم والد کے ترکہ میں سے منہا نہیں کی  جائے گی۔2۔صورتِ  مسئولہ  میں  سائل کے  مرحوم والد   کی  میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ  کو 80 حصوں  میں تقسیم کرکے10حصے مرحوم کی بیوہ کو، 14 حصے مرحوم کے ہر ایک بیٹے کو اور 7 حصے مرحوم کی ہر ایک بیٹی کو ملیں گے۔میت(والد):80/8بیوہبیٹابیٹابیٹابیٹابیٹی بیٹی17101414141477یعنی فیصد کے اعتبار سے12.5فیصد سائل کے مرحوم والد کی بیوہ کو،17.5فیصد سائل کے مرحوم والد کے ہر ایک بیٹے کو اور 8.75فیصد سائل کے مرحوم والد کی ہر ایک بیٹی کو ملیں گے۔العقود الدریہ میں ہے:"ومنها في أحكام السفل والعلو: ‌المتبرع لا ‌يرجع على غيره كما لو قضى دين غيره بغير أمره."(کتاب الکفالة، ج:1، ص: 288، ط: دار المعرفة)فقط واللہ اعلم
                                                  
عنوان: ترکہ کی تقسیم
سوال: باپ کا انتقال ہوگیا ،52مرلےزمین ہے، ورثاء میں  ایک بیوہ، ایک بیٹا اور 5بہنیں ہیں، ہر ایک کو کتنا حصہ ملے گا؟
جواب: صورتِ مسئولہ میں مرحوم والد کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کا خرچہ ادا کرنے کے بعد، مرحوم کے ذمہ اگرکوئی قرض ہوتو اسے ادا کرنے کے بعد، مرحوم نے اگر کوئی جائز وصیت کی ہوتو اسے باقی ترکہ کے ایک تہائی سے نافذ کرنے کے بعد باقی کل ترکہ منقولہ  وغیر منقولہ کو سات حصوں میں تقسیم کرکے مرحوم کی بیوہ کو ایک حصہ اور باقی  سات حصے مرحوم کےاکلوتے بیٹے کو ملیں گے، جب کہ مرحوم کی بہنوں کومرحوم کی میراث میں سے کچھ نہیں ملے گا۔تقسیم کی صورت یہ ہے:میت:8بیوہبیٹا17یعنی مثلاً 100روپے میں سےبیوہ کو 12.5 روپے اور مرحوم کے بیٹے کو 87.5روپے ملیں گے۔فقط واللہ اعلم
                                                  
عنوان: وصیت کو نافذ کرنے میں تاخیر کرنے کا حکم
سوال: ایک آدمی نے وصیت کی مثلا کہ فلاں مدرسے کو میرے مال سے ایک لاکھ روپے دے دینا لیکن مرحوم نے مال نہیں چھوڑا ہے بلکہ سب کے سب ترکہ مکانات اور دکانوں کی شکل میں ہے اور حال یہ ہے کہ اس وقت دکانوں اور مکانوں کی قیمت بہت کم ہے ،تو ورثاء کہتے ہیں کہ ابھی ان کی قیمت بہت کم ہے لہٰذا کچھ مدت گزر جانے کے بعد جب ویلیو کچھ بڑھ جائے گی تو فروخت کر کے ثلث مال سے وصیت ادا کریں گے۔ اب پوچھنا یہ ہے کہ کیا وصیت کی ادائیگی میں تاخیر کرنا جائز ہے یا نہیں؟ مرحوم کی وصیت کیسے نافذ کریں؟
جواب: صورتِ مسئولہ میں مرحوم نے جوکچھ ترکہ میں چھوڑا ہے مرحوم کا ترکہ ہے،سب سے پہلے تجہیز و تکفین کا خرچ نکالا جائے،اس کے بعد اگر مرحوم نے کسی کا قرض دینا ہوتو وہ اداکیا جائے ،اس کے بعد مرحوم نے بقیہ جو کچھ چھوڑا ہے اس کے  ایک تہائی حصے میں سے اس وصیت کو نافذ کردیا جائے گا،اس کے بعد ورثاء کا حق ہے کہ آپس میں ترکہ تقسیم کریں،لہذا ورثاء کو چاہیے کہ جلد از جلد مرحوم کی وصیت کے مطابق مذکورہ رقم مذکورہ مدرسہ کو دیں تاکہ مرحوم کی روح کو اس کا ثواب پہونچنے لگ جائے، واضح رہے کہ مرحوم نے جو مکانات اور دوکانیں چھوڑی ہیں،وہ بھی مال ہے،ان میں سے کوئی چیز فروخت کرکے وصیت پر عمل کیا جاسکتاہے۔نیز جائیداد کی قمیت کم ہونا وصیت پر عمل میں تاخیر کی شرعی وجہ نہیں بن سکتی جبکہ ورثاء کا حق جائز وصیت پر عمل کرنے کے بعد ہے۔الفقہ الاسلامی و ادلتہ میں ہے:"تنفيذ وصاياه: تنفذ الوصايا من ثلث المال الباقي لامن ثلث أصل المال بعد أداء ‌الحقوق ‌المتقدمة، لقوله تعالى: {من بعد وصية يوصى بها أو دين} [النساء:11/ 4]؛ لأن ما تقدم قد صرف في ضروراته التي لا بد منها، فالباقي هو مال الميت الذي أجاز له الشرع أن يتصرف في ثلثه، ولا تنفذ وصاياه فيما زاد عليه إلا بإجازة الورثة، سواء أكان الموصى له أجنبياً أم وارثاً؛ فإن أجازوا نفذت، وإن أجاز بعضهم دون بعض، نفذت في مقدار حصة المجيز دون غيره. كما لاتنفذ الوصية لوارث مطلقاً إلا بإجازة الورثة، سواء أكانت أقل من الثلث أم أكثر."(الباب السادس: الميراث، الفصل السادس: الحقوق المتعلقة بتركة الميت،ج: 10،ص: 7733، ط: دار الفكر)بدائع الصنائع میں ہے:"فإن قال الموصي أحجوا عنى بثلث مالي، وثلث ماله يبلغ حججا حج عنه حججا كذا روى القدوري في شرحه مختصر الكرخي ......ثم الوصي بالخيار إن شاء أحج عنه الحجج في سنة واحدة، وإن شاء أحج عنه في كل سنة واحدة، والأفضل أن يكون في سنة واحدة؛ لأن فيه تعجيل تنفيذ الوصية، والتعجيل في هذا أفضل من التأخير."(کتاب الحج ،فصل فی سبب وجوب الحج،ج: 2، ص: 223، دار الکتب العلمية)فقط واللہ اعلم
                                                  
عنوان: بیوہ، تین بیٹوں اور ایک بیٹی کے درمیان وراثت تقسیم کرنے کا طریقہ
سوال: ایک شخص کے ورثاء میں بیوہ، تین بیٹے اور ایک بیٹی ہے، میت کے والدین پہلے ہی فوت ہوچکے ہیں، ان کے درمیان وراثت تقسیم کرنے کا طریقہ کیا ہے؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ ادا کرنے کے بعداور میت کے ذمہ اگرکوئی قرض ہوتو اسے ادا کرنے کے بعد،اور میت نے اگر کوئی جائز وصیت کی ہوتو اسے بقیہ ترکہ کے ایک تہائی سے نافذ کرنے کے بعد باقی کل ترکہ منقولہ وغیر منقولہ کو 8 حصوں میں تقسیم کرکے بیوہ کو ایک حصہ، مرحوم کے ہرایک بیٹے کو دو، دو حصےاور مرحوم کی بیٹی کو ایک حصہ ملیں گے۔تقسیم کی صورت یہ ہے:میت:8بیوہبیٹابیٹابیٹابیٹی12221یعنی مثلاً 100روپے میں مرحوم کی بیوہ کو 12.5 روپے، مرحوم کے ہرایک بیٹے کو 25روپے اور مرحوم کی بیٹی کو بھی 12.5 روپے ملیں گے۔فقط واللہ اعلم
                                                  
عنوان: ایک بیٹی اور تین پوتیوں میں میراث کی تقسیم
سوال: ایک بیٹی ہے تین پوتیاں ہے تو بیٹی اور پوتیوں کو میراث میں سے کس کو کیا ملے گا؟
جواب: صورتِ مسئولہ میں اگر مرحوم کا کوئی اور وارث نہیں ہو مثلاً والدین دادادادی اور بیوی کا انتقال مرحوم سے پہلے ہواہو اور مذکورہ پوتیاں شرعی وارث بنتی ہوں،تو مرحوم کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز وتکفین کا خرچہ اداکرنے کے بعد اگر مرحوم کے ذمہ کسی کا قرض ہےتو اس کو اداکرنے کے بعد اگر مرحوم نے کوئی جائز وصیت کی ہے تو اس کو ایک تہائی ترکہ سے نافذ کرنے کے بعد باقی کل ترکہ منقولہ وغیرمنقولہ کو 12 حصوں میں تقسیم کرکے 9 حصے مرحوم کی بیٹی اور ایک ایک حصہ مرحوم کی ہرایک پوتی کو ملے گا۔صورتِ تقسیم یہ ہے:میت:6بعد الرد:4/ 12بیٹیپوتیپوتیپوتی319111یعنی 100 روپے میں سے 75 روپے مرحوم کی بیٹی کو اور 8.333روپے مرحوم کے ہرایک بیٹے کو ملیں گے۔فقط واللہ اعلم
                                                  
عنوان: بیوہ ، تین بیٹوں اور دو بیٹیوں میں میراث کی تقسیم
سوال: 1- شوہرکاانتقال ہوا،بیوہ، تین بیٹوں اور دو بیٹیوں میں وراثت تقسیم کیسے کی جاۓ۔2- بیوہ کی سابقہ شادی سے ایک بیٹامرحوم جب کہ ایک بیٹی حیات ہے، تو کیا ان کا بھی وراثت میں حصہ ہے اگر حصہ ہے تو تقسیم کیسے کی جاۓ جب کہ بیوہ اور اس کامرحوم بیٹا اور بیٹی تینوں اپنے والد کی وراثت کی تقسیم کر چکے ہیں۔ راہ نمائی فرما کر مشکور فرمائیں۔
جواب: صورتِ مسئولہ میں مرحوم شوہرکے میراث کی تقسیم کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیزوتکفین کا خرچہ نکالنےکے بعد،اگرمرحوم کے ذمہ کوئی قرض ہو اس کوادا کرنے کے بعد،اگرمرحوم نے کوئی جائز وصیت کی ہو اس کومابقی مال کے ایک تہائی میں نافذ کرنے ک بعدباقی کل مال کو 64 حصوں میں تقسیم کرکے مرحوم کی بیوہ کو 8 حصے،ہرایک بیٹے کو 14 حصےاور ہرایک بیٹی کو 7 حصے ملیں گے۔صورتِ تقسیم یہ ہے:میت(شوہر): 8/ 64بیوہبیٹابیٹابیٹابیٹیبیٹی17814141477فیصد کے حساب سے مرحوم کی بیوہ کو 12.5فیصد،ہرایک بیٹۓ کو 21.875 فیصد،ہرایک بیٹی کو 10.937فیصد ملےگا۔واضح رہے کہ مذکورہ بالاتقسیم اس وقت ہے جب مرحوم کے والدین میں سے کوئی حیات نہ ہو۔2-صورتِ مسئولہ میں بیوہ کے سابقہ شوہر کی اولاد کا مرحوم کی میراث میں سے کوئی حق وحصہ نہیں ہوگا۔فقط واللہ اعلم
                                                  
عنوان: میراث کی تقسیم
سوال: میں یہ جاننا چاہتا ہوں کہ میرے والد صاحب کی وراثت کس طرح تقسیم ہوگی؟ ہم تین بھائی اور تین بہنیں ہیں۔
جواب: صورتِ مسئولہ میں اگر سائل کے مرحوم والد کے ورثاء میں صرف تین بیٹے اور تین بیٹیاں ہوں اور بیوہ یا والدین میں سے کوئی بھی نہ ہو، توسائل کے  مرحوم والد کی میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ کو9 حصوں میں تقسیم کرکے 2 حصے مرحوم کے ہربیٹے کواور ایک ایک حصہ  مرحوم  کی ہر ایک بیٹی کو ملے گا۔میت:9۔۔۔بیٹابیٹابیٹابیٹیبیٹیبیٹی222111یعنی فیصد کے اعتبار سے 22.22فیصد مرحوم کے ہر ایک بیٹے کواور 11.11فیصد مرحوم کی ہر ایک بیٹی کو ملیں گے۔اگر مرحوم کے ورثاء میں بیوہ یا مرحوم کے والدین میں سے ایک یا دونوں حیات ہوں، تو سوال کو اس سرے نولکھ کردوبارہ  ارسال کریں۔فقط واللہ اعلم
                                                  
عنوان: تقسیم ترکہ بیوہ، بیٹا، بیٹی
سوال: 1200000 بارہ لاکھ روپیہ پانچ بھائیوں تین بہنوں اور ایک والدہ میں تقسیم کیسے ہوگا؟
جواب: صورتِ مسئولہ میں بہن بھائیوں سے مرادمرحوم کےبیٹے اوربیٹیاں ہیں اوروالدہ سے مراداس کی بیوہ ہے تومرحوم کے ترکہ کی تقسیم کاطریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر ان کے ذمہ کوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو104 حصوں میں  تقسیم کرکے13 حصے بیوہ کو، 14 حصے ہرایک بیٹےکو، اور7 حصےہرایک  بیٹی کوملیں گے۔  صورت تقسیم یہ ہے:میت: 8/ 104بیوہ بیٹابیٹابیٹابیٹابیٹابیٹیبیٹیبیٹی17131414141414777یعنی بارہ  لاکھ روپے میں سے150000.001روپے بیوہ کو، 161538.461 روپے ہرایک بیٹے کو اور 11538.461 روپے  ہر ایک بیٹی کوملیں گے۔فقط واللہ اعلم
                                                  
عنوان: میراث کی تقسیم
سوال: غیر شادی شدہ بھائی کی وفات کی وراثت میں چھ بھائیوں اور ایک بہن میں پہلے سے فوت شدہ ایک بھائی اور ایک بہن اور بعد میں فوت شدہ ایک بھائی کا حصہ کیا ہوگا؟ پہلے سے فوت شدہ کا حصہ ہو گا یا نہیں ؟
جواب: صورت مسئولہ میں  جس بھائی اور بہن کا مرحوم کی زندگی میں انتقال ہوا ہے اس کا یا اس کی اولاد کا مرحوم کی جائیداد میں بطورِ وراثت حصہ نہیں، تاہم جس بھائی کا انتقال مرحوم کے انتقال کے بعد ہوا ہے اس کا حصہ اس کے ورثا میں تقسیم ہوگا۔اگر مرحوم کے انتقال کے وقت صرف پانچ بھائی تھے تو مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعد کل ترکہ میں سے 20 فیصد ہر ایک  بھائی کو ملے گا  اور جس بھائی کا بعد میں انتقال ہوا ہے اس کا حصہ اس کے ورثاء میں تقسیم ہوگا۔فقط واللہ اعلم
                                                  
عنوان: ایک بیوہ اور ایک بیٹی کے درمیان ترکہ کی تقسیم (مسئلہ رد)
سوال: میت نے وارثین میں صرف ایک بیٹی اور بیوہ کو چھوڑا ہے،سوال یہ ہے کہ شرعی اعتبار سے میت کے مال میں سے کس کو کتنا حصہ ملے گا؟ سہل ترین انداز میں تشفی بخش جواب دے کر ممنون و مشکور ہوں۔
جواب: صورتِ مسئولہ میں اگر میت کے ورثا میں صرف ایک بیوہ اور ایک بیٹی ہے اور اس کے علاوہ مرحوم کے بیٹے، پوتے، والد، دادا، بھائی، بھتیجے، ، چچا، چچا زاد بھائی وغیرہ  میں سے کوئی بھی موجود نہیں ہے تو اس صورت میں مرحوم کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد میں سے مرحوم کی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اس کی ادائیگی کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد بقیہ کل جائیداد منقولہ و غیر منقولہ کو ۸ حصوں میں تقسیم کر کے اس میں سے  ایک  حصہ مرحوم کی بیوہ کو اور باقی ۷ حصے مرحوم کی اکلوتی بیٹی کو ملیں گے۔فیصد کے اعتبار سے %100 میں سے %12.5 مرحوم کی بیوہ کو اور %87.5 مرحوم کی اکلوتی بیٹی کو ملے گا۔الفتاوى الهندية (6/ 469) :’’ وإن كان في المسألة من لا يرد عليه وهو الزوج والزوجة فإن كان جنسا واحدا فأعط فرض من لا يرد عليه من أقل مخارجه ثم اقسم الباقي على عدد من يرد عليه إن استقام كزوج وثلاث بنات أعط الزوج فرضه الربع من أربعة والباقي للبنات، وهو ثلاثة تصح عليهن ‘‘۔فقط واللہ اعلم
                                                  
عنوان: اکلوتی بیٹی کا میراث میں حصہ
سوال: اکیلی بیٹی کو وراثت میں کتنا حصہ ملے گا؟
جواب: اگر مرحوم کی اولاد میں صرف ایک بیٹی ہے،بیٹا وغیرہ کوئی نہیں تو مرحوم کے ترکہ کا آدھا حصہ اس کی اکلوتی بیٹی کو ملے گا،باقی تر کہ کی مکمل تقسیم  معلوم کرنےکے لیے مرحوم کے تمام ورثاء تفصیل کے ساتھ تحریر کرکے سوال دوبارہ ارسال کریں۔فتاوی ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين."(کتاب الفرائض،ج6،ص448،ط؛دار الفکر)فقط واللہ اعلم
                                                  
عنوان: بیوہ، تین بیٹوں اور ایک بیٹی میں میراث کی تقسیم
سوال: جناب والد  صاحب کی وفات کے بعد ایک مکان تھا جو کہ ہم سب نے رضا مندی سے ۲۵ لاکھ روپپے میں بیچ دیا ۔ہماری ماں ہے، ہم ۳ بھائی ہیں اور ایک شادی شدہ بہن ہے ۔ بس صرف اتنا بتا دیں کہ ان پیسوں میں بہن کا حصہ کتناہوا؟
جواب: صورت مسئولہ میں مرحوم والد کے تجہیز و تکفین کے اخراجات ادا کرنے کے بعد، اگر مرحوم پر کوئی قرض ہو تو وہ ادا کرنے کے بعد ، اگر نے کوئی جائز وصیت کی ہو تو ایک تہائی مال میں وصیت نافذ کرنے کے بعد باقی مال کو  8 حصوں میں تقسیم کیا جائے گا،ا س میں سے مرحوم کی بیوی کو 1 حصہ، ہر بیٹے کو 2 حصے اور بیٹی کو 1 حصہ ملے گا۔میت:8بیوہبیٹابیٹابیٹابیٹی12221یعنی 25 لاکھ میں سے 312500 روپے، ہر بیٹے کو 625000 روپے اور بیٹی کو 312500 روپے ملیں گے۔فقط واللہ اعلم
                                                  
عنوان: شوہر بیٹی والد والدہ میں میراث کی تقسیم
سوال: مرحومہ کی ایک بیٹی، شوہر،والد، والدہ، پانچ بھائی اور چار بہنیں ہیں اس کی میراث تقسیم کرنے کے لیے رہنمائی فرمادیں۔ اس کے استعمال کے کپڑے سب کی رضامندی سے ایصالِ ثواب کی نیت سے دے سکتے ہیں؟  اور  جو کچھ گھر میں استعمال ہو رہی ہیں چیزیں مثلاً برتن وغیرہ اُن کا کیا کیا جائے؟
جواب: صور تِ  مسئولہ میں مرحومہ کی میراث کی تقسیم کا شرعی طریقہ یہ ہے کہ اگرمرحومہ  کے ذمہ کوئی قرض ہو  تو اسے ادا کرنے کے بعد ،مرحومہ نے جو جائز وصیت کی ہے اسے ایک تہائی ترکہ میں سے نافذ کرنے کے بعد، باقیکل جائیداد منقولہ و غیر منقولہ کو  (13) حصوں میں تقسیم کرکے 3 حصے مرحومہ کے شوہر کو، اور 6 حصے بیٹی  کو، اور2 حصے والد کو، اور دو حصے والدہ کو  ملیں گے۔صورتِ  تقسیم یہ ہے :میت:12عول 13شوہربیٹیوالدوالدہبھائیبھائیبھائیبھائیبھائیبہنبہنبہنبہن3622محروم100 روپے میں سے شوہر کو 23.07روپے،بیٹی کو 46.15روپے،والد اور والدہ میں سے ہر ایک کو 15.38روپے  ملیں گے اور مرحومہ کے تمام بھائی بہن محروم ہو ں گے ۔ انسان کی  وفات کے ساتھ اس کی تمام مملوکہ اشیاء یعنی سونا، چاندی، نقدی، کپڑے، چپل وغیرہ ترکہ بن جاتا ہے، لہذا مرحومہ کے کپڑے  وغیرہ بھی دیگر مالِ متروکہ کی طرح تقسیم ہوں گے۔لہذا مرحومہ کے ترکہ کے سامان کو ایصال ثواب    کی نیت  سے دینے کے لئے  دیگر بالغ ورثاء  اجازت ضروری ہے اگر بالغ ورثاء اجازت دے بھی دیں  تو بھی نابالغ بچے کا حصہ پورا دیا جائے گا، اس کی اجازت ابھی معتبر نہیں ہے۔فتاوی شامی میں ہے:"(و) كونه (غير وارث) وقت الموت...وروي في السنن مسندا إلى أبي أمامة - رضي الله تعالى عنه - قال: سمعت رسول الله - صلى الله عليه وسلم - يقول «إن الله أعطى كل ذي حق حقه فلا وصية لوارث» وأخرجه الترمذي وابن ماجه."(كتاب الوصايا، ج:6، ص:646، ط:ايج ايم سعيد)فتاوی ہندیہ میں ہے:"الترکة تتعلق بها حقوق اربعة جهاز المیت ودفنه و الدین و الوصیة ."(كتاب الفرائض، ج:6، ص:447، ط:مکتبه حقانیة) فقط والله أعلم
                                                  
عنوان: شوہر کہتاہے کہ زندگی میں ساری جائیداد میری ہے اور موت کے بعد بیوی کی ہوگی
سوال: میری شادی کو 38 سال ہوچکے ہیں،ہماری کوئی اولاد نہیں ہے،مجھے شادی میں میرے والدین نے مکان اور دیگر سامان جہیز میں دیاتھا، میرے شوہر نے میری اجازت سے وہ مکان بیچ کر میرے لیے اس کی رقم سے دوسرا مکان میرے نام پرلیا، جس میں ابھی میری رہائش ہے،اب میرے تین سوال ہیں:1۔یہ مکان جو شوہر نے میرے لیے میرے نام پر خریدامیرے مکان کو بیچ کر یہ کس کی ملکیت ہے؟2۔میرے شوہر کے پاس کے جتنی جائیداد ہے وہ  ہم دونوں زندگی میں آپس  میں تقسیم کرسکتے ہیں یانہیں؟3۔شوہر کہتاہے کہ میری زندگی میں میری ساری جائیداد میری ہے، میں مرجاؤں تو پھر سب تمہاری ہوگی، اور اگر  تم پہلے مرگئی تو پھر سب جائیداد میری ہوگی، کیاشرعًا اس طرح کرناجائز ہوگا؟ اگر شوہر زندگی میں تقسیم نہیں کرتے توپھر وراثت کے کیااصول ہوں گے؟
جواب: 1۔صورتِ مسئولہ میں جب سائلہ کے شوہر نے سائلہ کامکان اُس کی اجازت سے بیچ کر اُس کی رقم سے سائلہ کے لیے دوسرامکان خریداتواب  یہ دوسرا مکان سائلہ کی ملکیت ہے۔2۔زندگی میں انسان اپنی جائیداد کامالک ہوتاہے، اس کواس میں ہرقسم کے جائز تصرف کااختیار حاصل ہوتاہے، لہٰذا سائلہ کاشوہر اگراپنی خوشی سے اپنی زندگی میں اپنی جائیداد اپنے اور اپنی بیوی کے درمیان تقسیم کرناچاہے تو کرسکتاہے۔3۔سائلہ کے شوہر کایہ کہناکہ " میری زندگی میں میری ساری جائیداد میری ہے، میں مرجاؤں تو پھر سب تمہاری ہوگی، اور اگر  تم پہلے مرگئی تو پھر سب جائیداد میری ہوگی" درست نہیں ہے، سائلہ اوراس کے شوہر میں سے ہر ایک اپنی زندگی میں اپنی جائیداد کامالک ہے ،البتہ دونوں میں سے کسی ایک کی موت کی صورت میں اس کی کل جائیداد دوسرے کو نہیں ملے گی ، بلکہ مرنے والے کے موت کے وقت اس کے جتنے شرعی ورثاء ہوں گے وہ سب اس کی جائیداد میں اپنے اپنے شرعی حصوں کے مطابق حق دار ہوں گے۔فتح القدیر میں ہے:"ومنها شرط النفاذ وهو الملك والولاية، حتى إذا ‌باع ‌ملك ‌غيره توقف النفاذ على الإجازة ممن له الولاية."(كتاب البيوع، 248/6، ط: دارالفکر)بدائع الصنائع  میں ہے :"للمالك أن یتصرف فی ملكه أي تصرف شاء."(کتاب الدعویٰ، 264/6، ط: سعید)فتاوٰی ہندیہ میں ہے:"ثم يقسم الباقي بين الورثة على سهام الميراث."(كتاب الفرائض، 447/6، ط: رشيدية)فقط واللہ اعلم
                                                  
عنوان: ترکہ کی تقسیم
سوال: میرے والد صاحب وفات کے بعد جو مال چھوڑ گئے  ہیں ان میں ایک عدد چھ مرلہ مکان اور ایک عدد آٹھ مرلہ مکان شامل ہے ۔ میرے دادا نے اپنی زندگی میں (جب کہ والد محترم بھی حیات تھے)آٹھ مرلہ مکان میرے نام کر دیا تھا ،  جب دادا  کی وفات ہوئی تو میرے والد کی بہنیں اپنا حصہ مانگنے آئیں،  ابھی اس کا فیصلہ نہیں ہوا تھا کہ میرے والد کی وفات ہوگئی،  اور مجھے وصیت کی کہ اپنی خالاؤں  کا حق ادا کر دینا، چھ مرلہ گھر پر میں نے اپنی کمائی سے 15 لاکھ خرچ کئے جس سے گھر قابل استعمال بنا اور پھر میں نے 50 لاکھ کے عوض بیچ دیا۔اب میں چاہتا ہوں کہ اپنی پھوپھیوں کا حق ادا کردوں لہذا رہنمائی فرمائیں کہ آیا آٹھ مرلہ مکان میں جو کہ میرے نام منسوب ہے ان کا حصہ نکلتا ہے؟  اور موجودہ حصے کس طرح ادا کیے جائیں گے؟ میرے دادا کی  اولاد میں ایک بیٹا (میرےوالد)اور تین بیٹیاں شامل ہیں۔ تفصیلی جواب عطا فرمائیں۔
جواب: واضح رہے کہ شریعت میں کسی کے محض نام پر جائیداد کرنے سے ملکیت منتقل نہیں ہوتی جب تک کہ اس جائیداد کا مکمل  قبضہ اور دیگر اختیارات نہ دے دیے جائیں،  صورت مسئولہ  اگر سائل کے مرحوم دادا نے اپنی زندگی میں مذکورہ 8 مرلہ مکان قبضہ اور اختیارات کے ساتھ  سائل کو دے دیا تھا اور سائل نے اس پر قبضہ کر لیا تھا یہ مکان سائل کا ہے اور اس میں باقی ورثاء کا کوئی حق نہیں ہے، اور اگر سائل کے داد ا نے  مذکورہ مکان صرف سائل کے نام پر کر دیا تھا  اور باقی قبضہ اور دیگر اختیارات نہیں دئے تھے،  تو ایسی صورت میں یہ مکان مرحوم دادا کے ورثاء میں تقسیم کیا جائے گا-صورتِ  مسئولہ میں سائل کے مرحوم دادا  کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد  باقی  جائیداد منقولہ وغیر منقولہ کو5 حصوں میں تقسیم کر کے مرحوم کے بیٹے کودو  حصے اور مرحوم کے ہر بیٹی کو  ایک ایک حصہ ملےگا۔صورت تقسیم یہ ہے:میت :  5بیٹابیٹیبیٹیبیٹی2111فیصد کے اعتبار سے40  فیصد مرحوم داد اکےفوت شدہ  بیٹے کا حصہ ہوگا جو ان کی اولاد میں تقسیم کی جائے گا   اور 20   20 فیصد مرحوم کے ہر ایک  بیٹی  کو ملے گا۔جہاں تک چھے مرلہ مکان کا تعلق ہے تو یہ مکان اگر سائل کے والد مرحوم کی ذاتی ملکیت تھا، دادا کا نہیں تھا، تو یہ چھ مرلہ مکان سائل کے والد کے ورثاء میں ان کے حصص کے مطابق تقسیم ہوگا، تقسیم سے قبل سائل اس مکان کی تعمیر پر لگائے ہوئے اپنے پندرہ لاکھ روپے لینے کا حق رکھتا ہے۔فتاویٰ ہندیہ میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض."(کتاب الهبة، الباب الأول تفسير الهبة وركنها وشرائطها وأنواعها وحكمها، 4/374،ط:دار الفکر)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره۔"(کتاب الشرکة ،ج:2،ص:301،ط:رشیدیه)درر الحكام میں ہے:"(إذا عمر أحد الشريكين الملك المشترك بإذن الآخر وصرف من ماله قدرا معروفا فله الرجوع على شريكه بحصته أي أن يأخذ من شريكه مقدار ما أصاب حصته من المصرف)...إذا عمر أحد الشريكين المال المشترك بدون إذن شريكه على أن يكون ما عمره لنفسه فتكون التعميرات المذكورة ملكا له وللشريك الذي بنى وأنشأ أن يرفع ما عمره من المرمة الغير المستهلكة. انظر شرح المادة (529) ما لم يكن رفعها مضرا بالأرض ففي هذا الحال يمنع من رفعها."(كتاب العاشر الشركات، الباب الخامس في بيان النفقات المشتركة، الصل لأول في تعمير الأاموال المشتركة، المادة: 1309، 3/ 314، ط: دار الحيل)فقط واللہ اعلم
                                                  
عنوان: زندگی میں میراث تقسیم کرنا اوربیٹے کی میراث سے ملنے والے حصہ سے بہو کو محروم کرنا
سوال: 1- میرے پاس جو مکان، دکان اور زیور ہے اسے میں اپنے دو بیٹے اور ایک بیٹی میں تقسیم کرنا چاہتی ہوں، اس کا شرعاً کیا حکم ہے؟2- میرا بڑا بیٹا اور بیٹی باہر (ملک)رہتے ہیں ،(میں نے)چھوٹے بیٹے کی فیملی کو رہنے کے لیے نیچے کا گھر دیا ہے،میرے مرنےکے بعد میرے چھوٹے بیٹے کو جو حصہ ملے گا،میں چاہتی ہوں کہ میرے بعد یا خدانخواستہ میرے چھوٹے بیٹے کوکچھ ہو جاتا ہے تو میری چھوٹی بہو کو اس میں کچھ نہ ملے اور اس کے بچوں کو وہ حصہ چلا جائے،اگر اس وقت بچے 18 سال سے کم ہو تو میرے بڑابیٹا یا بیٹی اس حصہ کے سرپرست ہوں،یہ سب میں اس لیے کرنا چاہتی ہوں کہ میرے چھوٹی بہو سے اختلافات ہیں، تو کیا یہ میں اپنی وصیت میں لکھوا سکتی ہوں؟
جواب: 1-واضح رہے کہ زندگی میں اولاد کے درمیان  جائیداد تقسیم کرنا یا ان میں سے کسی کو اس کاحصہ دینا میراث نہیں کہلاتا، بلکہ یہ ہبہ (گفٹ) ہے، اور اس پر ہبہ کے احکام لاگو ہوتے ہیں، میراث  میت کا ترکہ ہوتاہے جو آدمی کی موت کے بعد  ہی تقسیم کیا جاتاہے۔لہذا صورت ِ مسئولہ میں سائلہ کو چاہیے  کہ وہ اپنی جائیداد میں سے اپنے لیے بقدرِ ضرورت رکھنے کے بعد جو حصہ اولاد میں تقسیم کرنا چاہے وہ  سب اولاد میں برابر برابر تقسیم کرلے، یعنی جتنا بیٹے کو دے اتنا بیٹی کو بھی دے،البتہ کسی ایک کو اس کی دین داری ،خدمت  یاضرورت  کی بنیاد پر کچھ زیادہ بھی دیا جاسکتاہے۔2-صورتِ مسئولہ میں سائلہ کے بیٹے کی میراث میں اس کی بیوی کا بھی حق ہوگا، اگر وہ اس وقت زندہ ہوگی،لہذا  سائلہ کا ایسی وصیت کرنا جس میں کسی ہونے والے  وارث کو اس کے شرعی حصے سے محروم رکھا جائے درست نہیں ہے۔نوٹ: یہ جواب اس صورت میں ہے جب مکان اور دکان دونوں سائلہ  کی ذاتی ملکیت ہو، اور اگر ذاتی نہ ہو بلکہ شوہر کے ترکہ کی ہو تو پھر جواب الگ ہوگا، صحیح وضاحت دینے کے بعد دوبارہ جواب دیا جائے گا۔فتاوی شامی میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك.... لا بأس به إذا لم يقصدبه الإضرار وإن قصد به الإضرار سوى بينهم يعطي الابنة مثل ما يعطي الابن."(کتاب الوقف، مطلب فی المصادقۃ  علی النظر، ج:4، ص:444، ط:سعید)وفیہ ایضاً:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(قوله: وعلیه الفتوی) أي قول أبي یوسف من أن التنصیف بین الذکر والأنثی أفضل من التثلیث الذي هو قول محمد رملي."(کتاب الہبۃ، ج:5، ص:696، ط:سعید)مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين".(مشكاة المصابيح،باب الغصب والعاریة، ج:1، ص:254، ط: قدیمی)ترجمہ: "حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وفیہ ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث، ج:1، ص:266، ط: قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فقط واللہ اعلم
                                                  
عنوان: ایک بیوہ، چھ بیٹیاں، ایک بھائی ، ایک بہن کے درمیان ترکہ کی تقسیم
سوال: میرے نانا ابو کا انتقال ہوا ہے،  پیچھے ان کے 6 بیٹیاں ایک بیوہ عمر سال70 اور ایک بھائی اور ایک بہن ہے تو وراثت کی تقسیم بتا دیں۔
جواب: صورتِ مسئولہ میں سائل کے مرحوم نانا کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 144 میں تقسیم کریں، 18 حصے بیوہ کو، 16،16 حصے ہر بیٹی کو، 20 حصے بھائی کو اور 10 حصے بہن کو ملیں گے۔ صورتِ تقسیم یہ ہے:میت:144/24بیوہبیٹیبیٹیبیٹیبیٹیبیٹیبیٹیبھائیبہن3165181616161616162010یعنی فیصد کے اعتبار  سے %12.5 بیوہ کو، %11.11   ہر بیٹی کو، % 13.88 بھائی کو اور %6.9 بہن کو ملےگا۔فقط واللہ اعلم
                                                  
عنوان: والدین، دو بیٹے اور چار بیٹیوں میں میراث کی تقسیم
سوال: مرحوم کی والدہ، مرحوم کے  والد، دو بیٹے اور چار بیٹیوں میں وراثت کی تقسیم کیسے ہوگی؟
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو12 حصوں میں تقسیم کر کے 2 حصے والد کو، 2 حصے والدہ کو، 2 حصے ہر بیٹے کو اور 1 حصہ ہر بیٹی کو ملے گا۔صورت تقسیم یہ ہے :میت : 6 / 12والدوالدہبیٹابیٹابیٹیبیٹیبیٹیبیٹی11422221111فیصد کے تناسب سے 16.66% مرحوم کے والد کو، 16.66%  اس کی والدہ کو، 16.66% اس کے ہر بیٹے کو اور 8.33% اس کی ہر بیٹی کو ملےگا۔نوٹ : یہ تقسیم اس صورت میں ہے جب مرحوم کے انتقال کے وقت اس کی بیوی حیات نہ ہو۔اور اگر سوال کا مقصد یہ ہے کہ کوئی شخص اپنی  زندگی ہی میں اپنی جائیداد اپنی اولاد کے درمیان تقسیم کرنا چاہے تو  اس کا طریقہ یہ ہے کہ اپنے  لیے جتنا حصہ رکھنا چاہے  رکھ لے کہ خدانخواستہ شدید ضرورت کے وقت محتاجی نہ ہو اوربیوی کے لیے کم از کم جائیداد کا آٹھواں حصہ رکھے، اس کے بعد  باقی کل جائیداد کو تمام اولاد (بیٹے اور بیٹیوں) میں برابر برابر تقسیم کردے، بلا وجہ کسی کو  کم اور کسی کو زیادہ نہ دے اور نہ ہی بیٹے اور بیٹیوں میں کسی قسم کا فرق کرے، تقسیم کر کے ہر ایک کو اس کے حصے پر مکمل قبضہ اور تصرف کا اختیار بھی دے دے۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی زیادہ شرافت و دین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔فتاوی ہندیہ میں ہے :"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة، الباب السادس في الهبة للصغير، ج4 ص391، رشيدية)فقط واللہ اعلم
                                                  
عنوان: ترکہ سے حاصل شدہ منافع کا حکم
سوال: ہم گیارہ بھائی ہیں، ان میں سے ایک بھائی کو ان دس  بھائیوں نے بغیر  تقسیم کئے اور کچھ دیے بغیر گھر سے نکال دیا،اوران گیارہ بھائیوں کا ایک ہی کاروبار ہے  ،اس ایک بھائی کو چار سال ہواگھر سے نکال دیا، اب جن دس بھائیوں نے اجتماعی کاروبار سے جائیداد بنائی ہے،  انہوں نے اب اس گیارہویں بھائی کو واپس بلایا ،اب ان چار سالوں میں جو جائیداد بنائی ہیں دس بھائیوں نے اجتماعی کاروبار سے ان میں سے گیارواں بھائی کا حصہ ہے یا نہیں ؟وضاحت:کاروبار والد کا ہے ،گھر بھی والد کا ہے ،سب ایک ساتھ رہتے تھے اور اس بھائی کو بھی کچھ نہیں دیا۔
جواب: صورتِ مسئولہ میں سائل کے  گیارہویں  بھائی  اوران کے علاوہ دیگرورثاء (مرحوم والدکے والدین ،بیوہ اوربیٹیاں) مرحوم والدکے کاروباراس کے منافع میں حق دارہیں،لہذامرحوم والدکےانتقال کےبعدان کےگھر،کاروبار،اوراس کاروبارسےجومنافع ہوا،اورمنافع سےجوجائیدادبنائی گئی ہیں وہ  سب ترکہ میں شامل ہوکرگیارہویں بھائی سمیت باقی ورثاءمیں شریعت کےضابطےکےمطابق تقسیم ہوگا۔شرح مجلہ احکام عدلیہ میں ہے:"(المادة 1073) - (تقسيم حاصلات الأموال المشتركة في شركة الملك بين أصحابهم بنسبة حصصهم."( الكتاب العاشر الشركات  الباب الأول في بيان شركة الملك ويحتوي على ثلاثة فصول  (الفصل الثاني) في بيان كيفية التصرف في الأعيان المشتركة  (المادة 1073) ج:1، ص: 477، ط:رشيدية كوئته)مجلة الاحكام العدلیۃ میں ہے:"(المادة 97). ليس لأحد أن يأخذ مال غيره بلا سبب شرعي، ولو أخذه ولو على ظن أنه ملكه وجب عليه رده عيناً إن كان قائماً و إلا فيضمن قيمته إن كان قيمياً، و مثله إن كان مثليا."(المقالة الثانية في بيان القواعدالكلية الفقهية،ج: 1ص :51،ط:رشيدية كوئته )فقط والله أعلم
                                                  
عنوان: بیوہ ،والدین ،اور تین بیٹوں کے درمیان ترکہ کی تقسیم
سوال: میرے بیٹے کا انتقال ہوا،اس کے ورثاء میں بیوہ ،والد،والدہ ،تین بچے ہیں۔ہر ایک کا شرعی حصے کی رہمنائی فرمائیں؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچ ادا کرنے کے بعد ،اگر مرحوم پرکوئی  قرض ہوتو اس کو ادا کرنے کے بعد ،اور اگر مرحوم نے کوئی جائز وصیت کی ہوتو اس کوباقی ترکہ کے ایک تہائی میں سے   ادا کرنے کے بعد باقی ترکہ منقولہ و غیر منقولہ کو 72حصوں میں تقسیم کرکے 9حصے بیوہ کو ،12،12حصے والدین میں سے ہر ایک کو ،اور13، 13حصے ہر ایک بیٹے کو ملیں گے۔میت: 24/ 72بیوہ والدوالدہبیٹابیٹابیٹا3441391212131313فیصد کے اعتبار سے 100روپے میں سے 12.5روپے بیوہ کو ،16.666روپے والدین میں سے ہر ایک کو،18.088روپے ہر ایک بیٹے کو ملیں گے۔فقط واللہ اعلم
                                                  
عنوان: میراث میں بینک کی کمائی کا حکم
سوال: میرے والد صاحب کا ایک سال پہلے انتقال ہو گیا ہے،میرے والد پیشے کے اعتبار سے وکیل تھے اور ان کی وکالت زیادہ تر بینک کے ساتھ منسلک تھی اور وہ مختلف بینک کے ساتھ کام کرتے تھے۔ بینک کا وکیل ہونے کی حیثیت سے درج ذیل کام ان کے ذمہ تھے ۔ ۔ ۔ 1۔ جب بھی کوئی شخص بینک سے قرض لینے کے لیے آتا تھا تو اس کے لیے قانونی کارروائی مکمل کرنا۔2۔ جب بھی کوئی شخص لیا ہوا قرض بینک کو وقت پر ادا نہیں کرتا تھا تو اس کے خلاف قانونی کارروائی مکمل کرکے اس کی گروی رکھی ہوئی جائیداد کو بیچ کر بینک کی ادائیگی مکمل کرنا۔3۔ بینک کے عدالتوں سے متعلقہ تمام قانونی کام کو سر انجام دینا۔ ان تمام ذمہ داریوں کے لیے بینک میرے والد صاحب کو مقرر کردہ فیس ادا کرتا تھا ۔ والد صاحب کی وفات کے بعد ان کے وارثان میں ہم تین بہن بھائی اور میری والدہ ہیں، ہم تینوں بہن بھائی شادی شدہ ہیں اور اپنا کاروبار کرتے ہیں۔ سوال میرا یہ ہے کہ بینک سے حاصل شدہ آمدنی کے بارے میں کیا حکم ہے ؟میرے والد صاحب نے وراثت میں خاندانی وراثتی زمین کے علاوہ ایک گھر چھوڑا ہے جو خالصۃ بینک سے حاصل شدہ آمدنی سے تعمیر کیا تھا اس کے بارے میں ہمارے لیے اب کیا حکم ہے؟ گھر کا کل رقبہ 20 مرلہ ہے جس میں سے 5 مرلے کی جگہ کی ادائیگی والد صاحب نے اپنی پرانی آمدن سے کی تھی جبکہ باقی15 مرلہ کی ادائیگی خالصتا بینک کی آمدن سے کی ہے اور گھر کی مکمل تعمیر بھی بینک کی آمدن سے ہوئی ہے اور اس کے علاوہ گھر کی تعمیر کے لئے بینک سے قرضہ بھی لیا تھا جو بعد میں مکمل ادا کر دیا گیا اب اس گھر اور اس کی زمین کی ہمارے لئے کیا شرعی حیثیت ہے؟ اور گھر کرائے پر دے کر اس سے حاصل ہونے والی آمدنی کی ہمارے لیے کیا حیثیت ہے؟ برائے مہربانی رہنمائی فرما دیں ۔
جواب: واضح رہے کہ بینک ایک سودی ادارہ ہے جو اپنے تمام تر معاملات سود کے ذریعہ کرتا ہے اوراپنے ملازمین کو تنخواہ  بینک میں جمع شدہ رقوم کے ذریعہ ہی دیتا ہے اور بینک کے کسی بھی شعبہ میں ملازمت   سودی معاملات میں تعاون ہے جوکہ جائز نہیں ؛لہذا بینک کی آمدنی حلال نہیں بلکہ ناجائز ہے ؛لہذا صورت ِ مسئولہ میں  سائل کے مرحوم والد جو بینک کے لیے قانونی کارروائی  کرتے تھے اور اس پر بینک ان کو فیس دیا کرتا تھا تو سائل کے والد کی کمائی شرعا حلال نہیں تھی اور اس رقم سے سائل کے والد نے  جو پراپرٹی بنائی وہ بھی شرعا  حلال نہیں،اتنی  حلال  رقم شرعاً ان پر صدقہ کرنا واجب تھا  ،سائل کے  والد کااب  چوں کہ انتقال ہوچکا ہے اور انہوں نے اپنی زندگی میں اتنی رقم صدقہ نہیں کی  تو  اب ان کے ورثاء پر اتنی حلال رقم (جتنی رقم سے والد نے بینک کی حرام  رقم سے پراپرٹی خریدی) اگر بلا نیت ثواب غرباء اور فقراء میں صدقہ کردیں گے تو اس پراپرٹی کا استعمال کرنا اور اسے ورثاء کے درمیان تقسیم کرنا جائز ہوگا ،اسی طرح  گھر جو کرایہ پر دیا گیا تھا اس کا کرایہ بھی حلال نہیں ،تاہم اس کرایہ والے گھر کے آئندہ استعمال کے جائز ہونے کا بھی وہی طریقہ ہے جو اوپر پراپرٹی والے مسئلہ میں بیان ہوا ،البتہ خاندانی  وراثتی زمین اور دوسرے گھر میں 5مرلے کی زمین جو والد نے اپنی پہلی کمائی سے خریدی  اگر وہ حلال تھی تووہ  تمام ورثاء کے درمیان ان کے شرعی حصوں کے بقدر قابل تقسیم ہے ۔فتاوی شامی میں ہے :"وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة ۔ (قوله وسنحققه ثمة) أي في كتاب الحظر والإباحة. قال هناك بعد ذكره ما هنا لكن في المجتبى: مات وكسبه حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل"(کتاب البیوع،باب البیع الفاسد،ج:۵،ص:۹۹،سعید)وفيه أيضاّ:"‌‌[مطلب إذا اكتسب حراما ثم اشترى فهو على خمسة أوجه](قوله اكتسب حراما إلخ) توضيح المسألة ما في التتارخانية حيث قال: رجل ‌اكتسب ‌مالا ‌من ‌حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اه".(کتاب البیوع،باب المتفرقات،ج:۵،ص:۲۳۵،سعید)فقط واللہ اعلم
                                                  
عنوان: ورثاء میں صرف ایک بھائی ہو تو ترکہ کی تقسیم
سوال: زید فوت ہوا اس کا ایک بھائی زندہ ہے اور ایک فوت شدہ بھائی اور تین فوت شدہ بہنوں کی اولاد موجود ہے، تو ان کے درمیان زید کے ترکہ کی تقسیم کس طرح ہوگی؟
جواب: صورت مسئولہ میں اگر زید کے انتقال کے وقت اس کے والدین، دادا، بیوی بچے کوئی ایک بھی نہیں ہیں اور زندہ بھائی کے علاوہ کوئی اور بھائی بہن بھی نہیں  تو زید کا کل ترکہ زید کے زندہ بھائی کو ملے گا، زندہ بھائی کی موجودگی میں مرحوم بھائی اور بہنوں کی اولاد شرعاً زید کے ترکہ میں حصہ دار نہیں ہے، تاہم  اگر زید کازندہ بھائی اپنے حصے کے ترکہ میں سے اپنے مرحوم بھائی بہن کے اولاد کو خوشی  کے ساتھ کچھ دینا چاہے تو باعث ثواب ہے۔الدرالمختار  میں ہے:"(يحوز العصبة بنفسه وهو كل ذكر) فالأنثى لا تكون عصبة بنفسها بل بغيرها أو مع غيرها (لم يدخل في نسبته إلى الميت أنثى) فإن دخلت لم يكن عصبة كولد الأم فإنه ذو فرض وكأبي الأم وابن البنت فإنهما من ذوي الأرحام (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى".وفي حاشيته لابن عابدين:"(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع، فيقدم جزؤه كالابن وابنه على أصله كالأب وأبيه ويقدم أصله على جزء أبيه كالإخوة لغير أم وأبنائهم، ويقدم جزء أبيه على جزء جده كالأعمام لغير أم وأبنائهم وبعد الترجيح بالجهة إذا تعدد أهل تلك الجهة اعتبر الترجيح بالقرابة، فيقدم الابن على ابنه والأب على أبيه والأخ على ابنه لقرب الدرجة، وبعد اتحاد الجهة والقرابة يعتبر الترجيح بالقوة، فيقدم الأخ الشقيق على الأخ لأب، وكذا أبناؤهم، وكل ذلك مستفاد من كلام المصنف، وصرح به العلامة الجعبري حيث قال:"فبالجهة التقديم ثم بقربه ... وبعدهما التقديم بالقوة اجعلا."(کتاب الفرائض، فصل فی العصبات، ج:6،ص:774،ط:سعید)فقط والله أعلم
                                                  
عنوان: ترکہ کے گھر کو کرائے پر جاری رکھتے ہوئے ورثاء میں کرائے کی تقسیم
سوال: آپ کا جواب(144402100071) موصول ہوچکا ہے، جیسا کہ سوال میں لکھا تھا کہ گھر کا پورشن ہم نے اپنی ایک بہن کو کرائے پر دیا ہوا ہے، تو اس کرائے کو آپس میں تقسیم کرتے وقت اس بہن کا بھی حصہ ہوگا یا نہیں؟
جواب: واضح رہے کہ کسی شخص کے انتقال کے بعد اس کی متروکہ جائیداد  میں اس کے تمام ورثاء اپنے اپنے شرعی حصوں کے تناسب سے شریک ہوتے ہیں، اور اگر ترکہ کی  جائیداد کرایہ پر دی ہوئی ہو اور  ورثاء نے باہمی رضامندی سے کرایہ پر اس کو باقی رکھا ہو تو اب اس کے کرایہ میں تمام ورثاء اپنے اپنے شرعی حصوں کے تناسب سے شریک ہوں گے، لہٰذا صورتِ مسئولہ میں اگر تمام ورثاء باہمی رضامندی سے اس پورشن کو کرائے پر رکھنے پر راضی ہیں تو سائل کی بہن جو اس پورشن میں کرائے پر رہ رہی ہے، تو اس کرائے میں اس بہن کا بھی حصہ ہوگا، یعنی کرایہ دیتے وقت وہ اپنے حصے کو منہا کرسکتی ہے۔پہلے جواب میں ذکر کردہ تقسیم کا طریقہ یہ ہے کہ کرائے کے 1056 حصے کرکے مرحوم کے ہر ایک حیات بیٹے کو 230 حصے، ہر ایک حیات بیٹی کو 115 حصے، اور مرحومہ نگہت کے شوہر کو 44 حصے، اور مرحومہ شگفتہ کے شوہر کو 23 حصے، ہر ایک بیٹے کو 23 حصے کرکے دیے جائیں، صورتِ تقسیم یہ ہے:میت: سائل کے والد، مسئلہ : 12 / 264 / 1056بیٹا (دانش)بیٹابیٹابیٹی (نگہت)بیٹی (شگفتہ)بیٹیبیٹیبیٹیبیٹی222111111444444فوت شدہ 2222222222176176176فوت شدہ88888888فوت شدہمیت: نگہت، مسئلہ: 2 / 22، مف 1شوہربھائی (دانش)بھائیبھائیبہن (شگفتہ)بہنبہنبہنبہن11112221111144888فوت شدہ4444فوت شدہمیت: شگفتہ، مسئلہ :4 ، مف 23شوہر بیٹابیٹابیٹا111123232323میت: دانش، مسئلہ: 8 وفق 1، مف 184 وفق 23بھائیبھائیبہنبہنبہنبہن221111464623232323یعنی فیصد کے اعتبار سے مرحوم کے ہر ایک حیات بیٹے کو 21.780 فیصد، ہر ایک حیات بیٹی کو 10.890 فیصد، مرحومہ نگہت کے شوہر کو 4.166 فیصد، مرحومہ شگفتہ کے شوہر کو 2.178 فیصد، ہر ایک بیٹے کو 2.178 فیصد حصہ ملے گا۔اور 5000 روپے میں سے مرحوم کے ہر ایک حیات بیٹے کو 1089.015روپے، ہر ایک حیات بیٹی کو 544.50روپے، مرحومہ نگہت کے شوہر کو 208.33روپے، مرحومہ شگفتہ کے شوہر کو 108.90روپے، ہر ایک بیٹے کو 108.90روپے دیے جائیں۔فقط واللہ اعلم
                                                  
عنوان: ایک کنال رقبہ ہے، اس کو ایک بیوہ 2 بیٹوں اور 1 بیٹی میں کیسے تقسیم کریں گے؟
سوال: ایک کنال رقبہ ہے، اس کو ایک بیوی،2 بیٹوں اور 1 بیٹی میں کیسے تقسیم کریں گے؟
جواب: صورتِ  مسئولہ میں مرحوم کے میراث کی تقسیم کاشرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ  نکال نے کے بعد ، اگر مرحوم کے ذمے کوئی قرض ہو تو اسے کل مال سے ادا کرنے کے بعد ،اوراگر مرحوم نے   کوئی جائز وصیت کی ہو تو اسے  ایک تہائی میں نافذ کرنے کے بعد  ،مذکورہ ایک کنال رقبہ کو 40 حصوں میں تقسیم کرکے ،5حصے بیوہ کواور14حصے ہر ایک بیٹے کواور7حصے بیٹی کو ملیں گے۔صورتِ  تقسیم یہ ہے:میت:8/ 40بیوہبیٹابیٹابیٹی17514147یعنی ایک کنال رقبہ میں سے ،2.5مرلےمرحوم کی بیوہ کو اور7مرلے مرحوم کے  ہرایک بیٹے کواور3.5 مرلے مرحوم کی بیٹی کوملےگا۔فقط والله اعلم
                                                  
عنوان: باپ کی زندگی میں بیٹے کی وفات کی صورت میں اس کا میراث میں حکم
سوال: باپ کی زندگی میں بیٹا مر جائے تو میراث میں اس کا کیا حق ہے؟کتاب کا حوالہ بھی دلے دیں۔
جواب: واضح رہے کہ شرعاً کسی کا وارث بننے کے لیے مورث کی وفات کےوقت وارث کا زندہ ہونا ضروری ہے، اگر کوئی وارث مورث کی وفات سے پہلے ہی انتقال کرجائے، تو اس کا میراث میں کوئی حق و حصہ نہیں ہوتا، لہٰذا صورتِ مسئولہ میں بیٹے کا باپ کی زندگی وفات پاجانے کی صورت میں بیٹے کا باپ کی میراث میں  شرعاً کوئی حق وحصہ  نہیں ہوگا۔رد المحتار ميں ہے:"بيانه أن شرط الإرث وجود الوارث حيا ‌عند ‌موت ‌المورث."(كتاب الفرائض، ج:6، ص:769، ط:سعيد)فقط والله أعلم
                                                  
عنوان: والد کے ترکہ کی تقسیم
سوال: چند روز قبل ہمارے والد صاحب کا انتقال ہوگیا ،وہ اپنی جائیداد میں چودھا کروڑ کی زمین چھوڑ کر گے ہیں، ورثاء میں  ان کی بیوہ ، ہم چھ بیٹے  اور تین  بیٹیاں  ہیں ،سوال یہ ہے کہ ہم لوگوں میں یہ ترکہ کیسے تقسیم کیا جاۓگا ؟
جواب: صورتِ مسئو لہ میں سائل کے والد مرحو م کے کل ترکہ منقولہ وغیر منقولہ میں سے  مرحوم کے حقوقِ متقدمہ یعنی تجہیز وتکفین کاخرچہ نکالنے کے بعد،اگر مرحوم کے ذمہ کوئی قرض ہوقرض ادا کرنے کے بعد،اگر مرحوم نے کوئی جائزو صیت کی ہو تو باقی ترکہ کے ایک تہائی میں نافذ کرنے کے بعد،باقی ترکہ کو 120حصوں میں تقسیم کرنے کے بعد،15حصے مرحوم کی بیوہ(سائل کی والدہ )کو،14حصے مرحوم کے ہرایک بیٹے(سائل سمیت اس کے ہرایک بھائی ) کو7حصے مرحوم کی ہرایک بیٹی  (سائل کی بہنوں)کو ملیں گے۔صورتِ تقسیم یہ ہے:میت (والد):120/8بیوہبیٹابیٹابیٹابیٹابیٹابیٹابیٹیبیٹیبیٹی1715141414141414777140000000(چودہ کروڑ )روپے میں سے17500000  روپے مرحوم  کی بیوہ کو،16333333.4روپے مرحو م کے ہرایک بیٹے کو،8166666.69حصے مرحوم کی ہرایک بیٹی کو ملیں گے۔فتاویٰ شامی میں ہے:"‌(وقسم) ‌المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول".(كتاب القسمة،ج:6،ص:260،ط:سعيد)فقط والله اعلم
                                                  
عنوان: شوہر چار بیٹوں اور تین بیٹیوں میں ترکہ کی تقسیم
سوال: میری والدہ وفات پا گئی ہیں اور ان کا ایک مکان ہے اُس مکان کی تقسیم کا طریقہ کار  درکار ہے۔ورثاء میں شوہر ،  4 بیٹے اور  3 بیٹیاں  ہیں۔
جواب: صورت مسئولہ میں مرحومہ کے حقوق متقدمہ یعنی   اگر مرحومہ پر قرض ہو تو اسے ادا کرنے کے بعد، اگر اس نے کوئی جائز وصیت کی ہو تو اسے بقیہ ترکہ کے ایک تہائی  میں نافذ کرنے کے بعد بقیہ کل ترکہ منقولہ و غیر منقولہ کو 44 حصوں میں تقسیم کرکے، 11 حصے  مرحومہ کے شوہر کو، 6 حصے کرکے  ہر ایک بیٹے کو، اور 3 حصے کرکے  ہر ایک بیٹی کو ملیں گے۔صورت تقسیم یہ ہےمیت: 4 / 44شوہربیٹابیٹابیٹابیٹابیٹیبیٹیبیٹی13116666333یعنی 100 روپے میں سے 25 روپے مرحومہ کے شوہر کو، 13.63  روپے کرکے  ہر ایک بیٹے کو، اور 6.81  روپے کرکے  ہر ایک بیٹی کو ملیں گے۔فقط واللہ اعلم
                                                  
عنوان: شوہر، دو بیٹی،ایک بھائی اور ایک بہن کےدرمیان ترکہ کی تقسیم
سوال: بیوی کی وفات کےبعد اس کی وراثت کیسےتقسیم ہوگی ،عورت کا بیٹا نہیں ہے،ورثاء میں شوہر ، دو بیٹیاں ، عورت کابھائی اور بہن ہے۔
جواب: صورت ِ مسئولہ میں مرحومہ عورت کےورثاء اگر صرف مذکورہ افراد ہی ہوں،مرحومہ کےوالدین وغیرہ نہ ہوں،تو اس صورت میں مرحومہ کی میراث کی تقسیم کا شرعی طریقہ یہ ہےکہ مرحومہ کےحقوقِ متقدمہ یعنی اگر اس کےذمّہ قرض ہو تو اس کو کل ترکہ سےادا کرنےکےبعد ،اگر اس نےکوئی جائز وصیت کی ہو تو اس کو بقیہ ترکہ کی ایک تہائی میں سےنافذ کرنےکےبعدباقی ترکہ منقولہ وغیر منقولہ کو 36حصوں میں تقسیم کرکے9حصے مرحومہ کےشوہرکو،12، 12 حصے ہر   ایک بیٹی کو،2حصے اس کےبھائی کو اور 1حصہ اس کی بہن کو ملےگا۔صورتِ تقسیم یہ ہے:میت:36/12شوہربیٹیبیٹیبھائیبہن34419121221یعنی فیصدی کےاعتبار سے٪25فیصد مرحومہ کےشوہرکو،٪33.33فیصداس کی ہر ایک بیٹی کو،٪5.55 اس کےبھائی کو اور٪ 2.77فیصداس کی بہن کو ملےگا۔فقط واللہ اعلم
                                                  
عنوان: بیوہ، تین بیٹوں اور تین بیٹیوں کے درمیان وراثت تقسیم کرنے کا طریقہ
سوال: ایک شخص کا انتقال ہوا ہے، ورثا ء میں صرف بیوہ، تین بیٹے اور تین بیٹیاں ہیں، والدین نہیں ہیں، ترکہ میں ایک 6.5 مرلہ پلاٹ ہے، اس کی تقسیم کس طرح ہوگی؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ ادا کرنے کے بعداور میت کے ذمہ اگرکوئی قرض ہوتو اسے ادا کرنے کے بعد، میت نے اگر کوئی جائز وصیت کی ہوتو اسے بقیہ ترکہ کے ایک تہائی سے نافذ کرنے کے بعد باقی کل ترکہ منقولہ وغیر منقولہ کو 72 حصوں میں تقسیم کرکے بیوہ کو 9 حصے، مرحوم کے ہرایک بیٹے کو 14حصے اور مرحوم کی ہرایک بیٹی کو 7 حصے ملیں گے۔تقسیم کی صورت یہ ہے:میت:72/8بیوہبیٹابیٹابیٹابیٹیبیٹیبیٹی179141414777یعنی مثلاً 100 روپے میں سے بیوہ کو12.5روپے، مرحوم کے ہرایک بیٹے کو 19.44روپے اور مرحوم کی ہرایک بیٹی کو 9.72 روپے ملیں گے۔فقط واللہ اعلم
                                                  
عنوان: پنشن اور گریجویٹی فنڈ میں میراث کا حکم
سوال: کچھ عرصہ قبل میری بیوی کا انتقال ہوگیا، اس کے ورثاء میں شوہر یعنی میں، تین بہنیں اور  دوبھائی ہیں، مرحومہ بیوی کے والدین کا انتقال اس کی زندگی میں ہوچکاہے، اور  میری اس سےکوئی اولاد نہیں ہے،  میری بیوی ایک سرکاری ٹیچر تھی، میری بیوی کی پینشن،گریجوٹی فنڈ اور انشورنس کی وصولی کے لیے SMA فائل ہے، عدالتی قانون کے حساب سے یہ پینشن ، گریجوٹی فنڈ اور انشورنس کی رقم ترکہ میں نہیں آتی ، کیا شرعاً یہ مرحومہ کے ترکہ میں شمار ہوگا؟ اور یہ بھی مجھے معلوم کرنا ہے کہ شرعی لحاظ سے ترکہ  ورثاء میں کس طرح تقسیم ہوگا؟اور ترکہ میں سے اس کے بہن بھائیوں کا کتنا حصہ بنتاہے؟ اور شوہر کا کتنا حصہ ہے؟
جواب: واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم بطورِ مراعات ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لئے  انعام و عطیہ ہوتی ہے، یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فورا  ملازم کو دے دی جاتی ہے جسے" گریجویٹی"  کہا جاتا ہے اور وہ ملازم کی ملکیت ہی شمار کی جاتی ہےاورملازم کی وفات کےبعداس کی  وراثت میں تقسیم ہوتی ہے، لیکن اگر مذکورہ رقم ادارہ کی طرف سے   ملازم کی وفات کے بعد ملی تو ایسی صورت میں  ادارہ یہ رقم  جس شخص کو دے وہی اس کا حق دار ہوتا ہے،یہ وراثت میں تقسیم نہیں ہوتی ہے، لہٰذا صورتِ مسئولہ میں سائل کی مرحومہ بیوی نے اپنی  زندگی میں پنشن کی جتنی رقم وصول کی ہے، مرحومہ اس کی مالکہ ہے، اور مرحومہ کے انتقال کے بعد یہ رقم اس کے ترکہ میں شامل ہوکر ورثاء میں شرعی طریقہ کے مطابق تقسیم ہوگا، اور پنشن  و گریجویٹی فنڈ کی وہ رقم جو اب تک مرحومہ کو  نہیں ملی ہے، مرحومہ کے انتقال کے بعد شوہر یا بہن بھائی میں سے جس کے نام  گورنمنٹ یہ رقم جاری کرے وہی اس کا مالک ہوگا، یہ مرحومہ کے ترکہ میں شامل نہیں ہوگا۔اور انشورنس کے نام پر جمع کردہ اصل رقم مرحومہ کےترکہ میں شامل ہوکر تمام ورثاء میں شرعی طریقہ کے مطابق تقسیم ہوگی، اور اس پر اضافی  ملنے والی سود کی  رقم ورثاء کے لیے لینا جائز نہیں ہے اور نہ ہی اس میں وراثت جاری ہوگی، بلکہ  ثواب کی نیت کے بغیر   اسے کسی غریب پر صدقہ کرنا واجب ہے۔باقی مرحومہ کے ترکہ کی شرعی تقسیم یہ ہے کہ سب سے پہلے ترکہ میں سے  اگر مرحومہ کے ذمہ کسی کا قرض ہوتو اسے ادا کرنے کے بعد اور  اگر مرحومہ نے کوئی جائز وصیت کی ہو تو اسے   باقی ترکہ کے ایک تہائی  میں سے  نافذ کرنے کے بعد بقیہ ترکہ منقولہ وغیر منقولہ کو 14 حصوں میں تقسیم کرکے مرحومہ کے شوہر سائل کو 7 حصے، دو بھائیوں میں سے ہرایک بھائی کو 2،2 حصے اور تین بہنوں میں سے ہرایک بہن کو 1،1 حصہ ملے گا۔تقسیم کی صورت یہ ہے:میت:2/ 14شوہربھائیبھائیبہنبہنبہن11722111یعنی فیصد کے اعتبار سے مرحومہ کے شوہر سائل کو 50فیصد، دوبھائیوں میں سے ہرایک بھائی کو 14.285 فیصد اور تین بہنوں میں سے ہرایک بہن کو 7.142 فیصد ملے گا۔شرح المجلۃ میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الکتاب العاشر الشرکات، الباب الأول في بیان شركة الملك ج:3،ص:55،ط: المكتبة الطارق)وفیہ ایضاً:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 57،ج:1،ص:57،ط:المكتبة الطارق)موسوعۃ القواعد الفقہیۃ   میں ہے:"ما حصل بسبب خبيث فالسّبيل ردّه ...؛ لأنّ سبيل الكسب الخبيث التّصدّق إذا تعذّر الردّ على صاحبه، ويتصدّق بلا نيَّة الثّواب له، وإنّما ينوى به براءة الذّمّة".(‌‌القاعدة الثالثة والسّبعون ج9 ص 124 ط:بیروت لبنان)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی)فقط واللہ اعلم
                                                  
عنوان: ریلوے کے ادارہ کی پینشن کی مستحق باپ شریک بہن ہوگی یا نہیں
سوال: میرے والد صاحب نے دو شادیاں کی تھیں۔ پہلی بیوی سے ایک بھائی تھا میرا۔ پہلی بیوی کے انتقال کے بعد میرے والد نے دوسری شادی کی تھی جن سے چھ بیٹے اور ایک بیٹی ہے۔ اب میرا سوال یہ ہے کہ پہلی بیوی سے جو میرے والد صاحب کا بیٹا ہے وہ میری بہن کا سوتیلا بھائی کہلائے گا یا سگا بھائی کہلائے گا؟وضاحت: ۱) یہ مسئلہ اس لیے پوچھ رہا ہوں کیونکہ میرے والد صاحب کی پہلی بیوی کے بیٹے کا انتقال ہوا ہے ۔ وہ پاکستان ریلوے میں ملازم تھا۔ ریلوے قانون کے مطابق مرحوم ملازم کی غیر شادی شدہ بیٹی یا غیر شادی بہن کو پینشن ملتی ہے۔ میرے والد کی دوسری بیوی سے جو ایک بیٹی ہے وہ غیر شادہ شدہ ہے۔ اب پاکستاب ریلوے ان کے نام پینشن جاری نہیں کر رہا ہے اور وہ کہہ رہا ہے کہ مذکورہ بیٹی مرحوم کی سوتیلی بہن ہے سگی نہیں ہے لہذا اس کو نہیں ملے گا۔آپ رہنمائی فرمائیں کی مذکورہ بیٹی شرعی لحاظ سے مرحوم بیٹے کی سگی ہے یا سوتیلی ہے؟۲) پینشن فنڈ کے لیے مرحوم بیٹے کی تنخواہ سے کٹوتی ہوتی رہی ہے۔۳) میرے والد کی دوسری بیوی اور ان سے ہونے والے چھ  بیٹے اور ایک بیٹی اب تک حیات ہیں۔
جواب: صورت مسئولہ میں مرحوم بھائی  کی باپ شریک بہن (یعنی باپ ایک ہے ماں الگ الگ ہے)  اردو اصطلاح میں سوتیلی بہن کہلائے گی۔ نیز  مرحوم کی مذکورہ باپ شریک بہن لغوی لحاظ سے سوتیلی ہونے کے باوجود شرعا اس کی وارث ہے ۔لہذا صورت مسئولہ میں اگر   اس پینشن فنڈ کی مکمل رقم مرحوم کی تنخواہ سے کٹوتی کی گئی رقم پر  مشتمل ہے تو پھر شرعا اس رقم کے مستحق  مرحوم کے تمام ورثاء اپنے حصوں کے مطابق  ہوں گے( یعنی مذکورہ صورت میں چھ باپ شریک بھائی اور ایک باپ شریک بہن) اور اگر اس فنڈ کی بعض رقم تنخواہ سے کٹوتی شدہ رقم پر مشتمل ہے اور بعض رقم ادارہ کی طرف سے اضافہ ہے تو پھر کٹوتی شدہ رقم کے مستحق تمام ورثاء اپنے حصوں کے مطابق شریک  ہوں گے ( یعنی مذکورہ صورت میں چھ باپ شریک بھائی اور ایک باپ شریک بہن)   اور اضافی رقم  ادارہ کے ضابطہ کے مطابق اس کو ملے گی  جس کو ادارہ نامزد کرےاگر ضابطہ اور قانون  کے مطابق سگی غیر شادی شدہ بہن مستحق ہوتی ہے باپ شریک بہن مستحق نہیں ہوتی تو مذکورہ باپ شریک بہن سوتیلی ہونے کی وجہ سے اضافی رقم کی مستحق نہیں ہوگی۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ."(کتاب الہبۃ ج نمبر ۴ ص نمبر ۳۷۴،دار الفکر)مجمع الأنهر  میں ہے:"(وتنفسخ) الإجارة بلا حاجة إلى الفسخ (بموت أحد العاقدين) أي أحد من الآجر، والمستأجر، وعند الأئمة الثلاثة: لا يبطل بموت أحدهما ولا بموتهما كالبيع ولنا أن المنافع، والإجارات صارت ملكا للورثة، والعقد السابق لم يوجد منهم فينتقض (عقدها لنفسه)."(کتاب الاجارۃ، باب فسخ الاجارۃ ج نمبر ۲  ص نمبر ۴۰۱،دار احیاء التراث العربی )فیروز اللغات میں ہے:سوتیلا: سوت یا سوکن سے تعلق رکھنے والا ۔ اولاد بھائی بہن یا ماں باپ جو اصلی نہ ہوں۔(ص نمبر ۸۱۸،فیروز سنز)فقط واللہ اعلم
                                                  
عنوان: پانچ بھائی اور دوبہنوں کے درمیان ترکہ کی تقسیم کا بیان
سوال: ہم پانچ بھائی اور دوبہنیں ہیں ، میری والدہ کے نام ایک فلیٹ ہے اس کو بیچ کر کس طرح وراثت تقسیم کریں ؟والد صاحب کا بھی انتقال ہوچکاہے،اور  دو بھائیوں کابھی انتقال ہوچکاہے،جن کے بیوی بچےبھی  ہیں ،اور دونوں بھائیوں کا انتقال والدہ کے بعد ہواہے۔
جواب: صورتِ مسئولہ میں مرحومہ کے حقوق ِ متقدمہ یعنی تجہیزو تکفین کا خرچ ادا کرنے کے بعد،اگر مرحومہ پر قرض ہوتو اس کو ادا کرنے کے بعد ،اگر مرحومہ نے کوئی جائز وصیت کی ہوتو اس کو بقیہ ترکہ کے ایک تہائی سےادا کرنے کےبعد باقی ترکہ منقولہ وغیر منقولہ کو 12حصوں میں تقسیم کرکے 2حصے ہر ایک بیٹے کو ،اور 1حصے ہر ایک بیٹی کو ملیں گے۔میت: 12بیٹابیٹابیٹابیٹابیٹابیٹیبیٹی2222211فیصد کے اعتبار سے 100روپے میں سے 16.666روپے ہر ایک بیٹے کو،8.333روپے ہر ایک بیٹی کو ملیں گے۔نیز واضح رہے کہ جن بھائیوں کا انتقال ہوچکاہے ،ان کو والدہ کے ترکہ میں ملنے والا حصہ ان کے شرعی ورثاء کے درمیان ان کے حصوں کے مطابق تقسیم کیاجائے گا،دونوں بھائیوں کے ورثاء کی تعداد لکھ مسئلہ معلوم کرلیاجائے۔فقط واللہ اعلم
                                                  
عنوان: ایک بیٹے اور تین بیٹیوں میں ترکہ کی تقسیم
سوال: ہم چار بہن بھائی ہیں، تین بہنیں اور ایک بھائی ۔ والدین انتقال فرما چکے ہیں ، والد صاحب نے ترکہ میں ایک گھر چھوڑ ا ہے ،جس کی مالیت کم و بیش ایک کروڑ پچاس لاکھ ہے، براہِ مہربانی ہر ایک کا حصہ بتا دیں اور تقسیم کا طریقہ بھی بتا دیں۔
جواب: صورتِ مسئولہ میں سائل کے والد کے ترکہ کی  تقسیم کا  شرعی طریقہ یہ ہے کہ سب سے پہلے  مرحوم کے حقوقِ متقدمہ یعنی: تجہیز وتکفین( کفن دفن) کے اخراجات  نکالنے کے بعد،  اگر مرحوم کے ذمہ کسی کا قرض ہو تو کل مال سے اس کی ادائیگی کے بعد،اگر مرحوم نے کوئی جائز وصیت کی ہو تو اسے باقی مال کے  ایک تہائی ترکہ میں نافذ کرنے کے بعد  باقی ماندہ کل جائیداد منقولہ وغیر منقولہ کو 5 حصوں میں تقسیم کر کے مرحوم کے بیٹے(سائل)  کو 2 حصے اور مرحوم کی ہر ایک بیٹی کو ایک ایک حصہ ملے گا۔صورتِ تقسیم یہ ہے:میت:5بیٹابیٹیبیٹیبیٹی2111یعنی فیصد کے اعتبار سے  40 فیصد   مرحوم کے بیٹے کو اور 20 فیصد مرحوم کی ہر ایک بیٹی کو ملےگا۔فقط واللہ اعلم
                                                  
عنوان: بیوہ، چار بیٹوں اور پانچ بیٹیوں میں میراث کی تقسیم
سوال: ہم چار بھائی اور پانچ بہنیں ہیں ،والدہ زندہ ہیں  ، جبکہ والد محترم گزشتہ سال وفات پاگئے ہیں، ابھی تک ہم نے مشترکہ جائیداد کی تقسیم نہیں کی ہے، اب ہم آپس میں تقسیم کرنا چاہتے ہیں ، اس حوالے سے چند سوالات پوچھنا ہے :1۔ ہم میں سے ہر ایک کا کتنا حصہ بنتا ہے ۔2۔بہنوں کو زمین اور گھر کے حصے کی قیمت دینا جائز ہے ؟3۔ والد کی  وفات کے بعد جن بھائیوں نے خود کمائی کی ہے کیا وہ مشترکہ جائیداد میں داخل ہے؟
جواب: 1۔صورت مسئولہ  میں  سائل کے مرحوم والد کے ترکہ کی  تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد  ، اگر مرحوم نے کوئی جائز وصیت کی ہو تو اسےباقی ترکہ کے  ایک تہائی میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  104 حصوں میں تقسیم کر کے13 حصے بیوہ کو، 14 حصے ہر بیٹے کو اور 7 حصے ہر بیٹی کو ملیں گے۔ صورت تقسیم یہ ہے : میت:8 / 104 بیوہ بیٹابیٹابیٹابیٹابیٹی بیٹیبیٹی بیٹیبیٹی17131414141477777یعنی 100 روپے میں سے 12.50 روپے بیوہ کو ،13.461 روپے ہر ایک بیٹے کو ،6.370 روپے ہر ایک بیٹی کو ملیں گے ۔2۔اگر ترکہ میں زمینیں اور گھر ہیں تو ان زمینوں اور گھر  میں  بہنیں  اپنے حصہ کے بقدر حقدار  ہیں ،اگر بہنیں باہمی رضامندی  سے اپنے حصہ کے بدلہ رقم لینا چاہیں تو ایسا کرنا بھی جائز ہے ،لیکن اگر رقم نہ لینا چاہیں بلکہ زمین اور گھر میں اپنا حصہ باقی رکھنا چاہیں  تو اگر  گھر قابل تقسیم ہے (تقسیم کرنے کے بعد ہر وارث اپنے حصے سے نفع اٹھاسکتا ہے )تو اس صورت میں گھر کو تقسیم کردیا جائےاور اگر گھر قابل تقسیم نہیں ہے  تو اس صورت میں اس کی موجودہ مالیت لگا کر تقسیم کرلینا ہی درست  طریقہ ہے کہ بعض ورثاء دوسرے  کے حصے خرید کر پورا مکان اپنی ملکیت میں لے لیں ۔3۔والد کی وفات کے بعد بھائیوں  نے اگر والد ہی کے کاروبار کا بڑھایا ہے اور اسی سے کمائی کی ہے تو یہ کمائی/ نفع وغیرہ  بھی والد کے ترکہ میں داخل ہوگا اور تمام ورثاء میں ان کے شرعی حصوں کے مطابق تقسیم ہوگی ،لیکن اگر بھائیوں نے والد کے کاروبار سے کمائی نہیں کی ،بلکہ اپنے کسی اور ذاتی کاروبار وغیرہ سے کمائی کی ہے تو اس صورت میں یہ کمائی/ نفع وغیرہ   والد مرحوم کے ترکہ میں داخل نہیں ہوگا۔وفي الفتاوى الهندية :"شركة الملك نوعان: شركة جبر، وشركة اختيار فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا ...وحكمها وقوع الزيادة على الشركة بقدر الملك، ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبه ويجوز بيع أحدهما نصيبه من شريكه في جميع الصور ومن غير شريكه بغير إذنه إلا في صورة الخلط والاختلاط، كذا في الكافي."(كتاب الشركة،الباب الأول في بيان أنواع الشركة وأركانها وشرائطها وأحكامها،الفصل الأول في بيان أنواع الشركة،2/ 301،ط:دار الفکر)درر الحكام في شرح مجلة الأحكام میں ہے:"(المادة ١٠٧٣) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة."( الكتاب العاشر الشركات، الباب الأول في بيان شركة الملك، الفصل الثاني في بيان كيفية التصرف في الأعيان المشتركة، ٣ / ٢٦، ط: دار الجيل)فقط واللہ اعلم
                                                  
عنوان: میراث کے حصص/ میراث کے مسئلے میں الاقرب فالاقرب کے ضابطے کی وضاحت
سوال: اگر وراثت کی تقسیم میں الاقرب فالا قرب کاہی اصول لاگو ہے تو پھر مجھے یہ سمجھنا ہے کہ اگر داد ا،بیٹے اور پوتا زندہ و حیات  ہیں،ان میں سے ایک بیٹے کی وفات ہو گئی، جس کی اپنی ذاتي جائیداد بھی تھی، میرا سوال یہ ہے کہ اگر پوتا دیگر اولاد کی موجودگی میں وراثت کے حق سے محروم ہو سکتا ہے تو پھر مرنے والے کا باپ (پوتے کا دادا) مرنے والے کی اولاد(پوتا) کی موجودگی میں مرنے والے کی ذاتی جائیداد میں سے 1/6 حصہ کا حق دار کیوں ہے ؟
جواب: مذکورہ مسئلہ کا سمجھنا  والد کی میراث کی ممکنہ حالتوں کے  سمجھنے پر موقوف ہے، والد کی میراث کی ممکنہ تین حالتیں ہیں :1-    اگر میت نے باپ کے ساتھ اپنی کوئی مذکر اولاد ( بیٹا ، پوتا ، پڑپوتا نیچے تک ) چھوڑی ہو تو باپ کو سد س ملے گا ، اس کو فرض ِ مطلق کہتے ہیں ۔2-  اگر میت نے باپ کے ساتھ صرف مؤنث اولاد ( بیٹی پوتی پڑپوتی نیچے تک ) چھوڑی ہو تو باپ سدس کے ساتھ عصبہ بھی ہوگا ، اس کو فرض مع التعصیب کہتے ہیں ۔3- اگر میت کی کوئی مذکر و مؤنث اولاد یا مذکر اولاد کی اولاد نیچے تک نہ ہوں تو باپ تنہا ہونے کی صورت میں پورا ترکہ یا دوسرے اصحابِ فرائض کے ساتھ ہونے کی صورت میں ان کو دینے کے بعد بچا ہوا ترکہ کا وارث ہوگا، اس کو تعصیبِ محض کہتے ہیں۔لہذا باپ کو صرف عصبہ ہونے کی وجہ سے میراث نہیں ملتی ،بلکہ کچھ حالتوں میں یہ  اصحاب الفرائض میں سے بھی ہے،لہذا بیٹا ہونے کی صورت  باپ کو اس کے اصحاب الفرائض میں سے ہونے کی وجہ سے ملتا ہے اور اصحاب الفرائض ان کو کہتے ہیں ، جن کے حصے اللہ تعالی نے قرآن پاک میں مقرر فرمائے ہیں، لہذا اگر اصحاب الفرائض والی کوئی حالت ہو تو باپ کا حصہ اس کو ملے گا، اور اگر وہ اس کے ساتھ ساتھ عصبہ بھی بن رہا ہو تو وہ حصہ بھی ملے گا،  لہذا الاقرب فالاقرب کا اصول صرف عصبہ ہونے کے اعتبار سے ہےاور اسی میں اس کا اعتبار کیا جاتا ہے،  اصحاب الفرائض میں  قرآن و سنت کی نصوص اور اجماع کا اعتبار کیا جاتا ہے۔فتاوی شامی میں ہے:"ثم العصبات بأنفسهم أربعة أصناف: جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت كالابن ثم ابنه وإن سفل."( كتاب الفرائض، 6 /774، سعید)فقط واللہ اعلم
                                                  
عنوان: والدہ کی حیات میں اولاد کا حصہ
سوال: ہماری والدہ محترمہ نے پہلے شادی کی ہوئی تھی،  جس سے ایک بیٹا اور بیٹی ہے،  پھر وہاں سے طلاق ہوگئی اور والدہ نے ہمارے والد صاحب سے شادی کی،  جن سے ہماری پیدائش ہوئی، اب والد صاحب کا انتقال ہوگیا،  ان کی میراث تقسیم کی تو والدہ کو ان کا حصہ مکمل دے دیا،  اب کیا والدہ کے حصہ سے وہ دو بھائی بہن جو والدہ کی پہلی اولاد ہیں اُن کو اِس میں سے حصہ ملےگا؟ جب کہ بھائی زندہ ہے اور بہن کا انتقال ہوگیا ہے اور اس کے بچےہیں، اگر ملےگا تو کیا صورتِ حال ہے اور اگر نہیں ملےگا تو کیا صورتِ حال ہے؟
جواب: صورتِ مسئولہ میں آپ کی والدہ کی حیات میں ان کی کسی اولاد کا ان کی جائے داد میں کوئی حصہ نہیں، اور ان کے انتقال کی صورت میں ان کی ساری اولاد کا ان کی جائے داد میں حصہ ہو گا، یعنی آپ کی ماں شریک اولاد بھی حصہ دار ہو گی، تاہم جس بہن کا انتقال والدہ سے قبل ہو چکا اس کا والدہ کے ترکہ میں کوئی حصہ نہ ہو گا۔پھر والدہ کی میراث کی تقسیم کا طریقہ ان کے انتقال کے بعد معلوم کیا جائے، ابھی یہ سوال قبل از وقت ہے۔فقط واللہ اعلم
                                                  
عنوان: میراث کی تقسیم
سوال: فوت شدہ باپ کے ترکہ میں بیٹے نے ابھی حصہ نہیں لیا تھا کہ کچھ عرصہ بعد بیٹا بھی فوت ہوگیا ،اب کوئی دوسرا بیٹا بھی نہیں ہے ،البتہ پوتے پوتیاں اور بیٹیاں موجود ہیں ، اب پوتے ،پوتیوں  کو دادا  کے ترکہ میں سے  کتنا حصّہ  ملے گا   اور بیٹیوں کو کتنا ملے گا ؟
جواب: صورت ِ مسئولہ میں اگر مرحوم کے ورثاء  میں صرف بیٹیاں ،پوتے اور پوتیاں ہیں (بیوہ اور بیٹا مرحوم سے پہلے فوت ہوچکے ہوں ) تو مرحوم کی میراث تقسیم کرنے کا طریقہ یہ ہے کہ مرحوم کے حقوق ِ متقدمہ یعنی تجہیز وتکفین کے اخراجات  نکالنے کے بعد،اگر مرحوم کے ذمہ کوئی قرض  ہو تو اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد ،ایک سے زائد بیٹیاں ہونے کی صورت میں دو تہائی بیٹیوں کو اور بقیہ ایک تہائی میں پوتیوں کو اکہرا اور پوتوں کو دہراحصہ ملے گا ۔یہ اصولی جواب دے دیا گیا ہے ۔مزید تفصیل معلوم کرنے کے لیے ورثاء کی حتمی تعداد بتا کر معلوم کرلیا جائے ۔ نیز اگر مرحوم والد کے اس بیٹے کے علاوہ بھی بیٹے تھے،یا بیٹے کے انتقال کے وقت اس کی بیوہ بھی موجود تھی تو تفصیل لکھ کر مرحوم بیٹے کے ورثاء کے حصے معلوم کرلیں۔ فقط واللہ اعلم
                                                  
عنوان: ایک بیوہ، تین بیٹے اور پانچ بیٹیوں کے درمیان ترکہ کی تقسیم کا طریقہ
سوال: ایک آدمی کا انتقال ہوا اس کے ورثاء میں ، 5 بیٹیاں، 3 بیٹے اور ایک  بیوہ ہے ، اس کی میراث میں ایک مکان ہے ،تو یہ مکان ان ورثاء کے درمیان کیسے تقسیم  ہو گی؟
جواب: اگر مرحوم کے والدین میں سے کوئی بھی  زندہ نہیں ہے تو اس کی  ترکہ کی تقسیم کا شرعی طریقہ یہ ہےکہ میت کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم کے ذمہ کوئی قرض ہو تو  اسے ادا کرنے کے بعد اور  اگر مرحوم  نے کوئی جائز وصیت کی ہو تو  باقی ترکہ کے  ایک تہائی میں  اسے نافذ کرنے کے بعد باقی ترکہ منقولہ وغیر منقولہ  کے(۸۸ )حصے کرکے (۱۱)حصے  بیوہ کو، (۱۴)حصے میت کے ہر ایک بیٹے کو اور (۷)حصے اس کی ہر ایک بیٹی کو ملیں گے۔تقسیم کی صورت یہ ہے:میت:88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی مثلًا 100 روپے میں سے12.5 روپے بیوہ کو،15.909 روپے میت کے ہر ایک بیٹے کو اور 7.954 روپے اس کی ہر ایک بیٹی کو ملیں گے۔ فقط واللہ اعلم
                                                  
عنوان: بیوہ، والد، ایک بیٹا تین بیٹیوں میں ترکہ کی تقسیم
سوال: میرے چچا کا سال 2004 میں انتقال ہو گیا تھا ان کو میرے دادا نے اپنی زندگی میں 8 ایکڑ زمین ہبہ کردی تھی جب چچا کا انتقال ہوا اس وقت چچا کے والد یعنی میرے دادا زندہ تھے ان کا انتقال سال 2007 میں ہوا تھا،  چچا کے لواحقین میں ایک بیوہ ایک بیٹا اور تین بیٹیاں شامل ہیں اور حیات ہیں لیکن چچا کی والدہ ان سے پہلے انتقال کر گئی تھیں،  چچا کے 3 بھائی اس وقت حیات تھے۔ اب ایک مسئلہ در پیش ہے کہ چچا کی وراثت کے وقت ان کے والد زندہ تھے، اب ان کے والد کا حصہ ترکہ میں سے ہوگا یا نہیں کیونکہ زمین تو ان کے والد نے ہی ہبہ کی تھی؟
جواب: صورتِ مسئولہ میں آپ کے دادا کا اپنے بیٹے کے ترکہ میں حصہ ہوگا ، اگرچہ متروکہ جائداد آپ کے دادا نے ہی اپنے بیٹے کو ہدیہ کی ہو۔تقسیم جائیداد درج ذیل ہے: سائل کے مرحوم چچا  کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ  کو 120 حصوں میں تقسیم کریں،  15 حصے بیوہ کو ،20 حصے والد (سائل کے دادا) کو، 34 حصے بیٹے کو اور 17،17 حصے ہر بیٹی کو ملیں گے۔صورتِ تقسیم یہ ہے:میت:120/24بیوہوالدبیٹابیٹیبیٹیبیٹی3417152034171717یعنی سو میں سے %12.5 بیوہ کو، %16.66 والد کو، %28.33  بیٹے کو اور %14.16 ہر بیٹی کو ملیں گے۔واضح رہے کہ آپ کے چچا کے انتقال کے وقت آپ کے کے دادا زندہ تھے تو دادا کو  ملنے والا حصہ دادا مرحوم کی اولاد میں شرعی حساب سے تقسیم ہو گا۔فقط واللہ اعلم
                                                  
