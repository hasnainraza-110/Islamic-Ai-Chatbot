عنوان: بھائی کی موجودگی میں بھتیجے وراثت سے محروم ہوں گے
سوال: ہم چار بھائی ہیں، میں سب سے چھوٹاہوں،دوبڑےبھائیوں کاپہلے انتقال ہوگیاہے، اس کے بعد پچھلےسال مجھ سے بڑے بھائی کا انتقال ہوگیاجس کی نہ بیوی تھی نہ بچےتھے، ہماری  15کنال زمین ہے جو ہم سب بھائیوں کو والد کی میراث میں ملی تھی ،اس میں دو حصے تو دوبڑے بھائیوں کے بچوں کے ہیں، اور ایک حصہ میرے تیسرے بھائی کاہے،اب اس کے انتقال کے بعداس کی زمین کا حصہ کس کوملے گا؟اور ورثاء میں میں،اور بڑے بھائیوں کے بچے ہیں۔ شریعت  کی  نظر اس کاحق دارصرف میں ہوں یامیرےساتھ میرے بھتیجےبھی ہیں؟
جواب: صورتِ مسئولہ میں اگرسائل کےوالدکےانتقال کے بعدوالدمرحوم کےترکہ کی زمین تمام ورثاءمیں(یعنی چاروں بیٹوں میں اگران کے علاوہ کوئی وارث موجودنہ تھا)ان کےحصوں کےموافق تقسیم ہوگئی تھی تو اس صورت میں بڑےدوبھائی -جن کاانتقال ہوچکاہے-ان کی زمین ان کے شرعی ورثاء (بیوہ،بیٹوں اوربیٹیوں یا جو ان کی وفات کے وقت موجود ہوں انہیں )کوملے گی ۔اوراب جس بھائی کاانتقال ہواہے،اگراس کی بیوہ،اولادیاسائل کے علاوہ کوئی اوربہن بھائی موجودنہیں تواس کی کل زمین سائل کوملےگا۔سائل (بھائی)کی موجودگی میں مرحوم کے بھتیجےوارث نہیں ہوں گے۔الدرالمختارمیں ہے:"(يحوز العصبة بنفسه وهو كل ذكر) فالأنثى لا تكون عصبة بنفسها بل بغيرها أو مع غيرها (لم يدخل في نسبته إلى الميت أنثى) فإن دخلت لم يكن عصبة كولد الأم فإنه ذو فرض وكأبي الأم وابن البنت فإنهما من ذوي الأرحام (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل)." (‌‌كتاب الفرائض‌‌،فصل في العصبات،ج:6،ص:773،ط:سعید)فقط والله أعلم

عنوان: بھائیوں کا بہنوں کو ان کے شرعی حصہ سے کم حصہ دینے کا حکم
سوال: میری نانا نانی دونوں کا انتقال ہوگیا ہے،ان کےانتقال سے پہلےان کے والدین انتقال کرگئے تھے،مرحومین کےورثاء میں دوبیٹے اور تین بیٹیاں ہیں،ان کی جائیداد میں ایک سو بیس گز کی جگہ ہے،اب میرے ماموں لوگ اپنی بہنوں کو ان کا شرعی حصہ نہیں دے رہیں،بلکہ وہ کہتے ہیں کہ ہم بہنوں کو بیس لاکھ سے زیادہ نہیں دے سکتے،جب کہ مذکورہ جگہ کی مالیت 3 کروڑ روپے ہے،تو کیا ماموں لوگوں  کا اس طرح سے حصہ دینا شرعی اعتبار سے درست ہوگایا نہیں؟نیز شرعی اعتبار سے ہر وارث کا مذکورہ جگہ میں سے 3کروڑ روپے کے حساب سے جتنا حصہ بنتا ہے ،وہ واضح فرمادیں۔
جواب:
صورتِ مسئولہ میں سائل  کےماموؤں لوگوں کا یہ کہنا  کہ :’’ہم بہنوں کو بیس لاکھ سے زیادہ نہیں دے سکتے‘‘،ان کے اس کہنے کا شرعاً کوئی اعتبار نہیں ہے ،بلکہ شرعی ضابطۂ میراث کے موافق ترکہ کی تقسیم کرنا ضروری ہے،بصورتِ دیگر  سائل کے ماموں  اپنی بہنوں   کو ان کےبعض حق میراث سے محروم کرنے کی پاداش میں جنت سے محرومی کی وعید  کے مستحق ہوں گے، جیساکہ حدیث مبارکہ میں ہے:حضرت انس رضی اللہ عنہ بیان کرتے ہیں، رسول اللہ صلی ‌اللہ ‌علیہ ‌وآلہ ‌وسلم نے فرمایا:جو شخص اپنے وارث کو اس  کی میراث سے کاٹ دے تو روزِ قیامت اللہ تعالیٰ اس کی جنت کی میراث کاٹ دے گا۔سائل کے مرحوم نانا/نانی کی میراث کی شرعی تقسیم اس طرح ہوگی کہ سب سے پہلے مرحومین کے حقوقِ متقدمّہ یعنی تجہیز وتکفین کا خرچہ نکالنے کے بعد،اگرمرحومین  کے ذمہ کوئی قرض ہو تو اسے کُل مال سے ادا کرنے کے بعد،اگرمرحومین نے  کوئی جائز وصیت کی ہو تو اسے باقی مال کے ایک  تہائی ترکہ  سے نافذ کرنے کے بعد باقی ترکہ منقولہ وغیر منقولہ کو 7 حصوں میں تقسیم کرکے 2 حصے مرحومین کے ہر ایک بیٹے کو،1 حصہ مرحومین کی ہر ایک بیٹی کو ملے گا۔صورتِ تقسیم یہ ہے:مرحومین:(سائل کانانا/نانی)،7بیٹابیٹابیٹیبیٹیبیٹی22111فیصد کے اعتبار سے 28.571فیصد مرحومین کے ہر ایک  بیٹے کو،14.285فیصد مرحومین کی ہر ایک بیٹی کو ملے گا۔3کروڑ روپے کےحساب سے 8,571,428.571روپے مرحومین کے ہر ایک بیٹے کو،4,285,714.285روپے مرحومین کی ہر ایک بیٹی کو ملیں گے۔صحیح بخاری میں ہے : "حدثنا مسلم بن إبراهيم، حدثنا عبد الله بن المبارك، حدثنا موسى بن عقبة، عن سالم، عن أبيه رضي الله عنه قال: قال النبي صلى الله عليه وسلم: من أخذ من الأرض شيئًا بغير حقه خسف به يوم القيامة إلى سبع أرضين."ترجمہ:  ’’سالم بن عبداللہ بن عمر نے اور ان سے ان کے والد نے بیان کیا کہ نبی کریم صلی اللہ علیہ وسلم نے فرمایا ”جس نے کسی کی زمین میں سے کچھ ناحق لے لیا تو قیامت کے دن اسے سات زمینوں تک دھنسایا جائے گا۔“(كتاب المظالم والغصب ، باب إثم من ظلم شيئا من الأرض، 130/3، ط: دار طوق النجاة)   سنن ابن ماجہ میں ہے:"عن أنس بن مالك قال: قال رسول الله صلى الله عليه وسلم: من فر من ميراث وارثه، قطع الله ميراثه من الجنة يوم القيامة."ترجمہ:’’حضرت انس رضی اللہ عنہ بیان کرتے ہیں، رسول اللہ صلی ‌اللہ ‌علیہ ‌وآلہ ‌وسلم نے فرمایا: ”جو شخص اپنے وارث کو اس  کی میراث سے کاٹ دے تو روزِ قیامت اللہ تعالیٰ اس کی جنت کی میراث کاٹ دے گا۔‘‘(كتاب الوصايا،باب الحيف في الوصية، 902/2، ط: دار إحياء الكتب العربية - فيصل عيسى البابي الحلبي)فقط واللہ اعلم

Reference: Mishkat al-Masabih 2958 In-book reference : Book 11, Hadith 193: حوالہ

عنوان: بیوہ 3بیٹے اور 4 بیٹیوں میں میراث کی تقسیم
سوال: میرے والد کا انتقال ہوگیاہے ، ورثاء میں بیوہ، 3بیٹے اور 4بیٹیاں ہیں ،  والدصاحب کی 2عددجائیدادہے، جس میں ایک گھر  اور ایک سکول ہے، یہ دونوں جائیدادیں والدصاحب نے بنائی تھیں اور اس کی تعمیرمیں بیٹوں اور بیٹیوں   نےوالدصاحب کی  مددکی تھی،  اس وقت جس نے بھی والد صاحب کو رقم دی تھی سب کی نیت والدصاحب کے ساتھ تعاون اور مددکی  ہی تھی،   اب والدصاحب کے ترکہ کی تقسیم کیسے ہوگی؟  جن بیٹوں اور بیٹیوں  نے والدصاحب کےساتھ تعاون اور  مددکی نیت سے رقم دی تھی اس کا کیاہوگا؟
جواب: صورت مسئولہ میں اگر واقعۃ بیٹوں اور بیٹیوں  نے تعمیر کی مد میں والد کو رقم دیتے وقت کوئی صراحت نہیں کی تھی تو یہ رقم ان  کی طرف سے بطور تبرع تھی ،اب انہیں اس کے واپس لینے کا حق نہیں ہے،لہذا  یہ گھر اور سکول اور اس کی تعمیر والد صاحب کی ہی ملکیت تھی اور والد کے انتقال کے بعد یہ مکان اور تعمیر  تمام ورثاء میں شرعی اعتبار سے تقسیم ہوگی ، مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  80 حصوں میں تقسیم کر کے 10 حصے بیوہ کو، 14 حصے ہر ایک بیٹے کو اور 7 حصے ہرایک  بیٹی کو ملیں گے۔ صورت تقسیم یہ ہے : والد:8/ 80بیوہبیٹابیٹابیٹابیٹیبیٹیبیٹیبیٹی17101414147777یعنی فیصدکے اعتبارسے  12.50فیصدمرحوم کی بیوہ کو، 17.50فیصد ہر ایک بیٹے کو اور 8.75فیصدہرایک  بیٹی کو ملے گا۔العقود الدریۃ فی تنقیح الفتاوی الحامدیہ میں ہے:        "المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات ج:2، ص:226 ، ط:دار المعرفة)فقط والله اعلم

عنوان: کیا شوہر کی زندگی میں فوت ہونے والی بیویاں شوہر کی وارث ہوگی؟
سوال: میرے بہنوئی کا 19/01/2024ء میں انتقال ہوچکا ہے، جب کہ میری بہن کا انتقال مرحوم (بہنوئی ) سے پہلےیعنی 30/09/2022ءکو  ہوچکاہے۔اب سوال یہ ہے کہ کیا میری بہن کا اپنے شوہر کے ترکہ / میراث میں  کوئی حق ہے؟
جواب: صورتِ مسئولہ میں جب سائل بہن کا اس کے شوہر کی زندگی میں انتقال ہوگیا تھا تو ان  کا اپنے شوہر (سائل کے بہنوئی) کے ترکہ میں کوئی حق نہیں ۔فتاوی شامی میں ہے:"‌أن ‌شرط ‌الإرث ‌وجود ‌الوارث ‌حيا ‌عند ‌موت ‌المورث."(كتاب الفرائض، ج:6، ص:769، ط: سعيد)وفيه أيضاً:وشروطه ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة، أو تقديرا كالحمل والعلم بجهل إرثه."(کتاب الفرائض ج:6 ص: 758، ط: سعید)فقط والله أعلم

عنوان: ایک بیوہ، تین بیٹوں اور دو بیٹیوں میں تقسیم ترکہ
سوال: ہمارے والد صاحب کا انتقال ہوگیا، ورثاء میں بیوہ، تین بیٹے اور دو بیٹیاں حیات ہیں، والد مرحوم نے ترکہ میں گھر کا سامان وغیرہ چھوڑ ا ہے، اور یہ سامان شرعی طریقہ سے تقسیم نہیں کیا تھا، یہ سامان میرے بھائیوں کے پاس تھا، میں نے اپنے بھائیوں سے کہا کہمیرا جتنا حصہ بنتا ہے، وہ میں نے چھوڑ دیاہے، وہ تم لے لو، میں نے اپنا حصہ ان کے لیے چھوڑ دیا، لیکن مذکورہ سامان میں بہنوں اور والدہ کو حصہ نہیں دیا گیا، اب اس سامان میں سے میرے بھائیوں نے مجھے ایک فریج دیا ہے کہ آپ لے لو، ہم نے نیا فریج لے لیا ہے، اس کی ضرورت نہیں ہے، اب اس فریج میں جس کی قیمت پندرہ ہزار روپے ہوگی، میری والدہ،  بھائیوں اور بہنوں  کا حصہ ہوگا یا نہیں؟فیصد اور قیمت دونوں اعتبار سے ہر ایک کے  حصہ بتادیں۔
جواب: صورتِ مسئولہ میں سائل کے والد مرحوم کے ترکہ میں موجود گھر کے سامان میں تمام  شرعی ورثاء کا حق ہے ، سائل  کے بھائیوں کے لیے یہ جائز نہیں تھا کہ وہ اس فریج کو ترکہ کی تقسیم سے قبل سائل کو دے، سائل اور اس کے بھائیوں پر لازم ہے کہ وہ اس فریج  کو باقی ترکہ میں شامل کرکے  تمام شرعی ورثاء کے درمیان ترکہ کو شریعت کے مطابق تقسیم کرے، اور   سائل کااپنے بھائیوں سے یہ کہناکہ"  میرا جتنا حصہ بنتا ہے، وہ میں نے چھوڑ دیاہے، وہ تم لے لو" اس سے سائل کا حق ترکہ سے ختم نہیں ہوگا،، اگر کوئی حصہ نہ لینا چاہے اور اپنے حصہ سے دست بردار ہونا چاہے، تو ترکہ کو تقسیم کرکے اپنے حصہ پر قبضہ کرلے اور اس کے بعد اپنی خوشی اور رضامندی سے جس کو دینا چاہے دے سکتا ہے۔سائل کے والد مرحوم کے ترکہ کی تقسیم  کا طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحومہ کے ذمہ کوئی قرض ہو، تو اس کو کل ترکہ میں سے ادا کرنے کے بعد،  اگر مرحوم نے کوئی جائز وصیت کی ہو، تو اس کو باقی ترکہ کے ایک تہائی میں نافذ کرنے کے بعد،، مرحوم کی مابقیہ منقولہ وغیر منقولہ ترکہ کو 64 حصوں میں تقسیم کرکے8 حصے مرحوم کی بیوہ (سائل کی والدہ)کو، 14 حصےمرحوم کے ہر ایک بیٹے کو اور7 حصے مرحوم کی  ہر ایک بیٹی کو ملیں گے۔صورتِ تقسیم یہ ہوگی:سائل کے والد مرحوم:64/8بیوہبیٹابیٹابیٹابیٹیبیٹی17814141477یعنی فیصد کے اعتبار سے 12.5فیصد مرحوم کی بیوہ (سائل کی والدہ)کو، 21.875 فیصد مرحوم کے ہر ایک بیٹے کو اور 10.937 فیصد مرحوم کی ہر ایک بیٹی کو ملے گا۔فتاوي عالمگيري میں ہے:"فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا وشركة الاختيار أن يوهب لهما مال أو يملكا مالا باستيلاء أو يخلطا مالهما، كذا في الذخيرة أو يملكا مالا بالشراء أو بالصدقة، كذا في فتاوى قاضي خان أو يوصى لهما فيقبلان، كذا في الاختيار شرح المختار، وركنها اجتماع النصيبين، وحكمها وقوع الزيادة على الشركة بقدر الملك،ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبهويجوز بيع أحدهما نصيبه من شريكه في جميع الصور ومن غير شريكه بغير إذنه إلا في صورة الخلط والاختلاط، كذا في الكافي."(کتاب الشرکة، ج:2، ص: 301، ط: دارالفکر بیروت)وفیه ایضاً:"وهبة المشاع فيما لا يحتمل القسمة تجوز من الشريك ومن الأجنبي، كذا في الفصول العمادية.......ويشترط في صحة هبة المشاع الذي لا يحتمل القسمة أن يكون قدرا معلوما حتى لو وهب نصيبه من عبد ولم يعلم به لم يجز؛ لأنها جهالة توجب المنازعة، كذا في البحر الرائق.وإذا علم الموهوب له نصيب الواهب ينبغي أن تجوز عند أبي حنيفة - رحمه الله تعالى - وعندهما لا تجوز، هكذا في محيط السرخسي."(کتاب الهبة، الباب الثاني فيما يجوز من الهبة وما لا يجوز، ج:4، ص: 378، ط: دارالفكر بيروت)قرة عيون الأخيار تكملة رد المحتار میں ہے:"ولو قال ‌تركت ‌حقي ‌من ‌الميراث أو برئت منها ومن حصتي لا يصح وهو على حقه، لان الارث جبري لا يصح تركه."(کتاب الدعوی، ج: 8، ص: 208، ط: دار الفكر، بيروت)فقط واللہ اعلم

عنوان: ترکہ کی تقسیم/باہمی رضامندی سے ترکہ کی تقسیم/ترکہ کی رقم تقسیم کرنے سے پہلے تعزیت کرنے والوں پر رقم خرچ کرنا/تقسیم سے پہلے ترکہ کی رقم پر زکات
سوال: 1۔ ہمارے والد صاحب کا انتقال ہوا،ورثاء میں بیوہ،ایک بیٹا اور چار بیٹیاں ہیں،ان کے درمیان ترکہ کس طرح تقسیم ہوگا؟والد کے والد حیات نہیں ہیں۔2۔ ورثاء آپس کی رضامندی سے کسی وارث کو خوشی سے زیادہ دینا چاہیں تو اس کا کیا حکم ہے؟3۔ والد صاحب کے انتقال کو 10دن ہوگئے اس میں والد صاحب کے ترکہ میں سے کچھ رقم تعزیت کرنے والوں کے درمیان خرچ ہوئی ہے تو اس کا کیا حکم ہے؟4۔ فی الوقت ترکہ میں جو سونا،پاؤنڈز اور رقم وغیرہ موجود ہیں ان میں زکات ہوگی یا نہیں؟
جواب:
1۔صورت مسئولہ  میں مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو ،تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو ،تو اسے باقی ترکہ کے ایک تہائی سے نافذ کرنے کے بعد بقیہ کل ترکہ منقولہ وغیر منقولہ کو 48حصوں میں تقسیم کرکے 6 حصے بیوہ کو، 14 حص6 بیٹے، اور 7 حصے  ہر ایک بیٹی کو ملیں گے۔صورت تقسیم یہ ہے:میت: 48/8بیوہبیٹابیٹیبیٹیبیٹیبیٹی176147777فیصد کے اعتبار سے 12.5فیصد بیوہ کو،29.16فیصد اکلوتے بیٹے  کو، اور 14.58فیصد ہر ایک بیٹی  کو ملے گا۔2۔ ورثاء آپس میں باہمی رضامندی سے مصالحتی طور پر ترکہ تقسیم کرنا چاہیں اور کسی وارث کو اس کے متعین شرعی حصےسے زیادہ دینا چاہیں تو اس کی بھی گنجائش ہے۔3۔ ترکہ  چونکہ تمام ورثاء کی مشترکہ ملکیت ہے،اس لیے اگر تمام ورثاء عاقل وبالغ ہیں اور ان کی اجازت سے ترکہ کی کچھ رقم    تعزیت کرنے والوں پرخرچ  کی گئی ہو، تو کچھ حرج نہیں،لیکن اگرورثاء  راضی  نہ  ہوں یا کوئی وارث عاقل وبالغ نہ ہو، تو  تعزیت کرنے والوں پر ترکہ کی رقم  خرچ کرنا شرعا جائز نہیں ہوگا۔4۔ ترکہ کی تقسیم سے پہلے مشترکہ ترکہ پر زکوٰة لازم نہیں ہوگی ۔فتاوی شامی میں ہے:"(قوله: ثم شرع في مسألة التخارج) تفاعل من الخروج وهو في الاصطلاح تصالح الورثة على إخراج بعضهم عن الميراث على شيء من التركة عين أو دين قال في سكب الأنهر وأصله ما روي أن عبد الرحمن بن عوف - رضي الله تعالى عنه - طلق في مرض موته إحدى نسائه الأربع ثم مات وهي في العدة فورثها عثمان - رضي الله تعالى عنه - ربع الثمن فصالحوها عنه على ثلاثة وثمانين ألفا من الدراهم وفي رواية من الدنانير وفي رواية ثمانين ألفا وكان ذلك بمحضر من الصحابة من غير نكير اهـ....  أنهم لو أخرجوا واحدا، وأعطوه من مالهم فحصته تقسم بين الباقي على السواء وإن كان المعطى مما ورثوه فعلى قدر ميراثهم قال الشارح هناك وقيده الخصاف بكونه عن إنكار فلو عن إقرار فعلى السواء اهـ فتأمله."( كتاب الفرائض، باب المخارج، ج6ص811،ط؛سعید)درر الحکام فی شرح مجلۃ الاحکام میں ہے:"كل واحد من الشركاء في ‌شركة ‌الملك أجنبي في حصة الآخر ولا يعتبر أحد وكيلا عن الآخر فلذلك لا يجوز تصرف أحدهما في حصة الآخر بدون إذنه...."(الكتاب العاشر الشركات، الباب الأول، الفصل الثاني، ج3، ص 28، رقم المادة: 1075، ط: دار الجيل) المبسوط للسرخسي  میں ہے:"ولو أن رجلا ‌ورث ‌عن أبيه ألف درهم فأخذها بعد سنين فلا زكاة عليه لما مضى في قول أبي حنيفة - رحمه الله - تعالى الآخر وفي قولهما عليه الزكاة لما مضى ففي هذا الرواية جعل الموروث بمنزلة الدين الضعيف مثل الصداق وبدل الخلع، وفي ذلك قولان لأبي حنيفة - رحمه الله تعالى - فكذلك في هذا وفي كتاب الزكاة جعل الموروث كالدين المتوسط عند أبي حنيفة - رحمه الله -، وهو ثمن مال البذلة والمهنة فقال: إذا قبض نصابا كاملا بعد كمال الحول تلزمه الزكاة لما مضى وجه تلك الرواية أن الوارث يخلف المورث في ملكه، وذلك الدين كان مال الزكاة في ملك المورث فكذلك في ملك الوارث، ووجه هذه الرواية أن الملك في الميراث يثبت للوارث بغير عوض فيكون هذا بمنزلة ما يملك دينا عوضا عما ليس بمال، وهو الصداق فلا يكون نصاب الزكاة حتى يقبض يوضحه أن الميراث صلة شرعية والصدقة للمرأة في معنى الصلة أيضا من وجه قال الله تعالى {وآتوا النساء صدقاتهن نحلة} [النساء: 4] أي عطية وما يستحق بطريق الصلة لا يتم فيه الملك قبل القبض فلا يكون نصاب الزكاة."(كتاب الزكات،ج3،ص41،الناشر: مطبعة السعادة - مصر)فقط واللہ اعلم

Reference: Sahih al-Bukhari 2399 In-book reference : Book 43, Hadith 15 USC-MSA web (English) reference : Vol. 3, Book 41, Hadith 584 (deprecated numbering scheme): حوالہ

Reference: Reference: Surah An-Nisa, Ayah 4 | : سورۃ النساء، آیت نمبر 4 حوالہ

عنوان: ترکہ کی زمین فروخت کرکے دوسری زمین خریدنا
سوال: والد کا انتقال  ہوا، ان کے آٹھ بیٹے اور دو بیٹیاں تھیں، جبکہ بیوہ حیات نہیں تھیں۔ بیٹوں میں سے بڑے بیٹے نے والد کے ترکے میں سے بچی ہوئی زمین 10 لاکھ میں فروخت کی ،اور اس رقم سے دوسری جگہ زمین خریدی، جسے بیٹوں نے صرف آپس میں تقسیم کر لیا اور بیٹیوں کو محروم کر دیا۔اب معلوم یہ کرنا ہے کہ اگر بیٹے ہم بیٹیوں کو ہمارا حصہ دینا چاہیں تو 10 لاکھ روپے کے حساب سے  دیں گے یا  موجودہ زمین کی قیمت لگا کر  حصہ دیا جائے گا؟واضح رہے کہ اس خرید وفروخت میں بیٹیوں کی اجازت شامل نہیں تھی،اور دوسری  زمین  ان ہی پیسوں یعنی 10 لاکھ روپے سے لی گئی تھی، اضافی رقم کسی نے شامل نہیں کی۔
جواب: واضح رہے کہ ترکہ جب تک تقسیم نہ ہوجائے اس وقت تک تمام ورثاء اس میں مشترک ہوتے ہیں، کسی وارث کے لیے دیگر ورثاء کی اجازت کے بغیر  ترکہ میں تصرف کرنے کا اختیار نہیں ہوتا، اور اگر کوئی وارث ترکہ کو بغیر اجازت کے بیچ دیتا ہے تو وہ اس کا ضامن ہوتا ہے۔لہٰذا صورتِ مسئولہ میں والد مرحوم کے ترکہ کی زمین کو بیٹیوں کی اجازت کے بغیر فروخت کرنا جائز نہیں تھا،تاہم جب وہ زمین بیٹوں نے  دس لاکھ روپے میں  فروخت کرکے ان پیسوں سے دوسری زمین خریدی ہے تو اب یہ دوسری زمین بھی تمام ورثاء میں مشترکہ شمار ہوگی ،اور موجودہ زمین تمام ورثاء یعنی مرحوم کے بیٹوں اور بیٹیوں میں ان کے شرعی حصوں کے موافق تقسیم ہوگی، اور اگر بیٹے ،بیٹیوں کو ان کے حصہ کے بدلہ میں رقم دینا چاہیں تو  بیٹیوں کو اس موجودہ زمین کی موجودہ  قیمت کے حساب سے ان کا حصہ دیا جائے گا۔درر الحکام شرح مجلۃ الاحکام میں ہے:"(المادة 96) :‌لا ‌يجوز ‌لأحد أن يتصرف في ملك الغير بلا إذنه هذه المادة مأخوذة من المسألة الفقهية (‌لا ‌يجوز ‌لأحد التصرف في مال غيره بلا إذنه ولا ولايته) الواردة في الدر المختار...كذلك ليس لأحد الشركاء أن يركب الحيوان المشترك أو أن يحمله متاعا بدون إذن الشريك الآخر فإذا ركبه أو حمله وتلف يكون ضامنا حصة الشريك."(المقالة الثانية في بيان القواعد الكلية الفقهية، ج: 1، ص: 96، ط: دار الجيل)فقط والله أعلم

عنوان: صرف ایک بیٹی کی موجودگی میں پوتوں کو ترکہ کا ملنا
سوال: والد کا انتقال ہوا ہے ، ورثاء میں ایک بیٹی اور دو پوتے ہیں ۔ اب معلوم یہ کرنا ہے کہ بیٹی کو والد کا مکمل ترکہ کیوں نہیں ملتا؟پوتوں کو آدھا کیوں ملتا ہے؟میں نے سنا تھا کہ بیٹے کا انتقال جب والد کی حیات میں ہوجائے تو پوتوں کو دادا کے ترکہ سے کچھ نہیں ملتا اور اس صورت میں آدھا کیوں ملتا ہے؟
جواب: صورت مسئولہ میں جب مرحوم والد کے ورثاء میں صرف ایک بیٹی اور دو پوتے ہیں تو مرحوم کا آدھا ترکہ بیٹی کو ملے گا اور بقیہ آدھا دونوں پوتوں کو ملے گا ۔ بیٹی کو آدھا ذوی الفروض (یعنی وہ ورثاء جن کا حصہ شرعا قرا ن و حدیث سے طے شدہ ہے)  ہونے کے اعتبار سے ملے گا اور پوتوں کو عصبہ ہونے کی حیثیت سے ملے گا۔ شریعت کا اصول یہ ہے کہ ترکہ سب سے پہلے ذوی الفروض میں تقسیم ہوتا ہے، ان سے اگر بچ جائے تو پھر عصبات میں تقسیم ہوتا ہے، جو قریبی ہوتا ہے اس کو ملتا ہے۔البتہ جب مرحوم کی بیٹی کے علاوہ ورثاء میں ایک بیٹا ہوتا تو پھر اس بیٹی اور بیٹے میں مکمل میراث تقسیم ہوتی اور پوتوں کو کچھ نہ ملتا۔فتاوی شامی میں ہے:"(فيبدأ بذوي الفروض) أي السهام المقدرة وهم اثنا عشر من النسب ثلاثة من الرجال وسبعة من النساء واثنان من التسبب وهما الزوجان (ثم بالعصبات) أل للجنس فيستوي فيه الواحد والجمع وجمعه للازدواج (النسبية) لأنها أقوى (ثم بالمعتق)(قوله أي السهام المقدرة) هي النصف والربع والثمن والثلثان والثلث والسدس سراج."(کتاب الفرائض، ج نمبر ۶، ص نمبر ۷۶۲،ط: ایچ ایم سعید)فقط واللہ اعلم

عنوان: عورت کے ترکہ میں اس کے سابقہ شوہر کی اولاد بھی حق دار ہوگی
سوال: میری والدہ کا انتقال ہوگیا ہے، ان کی پہلی شادی سے دو بیٹے اور دوبیٹیاں ہیں، ان میں سے ایک بیٹے کا والدہ کی زندگی میں انتقال ہوگیا تھا۔پھر علیحدگی کے بعد والدہ نے دوسری شادی کی جس سے ایک بیٹا اور مجھ سمیت تین بیٹیاں ہیں۔اس دوسرے شوہر ( یعنی ہمارے والد ) کا آج سے تیس سال قبل انتقال ہوگیا تھا، ترکہ میں ایک گھر چھوڑا تھا، جس میں والدہ رہتی تھیں، اب والدہ کا بھی انتقال ہوگیا۔اب والدہ کے پہلے شوہر کی اولاد والدہ کے دوسرے شوہر ( یعنی ہمارے والد ) کے ترکہ کے گھر میں حصہ کا مطالبہ کر رہے ہیں۔کیا ان کا حصہ بنتا ہے؟ اگر بنتا ہے تو پھر شرعی تقسیم کیا ہوگی۔والد کے والدین اور والدہ کے والدین ان کی زندگی میں انتقال کرگئے تھے۔
جواب: والد کے انتقال کے بعد چوں کہ اسی مکان میں آٹھواں حصہ والدہ کا بطورِ وراثت بنتا تھا، لہذا اب والدہ کے انتقال کے بعد صرف اسی  حصہ میں والدہ کے دوسرے شوہر کی اولاد کے ساتھ والدہ کے پہلے شوہر کی اولاد  بھی شریک ہے۔صورتِ مسئولہ میں مرحوم والد کی میراث کی تقسیم کاشرعی طریقہ یہ ہے کہ مرحوم کے حقوق متقدمہ (یعنی کفن دفن کا خرچہ نکالنے کے بعد، اور اگر مرحوم پر کوئی قرض ہے تو کل مال سے اسے ادا کرنے کے بعد، اور اگر مرحوم نے کوئی جائز وصیت کی ہے تو اس کو بقیہ ترکہ کے ایک تہائی سے نافذ کرنے کے بعد ) باقی ترکہ کے 360 حصے کرکے 136 حصے مرحوم کے حقیقی بیٹےکو، 68 حصے مرحوم کی ہر حقیقی بیٹی کو،  10 حصے مرحوم کے سوتیلے زندہ بیٹے کو، اور 5 حصے مرحوم کی ہر سوتیلی بیٹی کو ملیں گے۔صورتِ تقسیم یہ ہے:میت ( والد ) :مسئلہ:360/40/8بیوہبیٹابیٹیبیٹیبیٹی17514777فوت شدہ126636363میت ( والدہ ) :مسئلہ:9۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔مف:5بیٹابیٹابیٹیبیٹیبیٹیبیٹیبیٹی2211111101055555فیصد کے اعتبار سے 100 فیصد میں 37.777 فیصد مرحوم کے حقیقی بیٹے کو، 18.888 فیصد مرحوم کی ہر حقیقی بیٹی کو، 2.777 فیصد مرحوم کے سوتیلے زندہ بیٹے کو اور 1.388 فیصد مرحوم کی ہر سوتیلی بیٹی کو ملیں گے۔ارشادِربّانی ہے:{لِلذَّكَرِ مِثْلُ حَظِّ الأُنثَيَيْنِ}  (سورۃ النسآء، الآیة:11)”لڑکےکاحصہ دولڑکیوں کےحصہ کےبقدرہے“(معارف القرآن)تفسیرابن کثیرمیں ہے:"فقوله تعالى: {يوصيكم الله في أولادكم للذكر مثل حظ الأنثيين} أي: يأمركم بالعدل فيهم، فإن أهل الجاهلية كانوا يجعلون جميع الميراث للذكور دون الإناث، فأمر الله تعالى بالتسوية بينهم في أصل الميراث، وفاوت بين الصنفين، فجعل للذكر مثل حظ الأنثيين؛ وذلك لاحتياج الرجل إلى مؤنة النفقة والكلفة ومعاناة التجارة والتكسب وتجشم المشقة، فناسب أن يعطى ضعفي ما تأخذه الأنثى."(سورۃالنساء، الآية:11، ج:2، ص:225، ط: دار طيبة للنشر والتوزيع)فقط واللہ أعلم

عنوان: بیوہ،تین بیٹےاور دوبیٹیوں کے درمیان ترکے کی تقسیم
سوال: میرے بھائی کا انتقال ہوا ان کے ترکہ میں پچاس لاکھ روپے ہیں،جو میت کی تجہیز وتکفین اور قرضہ وغیرہ نکالنے کے بعد باقی ہیں،مرحوم کے ورثاء میں ایک بیوہ،تین بیٹے اور دو بیٹیاں ہیں،ترکہ کی تقسیم شرعی لحاظ سے کس طرح ہوگی؟مرحوم کے والدین کا انتقال ان کی زندگی میں ہوچکا تھا۔
جواب: صورتِ مسئولہ میں مرحوم کے کل ترکہ (50لاکھ) کی تقسیم کی صورت یہ ہے کہ اگر مرحوم نے کوئی جائز وصیت کی ہے تو کل ترکہ سے ایک تہائی میں وصیت نافذ کرنے کے بعد باقی ترکہ کے64 حصے بنا کر اس میں سے مرحوم کی  بیوہ کو8حصے،تینوں بیٹوں میں سے ہر ایک کو 14حصے اور دونوں بیٹیوں میں سے ہر ایک کو 7حصے ملیں گے۔صورتِ تقسیم یہ ہے :میت64/8بیوہبیٹابیٹابیٹابیٹیبیٹی17814141477رقم کے اعتبار سے بیوہ کو625000روپے،بیٹوں میں سے ہر ایک1093750روپے اور بیٹیوں میں سے ہر ایک کو 546875روپے ملیں گے۔فقط واللہ اعلم

عنوان: ترکہ کی تقسیم کیسے کی جائے؟
سوال: میرے سسر کا انتقال سن 2018ء میں ہوا، ان کے ورثاء میں ایک بیوہ، تین بیٹے اور چھ بیٹیاں ہیں، جب کہ مرحوم کے ترکہ میں چار دکانیں اور تین فلور کی بلڈنگ ہے، سسر نے زندگی میں کہا تھا کہ ”دکان کا کرایہ جو بھی آئے گا، وہ میری بیوی یعنی اپنی والدہ کے ہاتھ میں رکھنا“ ؛کیوں کہ بچے اپنی والدہ کو خرچہ نہیں دیتے۔اب بیٹوں کا یہ کہنا ہے کہ والدہ ان ہی کرایہ کے پیسوں سے جمع کر کے ہر بیٹی کو اس کا حصہ باری باری دے، ہم جگہ یعنی دکان وغیرہ بیچنے نہیں دیں گے، جب کہ بہنوں کا کہنا ہے کہ ہمیں پورا حصہ ایک ساتھ ہی دیں۔تو اب سسر صاحب کا ترکہ کیسے تقسیم ہوگا؟ بیچ کر یا تقسیم کرکے یا مالیت لگا کر؟
جواب:
واضح رہے کہ میت کے ترکہ میں سب ورثاء کا بقدرِشرعی حصہ اورحق ہوتا ہے، اور اگر بر وقت ترکہ تقسیم نہ کیا جائے تو ورثاء کامشترکہ مال استعمال کرنا لازم آتا ہے، اور کسی کا مال بغیر اجازت استعمال کرنا شرعاً جائز نہیں ہے، اسی طرح ترکہ کی تقسیم میں تاخیر کرنے سے بعد میں کئی مسائل کا پیدا ہو جانا ایک طبعی امر ہے، من جملہ ان میں سے ایک ورثاء میں باہمی تکرار اور گھریلو خرابیاں ہیں، اس لئے ضروری ہے کہ ترکہ کی تقسیم بر وقت شرعی طریقے پر کی جائے اور سب ورثاء(مردوعورتوں)کو ان کےشرعی حصےدیےجائیں، تقسیمِ ترکہ کے بعد پھر جو ورثاء باہمی رضامندی سے شرکت کرنا چاہتے ہیں تو وہ تمام امورکی پہلے سے وضاحت کرکے دوبارہ اپنی دکانوں اور  کار و بارکو جاری رکھ سکتے  ہیں، لیکن جاری کار و بار کی وجہ سے ترکہ کی تقسیم میں تاخیر کرنا کسی طرح بھی مناسب نہیں ہے، خاص کر جب بعض ورثاء اپنے حصوں کا مطالبہ بھی کر رہے ہوں، تو ایسی صورت میں بغیر شرعی عذر کے ترکہ کی تقسیم میں تاخیر کرنے کا وبال اسی پر ہوگا جو اس تقسیم میں رکاوٹ بنےگا۔باقی صورتِ مسئولہ میں مرحوم کے مذکورہ ترکہ کی تقسیم کا شرعی طریقہ یہ ہے کہ ترکہ میں سے جو چیزیں قابلِ تقسیم ہیں (یعنی اس کو تقسیم کرنے کے بعد ہر وارث اپنے حصہ سے نفع اٹھا سکتا ہے) تو ان کو تقسیم کردیا جائے، اور جو قابلِ تقسیم نہیں ہیں، ان کو فروخت کردیا جائے، اور رقم تمام ورثاء میں ان کے حصوں کے بقدر تقسیم کردی جائے، یا ورثاء میں سے کوئی ایک وارث  متروکہ جائیداد کو اپنی طرف کرلے، اور باقی ورثاء کو ان کے حصوں کی رقم دے دے۔لیکن اگر تمام ورثاء باہمی رضامندی سے مرحوم کی متروکہ جائیداد کو فروخت نہیں کرنا چاہتے اور نہ ہی کوئی وارث اس کو اپنی طرف کرنا چاہتاہے، تو اس صورت میں اختیار ہےکہ باہمی رضامندی سے  یا تو ہر دکان و مکان (فلور) میں باری مقرر کریں کہ اتنے دن ایک وارث کے پاس یہ دکان یا مکان رہے گا اور اتنے دن دوسرے کے پاس، اور یا یہ ہے کہ دکانوں کو کرایہ پر دیدیں اور کرایہ کو تمام ورثاء ان کے حصوں کے بقدر تقسیم کرلیں اور بلڈنگ میں جو ورثاء رہ رہے ہیں وہ دیگر ورثاء کے ساتھ ان کے حصہ میں کرایہ داری کا معاملہ کرلیں، اور ہر ماہ ان کے حصے کا کرایہ ادا کریں یا کسی کو دکان اور کسی کو مکان حوالہ کریں۔باقی مرحوم کی متروکہ جائیداد کی تقسیم (مالیت یا فروخت کرنے بعد حاصل شدہ رقم کے اعتبار سے) یہ ہے کہ سب سے پہلے مرحوم کے حقوقِ متقدمہ (یعنی تجہیز و تکفین) کا خرچہ نکالنے کے بعد، اگر مرحوم کے ذمہ قرض ہو، تو اسے ادا کرنے کے بعد، اگر مرحوم نے کوئی جائز وصیت کی ہو، تو اسے بقیہ مال کے ایک تہائی سے ادا کرنے کے بعد، بقیہ مال کو کل 96 حصوں میں تقسیم کرکے، 12 حصے مرحوم کی بیوہ کو، 14 حصے مرحوم کے ہر ایک بیٹے کو، اور 7 حصے مرحوم کی ہر ایک بیٹی کو ملیں گے۔صورتِ تقسیم یہ ہے:مرحوم (سسر)۔۔۔۔96/8بیوہبیٹابیٹابیٹابیٹیبیٹیبیٹیبیٹیبیٹیبیٹی1712141414777777یعنی فی صد کے اعتبار سے 12.5 فی صد مرحوم کی بیوہ کو، 14.583333 مرحوم کے ہر ایک بیٹے کو، اور 7.291666 مرحوم کی ہر ایک بیٹی کو ملے گا۔قرآن کریم میں ارشادِخداوندی ہے:(يُوصِيكُمْ اللَّهُ فِي أَوْلادِكُمْ لِلذَّكَرِ مِثْلُ حَظِّ الأُنثَيَيْنِ)(سورة النساء،الآية:11)ترجمہ:”اللہ تعالی تم کو حکم دیتاہے تمہار ی اولاد کے باب میں ،لڑکے کاحصہ دولڑکیوں کے برابرہے۔“(از بیان القرآن للتھانویؒ)شعب الایمان میں ہے:"عن أبي حرة الرقاشي عن عمه أن رسول الله صلى الله عليه وسلم قال:لا يحل مال امرئ مسلم إلا ‌بطيب ‌نفس منه."(كتاب الجهاد، قبض اليدعن الأموال المحرمة، ج:4، ص:387، ط:دارالكتب العلمية)فتاوی ہندیہ میں ہے:"و إن كانت دار وضيعة أو دار و حانوت قسم كل واحدة منهما على حدة لاختلاف الجنس كذا في الهداية و إذا كانت في التركة دار و حانوت الورثة كلهم كبار ‌و تراضوا ‌على ‌أن ‌يدفعوا ‌الدار و الحانوت إلى واحد منهم عن جميع نصيبه من التركة جاز لأن عند أبي حنيفة - رحمه الله تعالى - إنما لا يجمع نصيب واحد من الورثة بطريق الجبر من القاضي و أما عند التراضي فذلك جائز."(كتاب القسمة، الباب الثاني في بيان كيفية القسمة، ج:5، ص:205، ط:مكتبه ماجديه، كوئته)فتاوی شامی میں ہے:"‌(وقسم) ‌المال ‌المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها ا لمعول (وإن تضرر الكل لم يقسم إلا برضاهم) لئلا يعود على موضوعه بالنقض.في المجتبى: حانوت لهما يعملان فيه طلب أحدهما القسمة إن أمكن لكل أن يعمل فيه بعد القسمة ما كان يعمل فيه قبلها قسم وإلا لا...(قوله: وقسم المال المشترك) أي الذي تجري فيه القسمة جبرا بأن كان من جنس واحد....(قوله: وبطلب ذي الكثير) أي إن انتفع بحصته وأطلقه لعلمه من المقام، ومفهومه أنه لا يقسم بطلب ذي القليل الذي لا ينتفع إذا أبى المنتفع. ووجهه كما في الهداية أن الأول منتفع فاعتبر طلبه والثاني متعنت فلم يعتبر اهـ ولذا لا يقسم القاضي بينهم إن تضرر الكل وإن طلبوا كما في النهاية، وحينئذ فيأمر القاضي بالمهايأة كما سيذكره الشارح....(قوله: فعليها المعول) وصرح في الهداية وشروحها بأنه الأصح، زاد في الدرر وعليه الفتوى."(في بداية كتاب القسمة، ج:6، ص:260، ط:سعيد)وفيه أيضاً:"دار أو حانوت بين اثنين لا يمكن قسمتها تشاجرا فيه فقال أحدهما لا أكري ولا أنتفع، وقال الآخر أريد ذلك أمر القاضي بالمهايأة، ثم يقال لمن لا يريد الانتفاع إن شئت فانتفع، وإن شئت فأغلق الباب."(في بداية كتاب القسمة، ج:6، ص:261، ط:سعيد)تحفۃ الفقہاء میں ہے:"‌الشركة ‌الأملاك ‌على ‌ضربين أحدهما ما كان بفعلهما مثل أن يشتريا أو يوهب لهما أو يوصى لهما فيقبلا، والآخر بغير فعلهما وهو أن يرثا، والحكم في الفصلين واحد وهو أن الملك مشترك بينهما وكل واحد منهما في نصيب شريكه كالأجنبي لا يجوز له التصرف فيه إلا بإذنه."(في بداية كتاب الشركة، ج:3، ص:5، ط:دار الكتب العلمية)مجلۃ الاحکام میں ہے:"إذا طلب أحد الشريكين القسمة ‌وامتنع ‌الآخر فيقسمه القاضي جبرا إن كان المال المشترك قابلا للقسمة ."(كتاب الشركات، فصل في بيان شرائط القسمة، ص:218، ط:كارخانه تجارت كتب، كراتشي)السراجی فی المیراث میں ہے:"وأما لبنات الصلب فأحوال ثلاث:النصف للواحدة،والثلثان للاثنتين فصاعدا،ومع الابن للذكرمثل حظ الأنثيين وهويعصبهن."(فصل:في النساء،ص:33/32،ط:مکتبة البشریٰ -باکستان)فقط والله أعلم

Reference: USC-MSA web (English) reference : Book 20, Hadith 102 Arabic reference : Book 20, Hadith 804: حوالہ

عنوان: بیوہ، بہن اور چچا میں میراث کی تقسیم
سوال: عرض ہے کہ ہم  دو بھائی بہن(ایک بھائی اور ایک بہن) ہیں اور ہمارے والدین فوت ہوچکے ہیں، ہماے  والد کی کوئی جائیداد نہیں تھی، میرے بھائی جو مجھ سے عمر میں بڑے تھے، انہوں نےا یک زمین خریدی اور اس پر مکان تعمیر کیا اور خود رہائش اختیار کی اور سن 2020 میں عمر کے آخری حصہ میں  شادی کی اور جنوری   2025 کو فوت ہوگئے،ان کی کوئی اولاد نہیں ہے، لواحقین میں ان کی بیوہ، ایک بہن( یعنی میں ) اور ایک چچا ہیں۔میں شادی شدہ ہوں، لیکن اس وقت میں بھی بیوہ اور صاحب اولاد ہوں، میرے بھائی نے جو مکان بنایا ہے، اس کی قیمت پینتیس لاکھ3500000 روپے ہے، پوچھنا یہ ہے کہ بھائی کی اس ملکیت میں میرا حصہ ہے یا نہیں؟ اگر ہے تو مجھے کتنا ملے گا؟میرے حالات خود خراب ہیں اور میں کرایہ کے مکان میں رہتی ہوں۔
جواب: صورتِ مسئولہ میں سائلہ کے  بھائی کے انتقال کے بعد اس کا  ترکہ(مکان وغیرہ) تمام ورثاء میں شرعی حصوں کے مطابق تقسیم ہوگا۔ مرحوم کے  ترکہ  کو تقسیم کرنے کا طریقہ یہ ہے کہ سب سے پہلے  مرحوم کے حقوقِ متقدمہ یعنی کفن دفن کے اخراجات  نکالنے  کے بعد ،اگر  مرحوم پر کوئی قرضہ ہو اس کو ادا کرنے کے بعد، اگرمرحوم نے کوئی جائز وصیت کی ہو  اس کو  بقیہ مال کے ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو4حصوں میں تقسیم کرکے  مرحوم کی بیوہ کو ایک حصہ، مرحوم کی بہن یعنی سائلہ کو دو حصے اور مرحوم کے چچا کو ایک حصہ ملے گا۔تقسیم کی صورت یہ ہے:میت:مرحوم بھائی ، مسئلہ:4بیوہبہنچچا121فی صد کے حساب سے مرحوم کی بیوہ کو 25 فی صد، مرحوم کی بہن یعنی سائلہ کو 50 فی صد اور مرحوم کے چچا کو 25 فی صد ملے گا۔فقط واللہ أعلم

عنوان: بیوہ دو بیٹوں اور دو بیٹیوں کے درمیان تقسیم میراث کا طریقہ
سوال: ایک شخص کا 10 سال پہلے انتقال  ہوا ہے، اس کے ورثاء میں بیوہ، دو بیٹے، اور دو بیٹیاں ہیں،  مرحوم کے  والدین کا پہلے ہی انتقال ہوچکا تھا۔اب اس شخص کی  میراث تقسیم ہورہی ہے تو شرعی طور پر ہر وارث کا کتنا کتنا حصہ ہوگا؟
جواب: صورتِ مسئولہ میں مذکورہ شخص کے حقوقِ متقدّمہ یعنی کفن دفن کا خرچہ نکالنے کے بعد،  اگر مرحوم پر کوئی قرضہ ہو، تو  اس کو ادا کرنے بعد،اور  اگر مرحوم نے کوئی جائز وصیت کی ہو،  تو  اس کو  ایک تہائی ترکہ  سے نافذ کرنے بعد، باقی کل ترکہ منقولہ وغير منقولہ  کے 48 حصے کرکے  6 حصے مرحوم کی  بیوہ کو، 14،14 حصے مرحوم کے  ہر ایک بیٹے کو،اور 7،7 حصے مرحوم کی ہر ایک بیٹی کو ملیں گے۔صورتِ تقسیم یہ ہے :میت: 8/ 48بیوہبیٹابیٹابیٹیبیٹی176141477فیصد کے اعتبار سے 100 فیصد میں سے 12.50 فیصد مرحوم کی  بیوہ کو، 29.166  فیصد مرحوم کے ہر ایک بیٹے کو،اور 14.583 فیصد مرحوم کی ہر ایک بیٹی کو ملے گا۔فقط واللہ اعلم

عنوان: ایک بیوہ ،دوبیٹوں اوردوبیٹیوں کے درمیان میراث کی تقسیم
سوال: میرے والد  صاحب کا انتقال ہوا ، والدصاحب کی ایک دوکان تھی جو  انہوں نے اپنی زندگی میں خریدی تھی جو کہ جون 2024میں میرے بھائی نے 30لاکھ کی مالیت میں فروخت کی ہے، مرحوم والدصاحب  کے ورثاءمیں بیوہ ،دوبیٹےاوردوبیٹیاں ہیں۔اب سوال یہ ہےکہ مرحوم والدصاحب کےورثاء میں میراث کی تقسیم کیسے ہوگی؟ اورمذکورہ 30لاکھ روپےکی تقسیم کیسے ہوگی ؟راہ نمائی فرمائیں۔
جواب: صورت مسئولہ میں سائلہ  کے والدصاحب مرحوم کےحقوقِ متقدمہ یعنی تجہیزو تکفین کے اخراجات ادا کرنے کے بعد، اگر مرحوم کے ذمہ کوئی قرض ہو، تو  ا سے ادا کرنے کے  بعد،اگر مرحوم نے  کوئی جائز  وصیت کی ہو ، اسے ایک تہائی ترکہ   سے    نا فذ کرنے کے بعد،  باقی کل  ترکہ    منقولہ و غیر  منقولہ کو 48 حصوں میں تقسیم کرکے، 6حصےمرحوم کی بیوہ کو، 14 حصےمرحوم کے ہر ایک بیٹے کو ، 7 حصے مرحوم کی ہرایک بیٹی کو ملیں گے ۔صورت تقسیم یہ ہے :میت:(والد)مسئلہ:48/8بیوہ بیٹابیٹابیٹی بیٹی176141477یعنی مرحوم  کے ترکہ کا فیصد12.50 مرحوم کی بیوہ کو، 29.166 فیصد کے ہرایک بیٹے کو، 14.583 فیصد مرحوم  کی ہرایک بیٹی کو ملے گا۔اور 30 لاکھ روپے کی  تقسیم اس طرح ہوگی کہ 3,75,000روپےمرحوم کی بیوہ کو،8,75,000 روپےمرحوم کے ہر ایک بیٹے  کو ، 4,37,500  روپےمرحوم کی ہرایک بیٹی کو ملیں گے ۔فقط واللہ اعلم

عنوان: ایک وارث کا قرض لے کر مشترکہ مکان کا کیس لڑنے کا حکم
سوال: میرے بہنوئی کا انتقال ہوا، انہوں نے اپنی زندگی میں میری  ہمشیرہ سے کچھ زیورات (بطورِ قرض)یہ کہہ کر   لیے تھے کہ ہمارے مکان پر کچھ مقدمات چل رہے ہیں، جس کی فیس وغیرہ کی ادائیگی کے لیے ہمارے پاس پیسے نہیں ہیں،  لہذا آپ ہمیں اپنے زیورات بطورِ قرض دے دیں، ہم بعد میں آپ کو اتنے ہی سونے کے زیور یا اس کی قیمت دے دیں گے۔بعد ازاں بہنوئی کی زندگی میں ہمشیرہ کو زیوات کی دس فیصد قیمت دے دی گئی تھی، اب ان کے انتقال کے بعد ان کے ایک بھائی اور تین بہنیں یہ کہہ رہے ہیں کہ اس قرض کی ادائیگی ہمارے ذمہ نہیں ہے، ہم نہیں دیں گے، جبکہ یہ قرض جس مکان کے لیے لیا تھا وہ سب بھائی بہنوں کے مشترکہ مکان تھا،  اب  پوچھنا یہ ہے کہ کیا ہم بہنوئی کے بھائی بہنوں سے مذکورہ زیورات کی قیمت کا مطالبہ کرسکتے ہیں یانہیں؟قرآن و سنت کی روشنی میں راہ نمائی فرمائیں۔وضاحت:میرے بہنوئی نے اپنی والدہ اور بہن بھائی کے کہنے پر اپنی بیوی(یعنی میری ہمشیرہ) سے مذکورہ زیورات بطورِ قرض لے کر مشترکہ مکان(جو ان کے والد کا متروکہ مکان تھا) کے مقدمات میں خرچ کیے تھے اور قرض لیتے وقت بہن بھائیوں نے کہا تھا کہ ہم سب مل کر یہ قرض چکائیں گے، اور اب وہ مکان ورثاء کے  درمیان تقسیم بھی ہوچکاہے۔نیز ان زیورات کی دس فیصد قیمت جو ادا کی گئی ہے وہ میرے بہنوئی کے بھائی نے ادا کی تھی۔
جواب: صورتِ مسئولہ میں مذکورہ زیورات  جب مشترکہ مکان کے مسائل حل کرنے کے لیے تھے، تو بہنوئی کے انتقال کے باوجود زیورات کا بقیہ نوے فیصد یا اس کی موجودہ ویلیو کے اعتبار سے جو بھی قیمت بنتی ہے، اس کی ادائیگی، اس مکان کے تمام شرکاء/حصہ دار (یعنی آپ کے بہنوئی اور ان کے سب بھائی بہنوں) پر ان کے حصصِ شرعیہ کے تناسب سے لازم ہے، لہذا شرعی لحاظ سے سائل کی ہمشیرہ اپنے شوہر کے بھائی بہنوں سے ان کے حصے کے بقدر قرض/رقم کا مطالبہ کرسکتی ہے۔درر الحكام في شرح مجلة الأحكام میں ہے:"المادة (١٣٠٨)(إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم)... الخالخلاصة: إن نفقات الأموال المشتركة تعود على الشركاء بنسبة حصصهم في تلك الأموال حيث إن الغرم بالغنم."(الكتاب العاشر:الشركات، الباب الخامس في بيان النفقات المشتركة، الفصل الأول في بيان تعمير الأموال المشتركة وبعض مصروفاتها الأخرى، ج:3، ص:310، ط: دار الجيل)فيه أيضاً:"المادة (1309) - (إذا عمر أحد الشريكين الملك المشترك بإذن الآخر وصرف من ماله قدرا معروفا فله الرجوع على شريكه بحصته...إذا عمر أحد الشريكين الملك المشترك ففي ذلك احتمالات أربعة:الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف. وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة."(الكتاب العاشر:الشركات، الباب الخامس في بيان النفقات المشتركة، الفصل الأول في بيان تعمير الأموال المشتركة وبعض مصروفاتها الأخرى، ج:3، ص:310، ج:3، ص:314، ط:دارالجيل)فقط واللہ اعلم

عنوان: ترکہ کی تقسیم اور کرایہ کاحکم
سوال: میرے شوہر کا انتقال ہواہے،ترکہ میں ایک مکان ہے دو منزلہ، جس میں مرحوم کے دو بھائی ایک منزل میں رہتے ہیں ،دوسری منزل میں مرحوم کی فیملی اور والدہ رہتے ہیں، اور ایک دکان ہے     جوکہ نالے پر بنی ہوئی ہے مگر وہ قانونی ہے ،لیکن اس کو توڑنے کا بولا جارہا ہے، اس کی قیمت 5 لاکھ روپے ہے، فی الحال وہ کرایہ پر دی ہوئی ہے، اور 280,000 روپے بینک میں ہیں،  ایک ٹھیلا بھی مرحوم کا تھا ،جس میں بچوں کی بنیان وغیرہ بیچتے تھے۔میراث کی تقسیم کیسے ہوگی ؟ورثا میں والدہ، بیوہ، چار بیٹیاں ،اور ایک بیٹا ہے۔
جواب: صورتِ مسئولہ میں مذکورہ مکان اگر مرحوم کی ملکیت تھا،تو اس صورت میں مکان، دکان ، نقد رقم ،اور ٹھیلا مرحوم شوہر کا ترکہ شمار ہوگا، اور مرحوم کا یہ ترکہ ان کے شرعی ورثاء کے درمیان اپنے اپنے حصوں کے موافق تقسیم ہوگا ، جس کی تفصیل مندرجہ ذیل ہے :مرحوم کے حقوق متقدمہ یعنی تجہیز وتکفین کا خرچہ نکالنے کے بعد، اگر مرحوم کے ذمہ کوئی قرضہ ہو تو اس کو کل مال ادا کرنے کے بعد، اگر مرحوم نے کوئی جائز وصیت کی ہو تو اس کو  باقی مال کے ایک تہائی میں نافذ کرنے کے بعد، مرحوم کی منقولہ و غیر منقولہ ترکہ کو 144 حصوں میں تقسیم کرکے18   حصے مرحوم کی بیوہ  کو ، 24 حصے مرحوم کی والدہ کو،34 حصے مرحوم کے بیٹےکو ،اور17  حصے مرحوم کی ہرایک بیٹی کوملیں گے۔جب کہ مرحوم کے بھائی ، مرحوم کے مکان میں حصہ دار نہیں ہوں گے ۔ صورتِ تقسیم یہ ہوگی:مرحوم: 24 / 144بیوہوالدہبیٹابیٹیبیٹیبیٹیبیٹی341718243417171717یعنی فیصد کے اعتبار سے سو فیصد میں سے  12.5   فیصد مرحوم کی بیوہ کو ،16.67 فیصد مرحوم کی والدہ کو ،23.61فیصد مرحوم کےبیٹے کو ،اور11.81  فیصد مرحوم کی ہرایک بیٹی کوملیں  گے۔واضح رہے کہ مرحوم کی متروکہ ساری چیزیں  ان کے ورثاء کے درمیان  مذکورہ بالا حصص کے بقدر  مشترکہ طور پر ملکیت میں ہیں، لہٰذا اگر وہ سب اپنی رضا مندی  سے دکان کو کرایہ پر دینے پر راضی ہیں تو اس دکان کے کرایہ میں تمام ورثاء اپنے اپنے شرعی حصص کے بقدر شریک ہوں گے،ورنہ دکان کو فروخت کرکے قیمت تقسیم کرلی جائے۔نیز مکان میں مرحوم کے بھائیوں کا کوئی حصہ نہیں ، لہٰذا مرحوم کے بھائیوں کو مکان میں رہنے کے لیے مرحوم کے ورثاء کی اجازت درکار ہوگی۔مجلۃ الاحکام العدلیہ میں ہے :"(المادة 1073) تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الباب الاول فی بیان شرکۃ الملک،الفصل الثانی فی بیان کیفیۃ التصرف فی اعیان المشترکۃ،ص:206،نور محمد کارخانہ  تجارت کتب)فقط واللہ اعلم

عنوان: ایک بیوہ، تین بھتیجیوں، دو بھانجوں اور ایک بھانجی میں میراث کی تقسیم
سوال: میراث کے ایک مسئلہ  کی تحقیق مطلوب ہے،جس میں ورثاء تین سالوں سے جھگڑ رہے ہیں،اب تمام ورثاء  اس بات پر متفق ہوچکے ہیں کہ دارالافتاء بنوری ٹاؤن کے فتوی پر من وعن عمل کیا جائے گا۔مسئلہ یہ ہے کہ آج سے تقریباً تین سال قبل میری بیوی کے حقیقی چچا کا رضائے الہی سے انتقال ہوگیا تھا، مرحوم نے ترکہ میں 240 ایکڑ زمین،تین کروڑ ساٹھ لاکھ(36000000) نقدی، تین کاریں،دو فیکٹریاں،ایک حویلی اور سات عدد پلاٹ چھوڑے، مرحوم کے ورثاء میں ایک بیوہ، تین بھتیجیاں، دو بھانجے اور ایک بھانجی  ہیں۔مرحوم لاولد  تھے،ان کی کوئی اولاد نہیں ہوئی۔مرحوم کے والدین، دادا ،دادی، نانی،چچا،چچا کی مذکر اولاد غرض ذوی الفروض اور عصبات میں سے کوئی نہیں بچا،سب کا انتقال مرحوم کی زندگی میں ہی ہوگیا تھا،ایک بھائی اور ایک بہن تھی،ان کا بھی مرحوم سے پہلے انتقال ہوگیا۔مرحوم کے انتقال کے وقت یہی ورثاء تھے جو اوپر ذکر کیے گئے ہیں۔اس مسئلہ میں کچھ اداروں سے فتاوی موصول ہوئے ،جن کا خلاصہ یہ ہے کہ بیوہ کو ربع دے کر باقی تین بھتیجیوں کو ایک ایک حصہ دیا جائے اور مرحوم کے بھانجے اور بھانجی محروم ہوں گے۔لیکن  مرحوم کے بھانجے اور  بھانجی جھگڑا کرکے بیٹھے ہیں کہ ہمارا بھی ترکہ میں حصہ ہے۔میں اتنا بڑا عالم اور مفتی تو ہوں نہیں کہ جو اس کا فیصلہ کرسکوں،البتہ کفایت المفتی جلد 8، امداد الفتاوی جلد 9 اور مفید الوارثین صفحہ 223 میں بھتیجیوں کی موجودگی میں بھانجے اور بھانجیوں کو میراث میں شامل کیا ہے۔دوسری بات یہ کہ مجھے مرحوم کے ترکہ کا امین مقرر کیا گیا ہے،اور میرا مقصد صرف اللہ کی رضا کے لیے یہ ہے کہ اگر مرحوم کے ترکہ میں بھانجےاور بھانجی کا حصہ بنتاہو تو ان کو ضرور ملے۔اب دریافت طلب امر یہ ہے کہ ان اداروں کے فتاوی  اور کفایت المفتی اور امدادالفتاوی کے فتاوی میں آپ مفتیانِ کرام جامعہ بنوری ٹاؤن کی تحقیق کیا ہے؟اور صحیح مسئلہ کیا ہے؟تاکہ میں مرحوم کے ترکہ کو شریعت کے مطابق تقسیم کرکے اپنے فرض سے سبکدوش ہوسکوں۔
جواب:
صورت مسئولہ میں  مرحوم کے ترکہ کی تقسیم  کا شرعی طریقہ یہ  ہے کہ سب سے پہلے   اس   کے حقوقِ متقدّمہ یعنی تجہیز وتکفین  کا خرچہ نکالنے کے بعد،  اگر اس کے ذمہ کوئی قرض ہو تو اسے کل ترکہ  سے ادا کرنے کے بعد ، اگر اس نے کوئی جائز وصیت کی ہو تو اسے اس کے باقی ترکہ کے ایک تہائی  میں سے نافذ کرنے کے بعد،باقی  کل ترکہ منقولہ وغیر منقولہ  کو 60 حصوں میں تقسیم کرکے  15 حصے مرحوم کی بیوہ کو ،10 حصےاس کی ہر ایک بھتیجی کو، 6حصے اس کے ہر ایک بھانجےکو اور 3 حصے اس کی بھانجی کو ملیں گے۔صورتِ تقسیم یہ ہے:میت:60/4بیوہبھتیجیبھتیجیبھتیجیبھانجابھانجابھانجی12115101010663یعنی 100 فیصد میں سے25 فیصد مرحوم کی بیوہ کو،16.666 فیصد اس کی ہر ایک بھتیجی کو،10 فیصد اس کے ہرایک بھانجے کو اور5 فیصد اس کی بھانجی کو ملے گا۔فتاوی عالمگیری میں ہے:"(الباب العاشر في ذوي الأرحام) وذوو الأرحام كل قريب ليس بذي سهم ولا عصبة وهم كالعصبات من انفرد منهم أخذ جميع المال، كذا في الاختيار شرح المختار وذوو الأرحام أربعة أصناف: صنف ينتمي إلى الميت وهم أولاد البنات وأولاد بنات الابن، وصنف ينتمي إليهم الميت وهم الأجداد الفاسدون والجدات الفاسدات، وصنف ينتمي إلى أبوي الميت كبنات الإخوة لأب وأم أو لأب وأولاد الإخوة لأم وأولاد الأخوات كلها، وصنف ينتمي إلى جدي الميت كالأعمام لأم وأولادهم والعمات وأولادهن والأخوال والخالات وأولادهم وبنات الأعمام لأب وأم أو لأب - فهؤلاء وكل من يدلي بهم ذوو الأرحام الأولى الصنف الأول وإن كان أبعد ثم الثاني ثم الثالث ثم الرابع على ترتيب العصبات وهو المأخوذ به، ۔۔۔۔ (والصنف الثالث) وهو ثلاثة أنواع: الأول - بنات الإخوة وأولاد الأخوات لأب وأم وأولادهم. والثاني - بنات الإخوة وأولاد الأخوات لأب وأولادهم. والثالث - أولاد الإخوة والأخوات لأم وأولادهم فإن كانوا من النوع الأول أو الثاني فهم كالصنف الأول في تساوي الدرجة والقرب والإدلاء بوارث والقسمة، وإن اختلفوا في ذلك فعند أبي يوسف - رحمه الله تعالى - يعتبر الأبدان وعند محمد - رحمه الله تعالى - يعتبر الأبدان ووصف الأصول، كذا في الاختيار شرح المختار."(کتاب الفرائض، الباب العاشر في ذوي الأرحام، ج:6، ص:461/459/458، ط:دارالفکر بیروت)الاختیار لتعلیل المختار میں ہے:"(وذوو الأرحام كل قريب ليس بذي سهم ولا عصبة، وهم كالعصبات من انفرد منهم أخذ جميع المال) لأنهم يدلون بالقرابة وليس لهم سهم مقدر فكانوا كالعصبات. (والأقرب يحجب الأبعد) كالعصبات حتى من هو أقرب إلى الميت من أي صنف كان فهو أولى. ۔۔۔ وذكر رضي الدين النيسابوري في فرائضه أنه لا يرث أحد من الصنف الثاني وإن قرب وهناك واحد من الصنف الأول وإن بعد، وكذا الثالث مع الثاني والرابع مع الثالث، قال: وهو المختار للفتوى، والمعمول عليه من جهة مشايخنا تقديم الصنف الأول مطلقا ثم الثاني ثم الثالث ثم الرابع. ۔۔۔ وهم أربعة أصناف: صنف ينتمي إلى الميت، (وهم أولاد البنات، وأولاد بنات الابن) وصنف ينتمي إليهم الميت. (و) هم (الجد الفاسد، والجدات الفاسدات) وصنف ينتمي إلى أبوي الميت. (و) هم:(أولاد الأخوات كلهن، وبنات الإخوة كلهم، وأولاد الإخوة لأم) وصنف ينتمي إلى جدي الميت. (و) هم: (الأخوال والخالات والأعمام لأم، والعمات وبنات الأعمام كلهم وأولاد هؤلاء ومن يدلي بهم، وأولاهم الصنف الأول) لأن قرابة الولاد أقرب من غيرهم كما في الأصول.(ثم الصنف الثاني) وقالا: الصنف الثالث أولى من الثاني لأنهم أولاد عصبة أو ذي سهم، والأصل في ذوي الأرحام إذا استووا في الدرجة أن يقدم ولد وارث. ولأبي حنيفة رحمه الله أن الصنف الثاني له زيادة اتصال باعتبار الجزئية لأنهم أصوله، وزيادة القرب أولى مما ذكر ; لأن علة الاستحقاق القرب، والعلة تترجح بالزيادة من جنسها. ۔۔۔ وإن اختلفت الأمهات والآباء فعند أبي يوسف وهو رواية عن أبي حنيفة العبرة لأبدانهم لا لأصولهم. وعند محمد وهو أشهر الروايتين عن أبي حنيفة العبرة لأصولهم فيقسم المال على أصولهم ويعتبر الأصل الواحد متعددا بتعدد أولاده، ثم يعطى لكل فرع ميراث أصله، ويجعل كل أنثى تدلي إلى الميت بذكر ذكرا، وكل ذكر يدلي إلى الميت بأنثى أنثى، سواء كان إدلاؤهما بأب واحد أو بأكثر، أو بأم واحدة أو بأكثر، ثم يقسم سهام كل فريق بينهم بالسوية إن اتفقت صفاتهم، وإن اختلفت فللذكر مثل حظ الأنثيين. لمحمد أن الفروع إنما تستحق الميراث بواسطة الأصول فيجب أن تكون العبرة للأصول. ولأبي يوسف أن ذوي الأرحام إنما يرثون بالقرابة كالعصبات، وكل واحد مستبد بنفسه في أصل الاستحقاق، فتعتبر الأبدان كالعصبات."(کتاب الفرائض، فصل فی توریث ذوی الارحام، ج:5، ص:105 تا 107، ط:مطبعة الحلبي - القاهرة)البحرا لرائق میں ہے:"قال رحمه الله (وترتيبهم كترتيب العصبات) يعني: ترتيب ذوي الأرحام في الإرث كترتيب العصبات يقدم فروع الميت كأولاد البنات، وإن سفلوا، ثم أصوله كالأجداد الفاسدين والجدات الفاسدات، وإن علوا، ثم فروع أبويه كأولاد الأخوات وبنات الإخوة وبني الإخوة لأم، وإن نزلوا، ثم فرع جده وجدته كالعمات والأعمام لأم والأخوال والخالات، وإن بعدوا فصاروا أربعة أصناف ۔۔۔ والثالث أولاد الأخوات لأب وأم أو لأب، وأولاد بنات الابن، وأولاد الإخوة، والأخوات لأم وبنات الأعمام وأولاد هؤلاء الإخوة كلهم ۔۔۔ فأولاهم بالميراث أولهم، ثم ثانيهم، ثم ثالثهم، ثم رابعهم، ثم خامسهم وفي رواية عن أبي حنيفة: وعليه الفتوى. ۔۔۔ وأما الكلام في أولاد الأخوات وبنات الإخوة أولاهم بالميراث أقربهم إلى الميت  ۔۔۔ وإن استووا في القرب، وكان أحدهما ولد عصبة، والآخر ولد صاحب فرض فعلى قول أبي يوسف الآخر يقسم المال بينهما باعتبار الأبدان وعلى قول محمد يقسم المال بينهما باعتبار الآباء مثاله بنت أخ وابن أخ فعلى قول أبي يوسف الثلثان لابن الأخ والثلث لابن الأخت؛ لأنه لو ترك أخا وأختا توجيه قول محمد أن ميراث ذوي الأرحام يعتبر بالأصول عند اختلاف الفروع وتعتبر بالأبدان عند اتفاق الأصول."(کتاب الفرائض، میراث ذوي الأرحام، ج:8، ص:578 تا 580، ط:دار الكتاب الإسلامي)فتاوی شامی میں ہے:"(وهما اعتبرا الفروع) فقط لكن قول محمد أشهر الروايتين عن أبي حنيفة في جميع ذوي الأرحام وعليه الفتوى كذا في شرح السراجية لمصنفها وفي الملتقى وبقول محمد يفتى سئلت عمن ترك بنت شقيقه وابن وبنت شقيقته كيف تقسم. فأجبت بأنهم قد شرطوا عد الفروع في الأصول فحينئذ تصير الشقيقة كشقيقتين فيقسم المال بينهما نصفين ثم يقسم نصف الشقيقة بين أولادها أثلاثا والله تعالى أعلم.قوله: وهما) أي أبو حنيفة في رواية شاذة عنه وأبو يوسف في قوله الأخير اهـ قاسم (قوله: وفي الملتقى وبقول محمد يفتى) أي وإن صحح في المختلف والمبسوط قول أبي يوسف لكونه أيسر على المفتي كما أخذوا بقوله في بعض مسائل الحيض اهـ در منتقى "(کتاب الفرائض، باب توریث ذوي الأرحام، ج:6، ص:798/797، ط:سعید)کفایت المفتی میں ہے: ”(سوال):مرحوم محمد کا انتقال ہوگیا ،حسب ذیل ورثاء موجود ہیں،زوجہ اور ایک بھائی کی لڑکی، ایک بہن کے تین لڑکے اور  تین لڑکیاں،دوسری بہن کے دو لڑکے، تیسری بہن کی صرف ایک لڑکی، ازروئےشرع شریف تقسیم کس طرح ہوگی؟(جواب 470):بعد تقدیم ما یتقدم علی الارث محمد مرحوم کا ترکہ چھ سو سولہ سہام پر منقسم ہوکر ایک سو چون سہام زوجہ کو اور چوراسی سہام بھتیجی کو اور چون چون سہام ہر بھانجےکو اور ستائیس ستائیس سہام ہر بھانجی کو دیے جائیں۔“(کتاب الفرائض، ج:8، ص:340، ط:دارالاشاعت)فقط واللہ اعلم

Reference: Hisn al-Muslim 240: حوالہ

عنوان: نابالغ ورثاء کی موجودگی میں ترکہ کا مکان فروخت کرکے دوسرا مکان خریدنے کا حکم
سوال: 1۔1995ء میں ہمارے والد صاحب کا انتقال ہوا، ورثاء میں والدہ، تین بیٹے اور چھ بیٹیاں تھیں، جب کہ بیوہ اور والدکا انتقال پہلے ہو چکا تھا۔2۔پھر ہمارے غیر شادی شدہ بھائی کا انتقال ہوا، ورثاء میں دادی،  دو بھائی اور چھ بہنیں ہیں۔والد صاحب کا جب انتقال ہوا تو میں پندرہ سال کا تھا، اور واحد گھر کا کفیل تھا، میں نے سب بہن بھائیوں کی پرورش کی، انہیں پڑھایا اور استطاعت کے مطابق ان کی ہر چیز کا خیال رکھا، سب کی شادیاں کروائیں۔ والد صاحب کا  کچی آبادی میں ایک مکان تھا، میں نے اسے ایک لاکھ روپے میں فروخت کیا اور مزید دو لاکھ روپے ملا کر دوسرا مکان خریدا تھا، اس وقت دو بہنیں شادی شدہ تھیں، اور باقی بہن بھائی نابالغ تھے، شادی شدہ بہنیں اس پر راضی  تھیں، اور نابالغ بہن بھائیوں نے بلوغت کے بعد فروختگی پر کوئی اعتراض نہیں کیا بلکہ سب راضی تھے۔مذکورہ مکان کی قیمت  64 لاکھ روپے ہے، بہن بھائی کہتے ہیں کہ ہمیں حصہ دو، بہنیں چار چار لاکھ روپے مانگ رہی ہیں اور بھائی آدھا مکان مانگ رہا ہے۔اب  پوچھنا یہ ہے کہ  مذکورہ مکان کس طرح تقسیم ہوگا؟ اور اس میں سب بہن بھائیوں کا کتنا حصہ ہوگا؟
جواب:
صورتِ مسئولہ میں سائل کے لیے والد مرحوم  کے مکان میں سے نابالغ بہن بھائیوں کا حصہ فروخت کرنا شرعاً جائز نہیں تھا، اس لیے نابالغوں  کے حصے میں عقد ان کے بالغ ہونےکے بعد ان کی اجازت پر موقوف تھا،لیکن چوں کہ نابالغوں نے بالغ ہونے کے بعد اپنے حصے کی فروختگی پر رضامندی کا اظہار کیا ہے، اس لیے ان کے حصے میں بھی بیع شرعاً درست ہوگئی تھی۔  پھر  سائل نے والدمرحوم کے مکان کی قیمت ایک  لاکھ روپے کے ساتھ ذاتی رقم سے  مزید دو  لاکھ روپے ملا کر دوسرا مکان خریدا لیا تھا، اور دوسرے مکان  کی مجموعی رقم میں ایک تہائی رقم چوں کہ تمام ورثاء کی ہے اور دوتہائی رقم سائل کی ہے اس لیے دوسرے مکان کے ایک تہائی میں تمام ورثاء اپنے شرعی حصوں کےحق دار ہیں، اور دوتہائی سائل کی ملکیت ہے، ان میں دیگر ورثاء کا شرعاً کوئی حق نہیں ہے۔مذکورہ مکان کے ایک تہائی حصہ کی تقسیم کا شرعی طریقہ کار یہ ہے کہ سب سے پہلے مرحوم کے ترکہ سے  حقوقِ متقدمہ  یعنی مرحوم  کی تجہیز و تکفین  کا خرچہ نکالنے کے بعد، اگر مرحوم پر  قرض ہو ، تو اس كو ادا كرنے كے بعد، اگر کوئی  جائز وصیت کی ہو،  تو  اُسے ایک تہائی ترکہ سے نافذ کرنے کے  بعد ،باقی   کل ترکہ منقولہ وغیر منقولہ کو432 حصوں میں تقسیم کرکے 82 حصے مرحوم کی والدہ (سائل کی دادی) کو، 70، 70 حصے ہر ایک بیٹے کو اور 35، 35 حصے ہر ایک بیٹی  کو ملیں گے۔صورتِ تقسیم یہ ہے :میت (سائل کا والد): 6/ 72 /432 والدہبیٹابیٹابیٹابیٹیبیٹیبیٹیبیٹیبیٹیبیٹی151210101055555572فوت شدہ6060303030303030میت(سائل کا بھائی) : 6/ 12/ 6۔۔۔۔۔۔مف 10/ 5دادیبھائیبھائیبہنبہنبہنبہنبہنبہن15222111111101010555555یعنی فیصد کے تناسب سے ٪18.98 مرحوم کی والدہ (سائل کی دادی) کو، ٪16.20 مرحوم کے ہر ایک بیٹے کو اور ٪ 8.10 مرحوم کی بیٹی کو ملے گا۔فتاویٰ شامی میں ہے:"(وله مجيز) أي لهذا التصرف من يقدر على إجازته (حال وقوعه انعقد موقوفا) وما لا يجيز له حالة العقد لا ينعقد أصلا."وفيه ايضا :"وفي أحكام الصغار للأسروشني من مسائل النكاح عن فوائد صاحب المحيط: صبية زوجت نفسها من كفء وهي تعقل النكاح ولا ولي لها فالعقد يتوقف على إجازة القاضي؛ فإن كانت في موضع لم يكن فيه قاض، إن كان ذلك الموضع تحت ولاية قاضي تلك البلدة ينعقد ويتوقف على إجازة ذلك القاضي وإلا فلا ينعقد، وقال بعض المتأخرين: ينعقد ويتوقف على إجازتها بعد البلوغ. اهـ. فهذا صريح في أن من ليس له ولي أو وصي خاص وكان تحت ولاية قاض فتصرفه موقوف على إجازة ذلك القاضي أو إجازته بعد بلوغه، وهذا إذا كان تصرفا يقبل الإجازة احترازا عما إذا طلق أو أعتق كما يأتي، وقد حررنا هذه المسألة قبيل كتاب الغصب من كتابنا تنقيح الفتاوى الحامدية فارجع إليه فإن فيه فوائد سنية."(کتاب البیوع، باب الفضولي، ج : 5، ص : 106/07، ط : سعید)وفيه ايضا :"قلت: وهذا لو البائع وصيا لا من قبل أم أو أخ فإنهما لا يملكان بيع العقار مطلقا ولا شراء غير طعام وكسوة، ولو البائع أبا فإن محمودا عند الناس أو مستور الحال يجوز ابن كمال."وفيه ايضا :"الولاية في مال الصغير للأب ثم وصيه ثم وصي وصيه ولو بعد، فلو مات الأب ولم يوص فالولاية لأبي الأب ثم وصيه ثم وصي وصيه فإن لم يكن فللقاضي ومنصوبه".(كتاب الوصايا، باب الوصي، ج : 6، ص : 711/14، ط : سعيد)دررالحکام میں ہے :"تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."(‌الفصل الثاني ،‌‌المادة : 1073 تقسيم حاصلات الأموال المشتركة في شركة الملك، 3، ص : 26، ط : دارالجیل)فقط واللہ اعلم

Reference: Sunan an-Nasa'i 2632 In-book reference : Book 24, Hadith 14 English translation : Vol. 3, Book 24, Hadith 2633: حوالہ

عنوان: والد کی اجازت سے بیٹوں نے والد کی زمین پر تعمیرات کی ہوں تو ترکہ سے بیٹوں کو تعمیرات کا خرچہ دیا جائے گا یا نہیں؟
سوال: ہمارے والد صاحب کا انتقال ہوا ہے، ورثاء میں تین بیٹے اور تین بیٹیاں ہیں، زوجہ، ایک بیٹے(زنده تين بيٹوں كے علاوه)  اور والدین کا انتقال مرحوم کی زندگی میں ہوگیا تھا، ترکہ میں مرحوم کا ایک چار منزلہ مکان ہے، جس کی تعمیرات شروع سے بڑے بیٹے نے کی  ہیں(زمین والد صاحب کی تھی اس پر  والد صاحب کی اجازت سے بڑے بیٹے نے تعمیرات کی ہیں)، پھر مرحوم کے دوسرے بیٹے نے بھی والد صاحب کی اجازت سے چھوٹے بھائی(مرحوم کےچھوٹے بیٹے)  کی شادی کے موقع پر چوتھی منزل تعمیر کروائی تھی،دوسرا بیٹا والد صاحب کی زندگی میں بھی اپنے خرچہ کا مطالبہ کرتا رہا ہے، لیکن والد صاحب کہتے تھے کہ چار بیٹے ہیں تو ہر ایک منزل ایک بیٹے کی ہوگی، بڑے بیٹے نے والد صاحب کی زندگی میں مطالبہ نہیں کیا تھا، اب دونوں بیٹے کہہ رہے ہیں کہ ہمیں ہمارا خرچہ ملنا چاہیے، تمام ورثاء اس بات کو تسلیم کرتے ہیں کہ ان دو بیٹوں نے تعمیرات پر اپنا ذاتی پیسہ لگایا ہے، لیکن تعمیرات کےدوران کسی قسم کا کوئی معاہدہ نہیں ہوا تھا، نیز جس وقت بڑے بیٹے نے تعمیرات کی ہیں اس وقت  کھانا پینا ایک ساتھ تھا، اور جب دوسرے بیٹے نے چوتھی منزل تعمیر  کروائی تھی اس وقت بڑا بیٹا الگ ہو گیا تھا، باقی سب ایک ساتھ تھے۔یاد رہے کہ  مذکورہ تعمیرات سب کی رہائش کے لیے کی تھیں۔اب مذکورہ صورت حال میں درج ذیل سوالات کے جوابات مطلوب ہیں :1۔ مکان کی شرعی تقسیم کس طرح ہوگی؟2۔جن دو بیٹوں نے تعمیر میں پیسہ لگایا ہے وہ انہیں واپس ملے گا یا نہیں؟3۔جس بیٹے کا والد کی زندگی میں انتقال ہوا تھا اس کا  اس مکان میں کوئی حصہ ہے یا نہیں؟
جواب: 1۔2۔صورتِ مسئولہ میں اگرچہ دونوں بیٹوں نے مذکورہ تعمیرات  کے وقت کوئی معاہدہ نہیں کیا لیکن والد صاحب کی اجازت سے ان کی زمین پر سب کی رہائش کے لیے تعمیرات کی ہیں تو مذکورہ  دو نوں بیٹوں نےبطور قرض کے یہ خرچ کیا تھا ۔ تو پھر   جتنا جتنا خرچہ کیا ہے وہ  دونوں کو  ملے گا، دونوں بیٹوں کا خرچہ نکالنے کے بعد مرحوم کے ترکہ کی  تقسیم کا طریقہ یہ ہے کہ  سب    سے پہلے  مرحوم کے  کل  ترکہ  میں سے حقوقِ متقدمہ  یعنی مرحوم  کی تجہیز و تکفین  کا خرچہ نکالنے کے بعد،اگر مرحوم  پر قرض ہے تو اس کو ادا کرنے کے بعد ،اگر کوئی  جائز وصیت کی ہے تو ایک تہائی  ترکہ سے نافذ کرنے کے  بعد باقی کل ترکہ منقولہ و غیر منقولہ  کو 9 حصوں میں تقسیم کرکے دو، دو حصے  ہر ایک زندہ بیٹے کو اور ایک ، ایک حصہ ہر ایک بیٹی کو ملے گا۔صورتِ تقسیم یہ ہے :ميت : 9بيٹابيٹابيٹابيٹیبيٹیبيٹی222111یعنی فیصد کے تناسب سے %22.222 مرحوم کے ہر ایک زندہ بیٹے کو اور %11.111 مرحوم کی ہر ایک بیٹی کو ملے گا۔3۔ کسی بھی آدمی کے انتقال کے وقت جو ورثاء زندہ ہوتے  ہیں شرعاً ترکہ کے وہی حق دار ہوتے ہیں،  جس وارث کا انتقال  مرحوم کی زندگی میں  ہو جائے شرعاً وہ ترکہ کا حق دار نہیں ہوتا، تاہم اگر تمام ورثاء اپنی مرضی سے پہلے فوت ہونے والے وارث کے ورثاء کو باہمی رضامندی سےکچھ  دینا چاہیں تو دے سکتے ہیں، لہٰذا مرحوم کے جس بیٹے کا انتقال مرحوم کی زندگی میں ہو چکا ہے ترکہ میں شرعاً اس کا کوئی حق نہیں ہے۔فتاویٰ شامی میں ہے :"(عمر ‌دار ‌زوجته بماله بإذنها فالعمارة لها والنفقة دين عليها) لصحة أمرها۔۔۔۔۔(قوله والنفقة دين عليها) لأنه غير مقطوع في الإنفاق فيرجع عليها لصحة أمرها، فصار كالمأمور بقضاء الدين زيلعي، وظاهره وإن لم يشترط الرجوع."(‌‌كتاب الخنثى، ‌‌مسائل شتى، ج : 6، ص : 747، ط : سعید)وفيه ايضا :"أن شرط الإرث وجود الوارث حيا عند ‌موت ‌المورث."(‌‌كتاب الفرائض، ج : 6، ص : 769، ط : سعید)فقط واللہ اعلم

عنوان: شوہر، بہن اور بھتیجوں کے درمیان ترکہ کی تقسیم
سوال: ایک خاتون کا انتقال ہوا، اس کے ورثاء میں شوہر اور ایک بہن ہے، ان کے علاوہ مرحومہ کے دو بھائی اور ایک بہن مرحومہ کی زندگی میں انتقال کر گئے ہیں، جن کی اولاد حیات ہے، یعنی مرحومہ کی بہن اور شوہر کے علاوہ آٹھ بھتیجے ،تین بھتیجیاں، چار بھانجے اور دو بھانجیاں ہیں۔
جواب: مرحومہ کے ترکہ کی تقسیم کا شرعی طریقہ یہ ہے کہ  اگر مرحومہ پر کوئی قرض ہو تو کل ترکہ سے ادا کرنے کے بعد، اگرمرحومہ نےکوئی جائزوصیت کی ہو،اسے باقی مال کے ایک تہائی ترکہ سے نافذ کرنےکےبعد باقی  ترکہ منقولہ وغیرمنقولہ کودوحصوں میں تقسیم کرنے کے بعد ایک حصہ شوہر کو اور ایک حصہ اس کی زندہ بہن کو ملے گا۔صورتِ تقسیم یہ ہے:مرحومہ: 2شوہربہن11فیصد کے حساب سے 50٪ شوہر کو اور 50٪ مرحومہ کی بہن کوملے گا۔نوٹ :جن بھائی بہنوں کا مرحومہ کی زندگی میں انتقال ہوچکا ہے وہ اور ان کی اولاد ترکہ سے محروم ہوں گی۔سراجی میں ہے:"یرجحون بقرب الدرجة،اعنی أولاھم بالمیراث جزء المیت،أی البنون،ثم بنوھم وإن سفلوا۔۔۔۔۔۔ثم جزء جدہ، أی الأعمام،ثم بنوھم وإن سفلوا."(باب العصبات،ص:54،ط:البشریٰ)فقط والله اعلم

عنوان: بیوہ تین بیٹے چھ بیٹیوں میں میراث کی تقسیم
سوال: میرےدادا کاانتقال ہواہے ،ورثاء میں بیوہ، تین بیٹے ،چھ بیٹیاں ہیں، جائیداد میں صرف نقد 128470روپے ہیں ،اب اس کی تقسیم کس طرح ہوگی ؟اور اگراس رقم کو ہم داداکی قبربنانے میں لگادیں  یاان کے ایصال ثواب کے لیے صدقہ خیرات میں لگادیں تو کیااس طرح جائز ہے ؟
جواب: صورت ِ مسئولہ میں  اگر  قبر بنانے سے مراد تجہیز وتکفین اور تدفین کا خرچہ ہے تو یہ اخراجات  مرحوم کے ترکہ میں سے ورثا ءکے حصے نکالنے سے پہلےادا کئےجائیں گے  اور اگر اس سے مراد شرعی حدود کی رعایت رکھتے ہوئے مرحوم کی قبر کی مرمت کرنا ہے تو    تمام ورثاء بشرطیکہ سب عاقل  بالغ ہوں اپنی خوشی ورضامندی سے قبر کی مرمت کے اخراجات مذکورہ رقم سےادا کرسکتے ہیں ۔اسی طرح تمام ورثاء جبکہ سب عاقل بالغ ہوں مذکورہ رقم اپنی خوشی سے یا ہر وارث اپنا حصہ مرحوم کےایصال ثواب کے لیے صدقہ کے طور پر  دینا چاہے تو  دے سکتاہے ۔نیز واضح رہے کہ قبر کو پختہ بنانا جائز نہیں ہے۔البتہ اگر ورثاء مذکورہ رقم کو تقسیم کرنا چاہیں تو اس کا طریقہ یہ ہے کہ مرحوم کی تجہیز وتکفین کے اخراجات نکالنے کے بعد ،اگر مرحو م کے ذمہ کوئی قرض ہو تو اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسی بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 96 حصوں میں تقسیم کرکے مرحوم کی بیوہ  کو 12 حصے ،ہر ایک بیٹے کو 14 حصے ،ہر ایک بیٹی کو 7حصے ملیں گے ۔صورت ِ تقسیم یہ ہے :میت۔۔۔96/8بیوہبیٹابیٹابیٹابیٹیبیٹیبیٹیبیٹیبیٹیبیٹی1712141414777777128470 روپے میں سے  16058.75روپے بیوہ کو،18735.20روپے ہر بیٹے کو،9367.60 روپے ہر بیٹی کو ملے گا ۔فتاوی ہندیہ میں ہے :"التركة تتعلق بها حقوق أربعة: جهاز الميت ودفنه والدين والوصية والميراث. فيبدأ أولا بجهازه وكفنه وما يحتاج إليه في دفنه بالمعروف، كذا في المحيط."(كتاب الفرائض،ج:6،ص:447،دارالفكر)البحرالرائق شرح کنزالدقائق میں ہے:"(قوله ولا يجصص) لحديث جابر نهى رسول الله صلى الله عليه وسلم أن يجصص ‌القبر وأن يقعد عليه وأن يبنى عليه وأن يكتب عليه» وأن يوطأ وفي المجتبى ويكره أن يطأ ‌القبر أو يجلس أو ينام عليه أو يقضي عليه حاجة من بول أو غائط أو يصلى عليه أو إليه ثم المشي عليه يكره."(کتاب الجنائز، الصلاۃ علی المیت فی المسجد،ج:2،ص:209،ط:دارالکتاب الاسلامی)فتاوی شامی میں ہے :"(قوله: و لايجصص) أي لايطلى بالجصّ بالفتح و يكسر قاموس (قوله: و لايرفع عليه بناء) أي يحرم لو للزينة، و يكره لو للإحكام بعد الدفن."(مطلب في دفن الميت:ج:2،ص:273،ط:سعید)فقط واللہ اعلم

عنوان: اگرکوئی شخص ساٹھ سال سے زیادہ لاپتہ ہوتو اس کےمال کا کیا حکم ہے؟
سوال: ہم تین بھائی ہیں اور ایک بھائی 1953سے لاپتہ ہے اور وہ غیرشادی شدہ ہے ،ہم تینوں بھائیوں  کےنام  الگ الگ زمین ہے ، کیا اس گمشدہ بھائی کی زمین ہم موجود دونوں بھائی اپنےنام کراسکتے ہیں یا نہیں ؟مفقو دبھائی کے ورثاء میں دو بھائی اور دو بہنیں ہیں ،والدین کا انتقال ہوچکا ہے۔
جواب:
واضح رہے کہ مفقود اس آدمی کو کہا جاتاہے جو اپنے اہل وعیال سے غائب ہوگیا ہو  ، پھر اس کے زندہ ہونے یانہ ہونے کی  کوئی خبر نہ ہو، تو ایسے شخص  کو اپنی ذات کے حق میں زندہ تصور کیا جاتاہے ، یعنی  اس  کی  بیوی کسی سے نکاح نہیں کرسکتی، اور اس کی میراث ورثاء کے درمیان تقسیم نہیں کی جاتی ، البتہ لاپتہ شخص کو میت اس وقت تصور کیا جاتاہے، جب  پیدائش کے وقت سے اس کی عمر ساٹھ سال ہوجائے،  اور اس کے بعد متعلقہ عدالت سے  اس کی موت کا سرٹیفکٹ لے لیا جائے ،پس عدالت کی جانب سے مردہ قرار دیےجانے کےبعد اس کی تمام املاک کو گمشدہ  شخص کا ترکہ شمار کیا جائے گا ،جسے اس کے موجود  ورثاء میں حصص شرعیہ کے تناسب سے تقسیم کرناضروری ہوگا، لہذا صورت مسئولہ میں سائل اپنے گمشدہ بھائی  کی زمین آپس میں تقسیم کرنے کا فی الحال مجازنہیں، اس کے لیے اسے عدالت سے رجوع کرکے1953 سے   بھائی کی گمشدگی کو ثابت کر کے اس کے مردہ ہونے کا سرٹیفکٹ  حاصل کرنا ضروری  ہوگا۔ جس کے بعد مذکورہ  بھائی کی تمام متروکہ اموال کو دو بھائیوں اوردوبہنوں میں تقسیم کیا جائےگا، دو بھائیوں کے لیے تنہا مالک بننے کی شرعا اجازت نہیں ہوگی، بلکہ بھائیوں اور بہنوں میں ایک اور دو کے تناسب  سے تقسیم کی جائے گی، یعنی گمشدہ  بھائی  کےکل ترکہ منقولہ وغیر  منقولہ کو 6حصوں میں تقسیم کرکے،دو ،دو حصے مرحوم کےہر  ایک بھائی کو،اورایک، ایک حصہ مرحوم کی ہرایک بہن کو ملے گا۔صورت تقسیم یہ ہے:میت:(بھائی )مسئلہ :6بھائی بھائیبہنبہن2211یعنی مرحوم کے ترکہ کا 33.333 فیصد ہرایک بھائی کو، 16.666 فیصد  مرحوم کی ہر ایک بہن کو ملے گا۔امداد الفتاوی میں ہے: [مفقود کی میراث کے متعلق سوال کے جواب میں فرماتے ہیں : ]’’حاصل اس عبارت کا یہ ہے کہ خود مفقود کا مال تو اس کے ورثہ میں اس وقت تقسیم ہوتا ہے جب قاضی حاکم مسلم اس کی موت کا حکم کر دے باقی اس حکم بالموت کے قبل اگر اس کا کوئی مورث مرجا وے تو اس کے ترکہ میں سے اس مفقود کا حصہ امانت رکھا جاتا ہے، اگر یہ زندہ آگیا تو اپنا حصہ لے لے گا، اور اگر حکم بالموت کی نوبت آگئی تو جن جن وارثوں کا حصہ کم کر کے اس مفقود کے لئے رکھا گیا تھا، وہ سب رکھا ہوا ان ورثہ کو مل جاوے گا ...‘‘(کتاب الفرائض :ج: 4، ص: 362، ط: دارالاشاعت) فتاوی شامی میں ہے:"(وميت في حق غيره فلا يرث من غيره)....قوله: على المذهب) وقيل يقدر بتسعين سنة بتقديم التاء من حين ولادته واختاره في الكنز، وهو الأرفق هداية وعليه الفتوى ذخيرة، وقيل بمائة، وقيل بمائة وعشرين، واختار المتأخرون ستين سنة واختار ابن الهمام سبعين لقوله - عليه الصلاة والسلام - «أعمار أمتي ما بين الستين إلى السبعين» فكانت المنتهى غالبا ... قال في البحر: والعجب كيف يختارون خلاف ظاهر المذهب مع أنه واجب الاتباع على مقلد أبي حنيفة. وأجاب في النهر بأن التفحص عن موت الأقران غير ممكن أو فيه حرج، فعن هذا اختاروا تقديره بالسن ... قلت: وقد يقال: لا مخالفة بل هو تفسير لظاهر الرواية وهو موت الأقران، لكن اختلفوا؛ فمنهم من اعتبر أطول ما يعيش إليه الأقران غالبا، ثم اختلفوا فيه هل هو تسعون أو مائة أو مائة وعشرون، ومنهم وهم المتأخرون اعتبروا الغالب من الأعمار، أي أكثر ما يعيش إليه الأقران غالبا لا أطوله فقدروه بستين؛ لأن من يعيش فوقها نادر والحكم للغالب، وقدره ابن الهمام بسبعين للحديث؛ لأنها نهاية هذا الغالب ويشير إلى هذا الجواب."(كتاب المفقود، ج:4 ص:296 ط: سعيد)فتاوی عالمگیری میں ہے:"ولا يرث المفقود أحدا مات في حال فقده، ومعنى قولنا " لا يرث المفقود أحدا " أن نصيب المفقود من الميراث لا يصير ملكا للمفقود، أما نصيب المفقود من الإرث فيتوقف، فإن ظهر حيا علم أنه كان مستحقا، وإن لم يظهر حيا حتى بلغ تسعين سنة فما وقف له يرد على ورثة صاحب المال يوم مات صاحب المال، كذا في الكافي. وإذا أوصى له توقف الموصى به إلى أن يحكم بموته فإذا حكم بموته يرد المال الموصى به إلى ورثة الموصي، كذا في التبيين."(کتاب المفقود، ج:2، ص:300، ط:دار الفکر)فتاویٰ شامی میں ہے:"وفي الدر:إنما يحكم بموته بقضاء لأنه أمر محتمل فما لم ينضم إليه القضاء لا يكون حجة.... وفي الرد:رأيت عبارة الواقعات عن القنية أن هذا أي ما روى عن أبي حنيفة من تفويض موته إلى رأي القاضي نص على أنه إنما يحكم بموته بقضاء."(كتاب المفقود، (فرع)أبق بعد البيع قبل القبض، ج:4 ص:297 ط: سعيد)فتح القدیرمیں ہے:"قال المصنف: (والأرفق) أي بالناس (أن يقدر بتسعين) وأرفق منه التقدير بستين. وعندي الأحسن سبعون لقوله صلى الله عليه وسلم:{ أعمار أمتي ما بين الستين إلى السبعين } فكانت المنتهى غالباً، وقال بعضهم : يفوض إلى رأي القاضي، فأي وقت رأى المصلحة حكم بموته واعتدت امرأته عدة الوفاة من وقت الحكم للوفاة كأنه مات فيه معاينة ، إذ الحكمي معتبر بالحقيقي."(‌‌كتاب المفقود، ج:6 ص:149 ط: دار الفكر، لبنان)فقط واللہ اعلم

Reference: Riyad as-Salihin 741 In-book reference : Book 2, Hadith 15: حوالہ

عنوان: ایک بیوہ، تین بیٹوں اور چار بیٹیوں میں ترکہ کی تقسیم
سوال: میرے والد صاحب کا انتقال ہوگیا ہے، ان کے ورثاء میں ایک بیوہ، تین بیٹے اور چار بیٹیاں ہیں، والدین‘ مرحوم سے پہلے انتقال کرگئے تھے، مرحوم کی وراثت میں ایک گھر ہے، جس کی قیمت اڑھائی کروڑ روپے ہے، اس میں سے ہر وارث کا کتنا کتنا حصہ ہوگا؟ راہ نمائی فرمادیجیے!
جواب: صورتِ مسئولہ میں مرحوم (شوہر) کا ترکہ تقسیم کرنے کا شرعی طریقہ یہ ہے کہ کل ترکہ سے مرحوم کے حقوقِ متقدمہ (کفن دفن کے اخراجات) نکالنے کے بعد، اگرمرحوم کے ذمہ کوئی قرضہ ہو تو وہ ادا کرنے کے بعد، اور اگر مرحوم نے کوئی جائز وصیت کی ہو تو باقی ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 80 حصے کرکے 10 حصے بیوہ کو، 14، 14 حصے ہر ایک بیٹے کو اور 7، 7 حصے ہر ایک بیٹی کو ملیں گے، صورتِ تقسیم یہ ہے:میت:8/ 80بیوہبیٹابیٹابیٹابیٹیبیٹیبیٹیبیٹی17101414147777فی صد کے اعتبار سے کل ترکہ (منقولہ وغیر منقولہ یا اس کی مالیت) میں سے 12.5 فی صد بیوہ کو، 17.5 فی صد ہر ایک بیٹے کو اور 8.75 فی صد ہر ایک بیٹی کو ملے گا۔یعنی مکان کی کل قیمت (اڑھائی کروڑ روپے) میں سے 31,25,000 روپے بیوہ کو، 43,75,000 روپے ہر ایک بیٹے کو اور 21,87,500 روپے ہر ایک بیٹی کو ملیں گے۔فقط واللہ اَعلم

عنوان: بہنوں کو میراث میں حصہ نہ دینا/ ایسے شخص کا امام مقرر کرنا
سوال: 1.کسی بھی بہن کا اپنے بھائیوں کے حق میں اپنے باپ کی میراث سے دستبردار ہونے کا شرعی طریقہ کیا ہے ؟2.کوئی بہن کسی بھی صورت میں لکھ کردےدے کہ میں اپنے باپ کی میراث لینے سے دستبردار ہوں تو کیا یہ دستبرداری معتبر ہوگی یا نہیں ؟3.جو شخص اپنی بہنوں کو اپنے باپ کی میراث سے حق نہیں دیتاتو کیاایسا شخص  مستقل بنیادوں پر امامت و خطابت کے فرائض انجام دے سکتاہے؟نیز یہ بھی واضح فرمادیں کہ ایسے شخص کے پیچھے نماز پڑھنا جائز ہے یا نہیں؟
جواب: واضح رہے کہ  کسی شخص کے انتقال کے بعد اس کے ترکہ میں اس کے تمام ورثاء کا حق متعلق ہوجاتاہے اور کسی وارث کو اس کاحصہ نہ دینا اور محروم کرنا شرعاً جائز نہیں ہوتا،وارث کو اس کے حصۂ میراث سے محروم کرنے اور اس کا حق دبالینے پر احادیث مبارکہ میں بڑی وعیدیں آئی ہیں:’’حضرت سعید  بن زید رضی اللہ تعالیٰ عنہ فرماتے ہیں رسول اللہ صلی اللہ علیہ وسلم نے فرمایا: جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے: ’’حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔‘‘مذکورہ تمہید کے بعد آپ کے سوالات کے جوابات درج ذیل ہیں:1.میراث ایک جبری حق ہے جو شرعا ورثاء کو دیاگیا ہے،اگر کوئی وارث یہ کہے کہ میں اپنا حصہ نہیں لیتا تواس کے صرف اتنا کہنے سے اس کاحق  ختم نہیں ہوتا،شرعا اپنا حصہ لینا ضروری ہے، ہاں حصہ لینے کے بعد کوئی وارث(مثلا بہن ) اپنا حصہ دوسرے وارث(مثلا بھائی) کو اپنی خوشی سے قبضہ کےساتھ دےدے تو یہ اس کی طرف سے ہدیہ اور تبرع ہوگا ،اس صورت میں جس کو بھی یہ ہدیہ کیا ہو گا وہ اس کا مالک بن جائے گا۔2.بہن کا یہ لکھ کر دینا کہ  ’’میں اپنے باپ کی میراث سے دستبردار ہوں ‘‘، یہ دست برداری شرعاً معتبر نہیں ہے،اس سے بہن کا میراث کا حصہ و حق ختم نہیں ہوگا۔3. مذکورہ تمہید سے معلوم ہوچکا کہ بہنوں کو میراث کا حصہ نہ دینا گناہِ کبیرہ ہے ،ایسا شخص شرعاً فاسق ہے ،لہذا اگروہ اپنےاس فعل سے توبہ نہیں کرتا اور بہنوں کو میراث کا حصہ نہیں دیتا  اور نہ ہی دینے کا ارادہ ہوتو ایسا کرنا غصب ہے۔ ایسے شخص کو  مستقل امام وخطیب مقرر نہیں کرنا چاہئے،لیکن کسی جگہ پر اگر ایسا شخص جماعت کی امامت کرواتا ہے تو اس کے پیچھے نماز اداہوجائےگی اور جماعت کا ثواب مل جائےگا،البتہ متقی صحیح العقیدۃ امام کے پیچھے نماز پڑھنے سے جتنا ثواب ملتا ہے ،اتنا ثواب نہیں ملے گا ۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: من أخذ شبراً من الأرض ظلماً؛ فإنه يطوقه يوم القيامة من سبع أرضين." (مشكاة المصابيح،  باب الغصب والعاریة،1 /254، ط: قدیمی)وفيها أیضاً: "وعن أنس قال: قال رسول الله صلى الله عليه وسلم: من قطع ميراث وارثه قطع الله ميراثه من الجنة يوم القيامة. رواه ابن ماجه." (باب الوصایا، الفصل الثالث،1 /266،  ط: قدیمی)الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك."(الفن الثالث  الجمع والفرق،ما یقبل الإسقاط من الحقوق:272 ،ط:دارالکتب العلمیة)فتاوی شامی میں  ہے:"الإرث جبري لا يسقط بالإسقاط."(مطلب : واقعة الفتوی ،7/ 505،ط:دارالفکر)وفیه أیضا:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه."(كتاب الدعوى ،باب دعوی النسب:8/ 89،ط:دارالفکر)وفیه أیضا:"(وتتم) الهبة (بالقبض) الكامل .... (في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لأنها (لا) تتم بالقبض (فيما يقسم."(كتاب الهبة:5/ 690،ط:سعيد) البحر الرائق میں ہے:"(قوله: وكره إمامة العبد والأعرابي والفاسق والمبتدع والأعمى وولد الزنا) بيان للشيئين الصحة والكراهةأما الصحة فمبنية على وجود الأهلية للصلاة مع أداء الأركان وهما موجودان من غير نقص في الشرائط والأركان ... وأطلق المصنف في المبتدع فشمل كل مبتدع هو من أهل قبلتنا، وقيده في المحيط والخلاصة والمجتبى وغيرها بأن لاتكون بدعته تكفره فإن كانت تكفره فالصلاة خلفه لاتجوز، وعبارة الخلاصة هكذا، وفي الأصل: الاقتداء بأهل الأهواء جائز إلا الجهمية والقدرية والروافض الغالي ومن يقول بخلق القرآن والخطابية والمشبهة.وجملته أن من كان من أهل قبلتنا ولم يغل في هواه حتى يحكم بكفره تجوز الصلاة خلفه وتكره ولا تجوز الصلاة خلف من ينكر شفاعة النبي أو ينكر الكرام الكاتبين أو ينكر الرؤية لأنه كافر."(كتاب الصلاة، باب الإمامة ،1/ 370،ط: دار المعرفة، بيروت)فتاوى هنديه میں ہے:"قال المرغيناني: تجوز الصلاة خلف صاحب هوى وبدعة ولا تجوز خلف الرافضي والجهمي والقدري والمشبهة ومن يقول بخلق القرآن وحاصله إن كان هوى لا يكفر به صاحبه تجوز الصلاة خلفه مع الكراهة وإلا فلا. هكذا في التبيين والخلاصة وهو الصحيح."(كتاب الصلاة، الباب الخامس في الإمامة، الفصل الثالث في بيان من يصلح إماما لغيره ،1/ 84،ط: رشيديه)فتاوی شامی میں ہے:"(قوله: نال فضل الجماعة) أفاد أن الصلاة خلفهما أولى من الانفراد لكن لاينال كما ينال خلف تقي ورع."(كتاب الصلاة، باب الإمامة ،1/ 562،ط. سعيد)فقط والله أعلم

عنوان: بیوہ،والدہ،پانچ بیٹوں اور دو بیٹیوں میں ترکہ کی تقسیم
سوال: میرے شوہر کا انتقال ہوگیا ہے۔ورثاء میں بیوہ،والدہ،پانچ بیٹے اور دوبیٹیاں ہیں۔ترکہ میں 23لاکھ روپے ہیں،اسے تقسیم کرنا چاہتے ہیں ۔ان ورثاء کے درمیان 23 لاکھ روپے کس طرح تقسیم ہوں گے؟راہ نمائی فرمائیں۔
جواب: صورتِ مسئولہ میں سائلہ کے مرحوم شوہرکے ترکہ کی تقسیم کا طریقۂ کار  یہ ہے کہ سب سے پہلے  ترکہ میں سے  مرحوم کے حقوق  متقدمہ یعنی تجہیزو تکفین کے اخراجات ادا کرنے کے بعد،  اگر مرحوم کے ذمہ کوئی قرض ہو تو اس کو ادا کیا جائے ،اس کے بعد اگر مرحوم نے کوئی جائز وصیت کی ہو تو اسے بقیہ ترکہ کے تہائی میں سے نافذ کیا جائے،پھر اس کے بعد بقیہ  ترکہ(منقولہ غیرمنقولہ)کو288 حصوں میں تقسیم کرکے36حصے مرحوم کی بیوہ(سائلہ)کو،48 حصے مرحوم کی والدہ کو،34،34حصے مرحوم کے ہر ایک بیٹے کو اور17،17حصے مرحوم کی ہر ایک بیٹی کو ملیں گے۔تقسیم کی صورت یہ ہوگی:میت:مرحوم شوہر:288/24بیوہوالدہبیٹابیٹابیٹابیٹابیٹابیٹیبیٹی3417364834343434341717یعنی 2300000(تئیس لاکھ روپے)میں سے287500(دو لاکھ ستاسی ہزار پانچ سو روپے)مرحوم کی بیوہ(سائلہ)کو،383333.33(تین لاکھ تراسی ہزارتین سو تینتیس روپےاورتینتیس پیسے)مرحوم کی والدہ کو،271527.78(دو لاکھ  اکہتر ہزار پانچ سو ستائیس روپےاور اٹھتر پیسے)مرحوم کےہر ایک بیٹے کو اور 135763.89(ایک لاکھ پینتیس ہزارسات سو تریسٹھ روپے اور نواسی پیسے) مرحوم کی ہر ایک بیٹی کو ملیں گے۔فقط واللہ اعلم

عنوان: پوتا، بھائی اور بہنوں میں تقسیم
سوال: ایک شخص کا انتقال ہوا، مرحوم کی بیوہ، اولاد اور والدین کوئی نہیں ہیں، صرف ایک پوتا، ایک بھائی اور دو بہنیں ہیں۔مرحوم کی وراثت کس طرح تقسیم ہوگی؟
جواب: صور تِ مسئولہ میں مرحوم کی جائیداد کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم   پر کوئی  قرضہ ہےتو  اس کو کُل ترکہ میں سے ادا کرنے کے بعد،  اگر مرحوم نے کوئی جائز وصیت کی ہو،تو  اس کو  ایک تہائی  ترکہ  سے ادا کرنے  کے بعد، باقی کُل ترکہ منقولہ وغیر منقولہ مرحوم کے اکلوتے پوتے کو ملے گا، جبکہ مرحوم کا بھائی اور دونوں بہنیں محروم رہیں گے۔صورتِ تقسیم یہ ہے:میت: 1پوتابھائیبہنبہن1محروممحروممحرومیعنی سو فیصد ترکہ مرحوم کے اکلوتے پوتے کو ملے گا، البتہ اگر مرحوم کا پوتا  اپنی رضامندی سے مرحوم کے بھائی اور دونوں بہنوں کو  کچھ دینا چاہےتو دے سکتا ہے، بشرطیکہ پوتا عاقل و بالغ ہو،۔فتاویٰ شامی میں ہے:"ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل.(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع، فيقدم جزؤه كالابن وابنه على أصله كالأب وأبيه."(کتاب الفرائض، باب العصبات، ج:6، ص:774، ط: دار الفکر)فقط واللہ أعلم

عنوان: میراث میں سے صرف نقدی کی جلد تقسیم کا حکم
سوال: والد صاحب کے انتقال کے بعد ان کے ترکہ میں کچھ جائیداد ہیں، کچھ نقدی ہے، اور کچھ لوگوں پر قرض ہیں، اور ایک گاڑی ہے، اب ورثاء کی خواہش ہے کہ جو نقدی ہے اسے فوراً سب میں تقسیم کر لیں، باقی چیزیں بعد میں ایک ساتھ یا وقفے وقفے سے تقسیم ہو جائیں،اب  تمام ترکہ کے تقسیم ہونے سے پہلے صرف نقدی کو تقسیم کرنا صحیح ہے؟
جواب: واضح رہے کہ کسی بھی شخص کے انتقال کے بعد اس کی متروکہ تمام چیزوں میں اس کے شرعی ورثاء کا حق متعلق ہو جاتا ہے، اور تمام ترکے کو شرعی حصوں کے مطابق ورثاء میں تقسیم کرنا ضروری ہوتا ہے، کسی بھی وارث کے لیے جائز نہیں کہ وہ کسی دوسرے وارث کی حق تلفی کرے۔بناء بریں صورتِ مسئولہ میں مرحوم والد کے تمام ترکے میں تمام ورثاء کا حق ہے اور تمام ورثاء اپنے اپنے شرعی حصوں کے حساب سے اس ترکہ میں شریک ہیں، لہذا ہر وارث کو اس کا مکمل شرعی حصہ ادا کرنا ضروری ہے، اور  اگر اس  متروکہ جائیداد وغیرہ  سے کوئی نفع ( کرایہ وغیرہ ) حاصل ہو رہا ہو تو جب تک وہ تقسیم نہیں ہو جاتی ، اس سے حاصل ہونے والے نفع میں بھی تمام ورثاء  اپنےشرعی حصوں کے مطابق تقسیم ہو گا۔ باقی اگر فی الحال صرف متروکہ نقدی ورثاء کے درمیان تقسیم کرنا چاہتے ہیں تو کر سکتے ہیں، ہر وارث کے حصے کی تفصیل تمام ورثاء کی تعداد بتا کر معلوم کی جا سکتی ہے۔ملحوظ رہے کہ وراثت کی تقسیم میں حتی الامکان جلدی کرنا چاہیے، بلا وجہ تاخیر  کرنے سے بہت سی پیچیدگیاں اور بدگمانیاں پیدا ہو جاتی ہیں اور بعض مرتبہ زیادہ تاخیر کرنے کی وجہ سے میراث کی تقسیم  میں سخت الجھنیں اور مشکلات  بھی پیدا ہوجاتی ہیں اور  بسا اوقات حق تلفی تک نوبت پہنچ جاتی ہے۔قرآن کریم میں باری تعالیٰ کا ارشاد ہے :"لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ نَصِيبًا مَّفْرُوضًا" ﴿النساء: ٧﴾بدائع الصنائع في ترتيب الشرائع میں ہے:"وقسمة رضا: وهي التي يفعلها الشركاء بالتراضي." (کتاب القسمة،7 / 19، ط : بیروت)درر الحكام فی شرح مجلۃ الأحكام میں ہے:"(تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) ‌تقسم ‌حاصلات ‌الأموال ‌المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، انظر المادة (1308) وحاصلاتها أيضا يجب أن تكون على هذه النسبة؛ لأن الغنم بالغرم بموجب المادة (88) .الحاصلات: هي اللبن والنتاج والصوف وأثمار الكروم والجنائن وثمن المبيع وبدل الإيجار والربح وما أشبه ذلك."(الکتاب العاشر الشرکات، الباب الأول، الفصل الثانی، ج: 3، ص: 26، المادة: 1073، ط: دار الجیل)الدر المختار میں ہے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول."( كتاب القسمة، ج:6، ص:260، ط:سعيد)فقط واللہ اعلم

عنوان: میراث کے متعین کردہ حصہ کا حکم
سوال: ایک شخص کاانتقال ہوا،اس کی جائیداد میں ایک مکان اور تین دکانیں ہیں اور وارثوں میں ایک بیٹااور بیٹی ہے،بیٹے نے پورامکان اور دکانوں کی بازاری قیمت لگاکراپنی بہن کا حصہ متعین کرلیااور بہن سے کہا کہ آپ کے حصہ کی رقم جب مجھ سے ہوگی تو میں دے دوں گااوریہ مکان اور دکانیں میں رکھتاہوں ،بہن اس پر راضی ہوگئی ،کچھ سالوں کے بعد ان دکانوں اور مکان کی قیمت بہت بڑھ گئی ،اب بھائی نے ایک دکان کوفروخت کیا،جس میں سے بہن کا مجموعی حصہ جو اس کے ذمہ بنتاتھااداکیا، بہن کے حصہ سے کئی گنازیادہ رقم اس کو فقط اس دکان سے بچ گئی اور بقایا دودکانیں اور مکان اس کے علاوہ بچ گئیں۔پوچھنا یہ ہےکہ کیا شرعا ًیہ معاملہ درست تھا؟اور اس شخص کےلیےیہ منافع رکھنا کیسا ہے؟
جواب: صورت مسئولہ میں اگرواقعۃ ًبیٹے نے اپنے والدصاحب کے انتقال کے بعدان کا ترکہ یعنی مکان اور دکانوں  کی قیمت لگاکراپنی بہن کا شرعی حصہ متعین کرلیا تھااور اس وقت بہن سے کہاکہ مذکورہ مکان اور دکانیں میں رکھتاہوں اور آپ کے شرعی حصہ کے بقدر رقم میں  دے دوں گا اور بہن اس پر راضی ہوگئی توگویا بہن نے اپنا حصہ بطور قرض کے دے دیاتھا، اب  جب مکان اور دکانوں کی قیمت زیادہ ہوگئی تو ایسی صورت میں بھی بہن اتنی ہی  رقم کی حقدار ہوگی ،جتنی اس  وقت متعین کی گئی تھی،لہذا جب   مرحوم کے بیٹے نے اپنی بہن کا شرعی حصہ اداکردیاہےتو یہ معاملہ شرعا ًدرست تھااورباقی دودکانیں ، مکان اور جورقم  مرحوم کے بیٹے کےپاس بچ گئی ہے وہ اس کے لیے رکھنااوراستعمال  کرناجائزہے۔بدائع الصنائع میں ہے:"(وأما) الذي يرجع إلى نفس القرض: فهو أن لا يكون ‌فيه ‌جر ‌منفعة، فإن كان لم يجز، نحو ما إذا أقرضه دراهم غلة، على أن يرد عليه صحاحا، أو أقرضه وشرط شرطا له فيه منفعة؛ لما روي عن رسول الله صلى الله عليه وسلم أنه «نهى عن قرض جر نفعا» ؛ ولأن الزيادة المشروطة تشبه الربا؛ لأنها فضل لا يقابله عوض، والتحرز عن حقيقة الربا، وعن شبهة الربا واجب."(کتاب القرض، رکن القرض، ج: 7، ص: 795، ط: دار الکتب العلمیة)درر الحکاممیں ہے:"لأحد الشريكين إن شاء بيع حصته إلى شريكه في جميع صور الاشتراك إذا لم يكن ذلك مضرا بأي شخص كان وإن شاء باعها لآخر بدون إذن شريكه فيما عدا خلط واختلاط الأموال. كذلك لو كان اثنان متصرفين بعقار وقف بطريق الإجارتين فلأحدهما إن شاء إفراغ حصته لشريكه وإن شاء أفرغها لآخر بدون إذن شريكه لأن لكل إنسان ولاية على مال ولكل أن يتصرف في ماله كيفما شاء. انظر المادة (2 19 1) . (الزيلعي) فلذلك ليس لأحد الشريكين أن يجبر شريكه على شراء حصته أو على بيعها له انظر المادة (72 1) سواء كان المال المشترك عقارا أو كان مملوكا. مثلا لو كان ملك عقار مشتركا بين اثنين فلأحدهما بيع حصته في ذلك العقار إن شاء لشريكه وإن شاء لأجنبي. كذلك لو كانت شاة أو فرس أو أموال أخرى مشتركة بين اثنين وباع أحدهما حصته لأجنبي فالبيع صحيح وليس للشريك إبطال هذا البيع."(المقدمة في بيان بعض الاصطلاحات الفقهية المتعلقة بالشركة، الباب الأول في بيان شركة الملك، ‌‌الفصل الأول في بيان تعريف وتقسيم شركة الملك، ج: 3، ص: 49، ط: دار الجیل)فقط واللہ اعلم

عنوان: تین بہنوں، پانچ بھتیجوں اور تین بھتیجیوں کے درمیان ترکہ کی تقسیم
سوال: ایک آدمی فوت ہوا، اس کے کوئی بیوی بچے نہیں ہیں، اس کے دو بھائی تھے جو کہ فوت ہوچکے ہیں، البتہ ان بھائیوں کی اولادیں ہیں اور تین بہنیں ہیں جو کہ حیات ہیں، اور مرحوم بھائیوں میں سے ایک کے چار بیٹے اور دو بیٹیاں ہیں اور دوسرے بھائی کا ایک بیٹا اور ایک بیٹی ہے،  اب اس آدمی کی وراثت کیسے تقسیم ہوگی؟
جواب: صورتِ مسئولہ میں اگر واقعتاً مرحوم  کے صرف یہی ورثاء ہیں تو ان کے درمیان مرحوم کے ترکہ کی تقسیم کا طریقہ یہ ہے کہ سب سے پہلے مرحوم  کے حقوقِ  متقدمہ  یعنی تجہیز و تکفین  کے اخراجات ادا کرنے کے بعد ، اور اگر مرحوم پر کوئی قرض ہو تو کُل مال میں سے اُس کی ادا ئیگی  کے بعد اور اگر مرحوم  نے کوئی جائز وصیت کی ہو تو  اس کوباقی مال کے  ایک تہائی سے نافذ کرنے کے بعد بقیہ  تمام تر منقولہ و غیرمنقولہ  ترکہ کو 45 حصوں میں تقسیم کرکے مرحوم کی تینوں بہنوں میں سے ہر ایک کو 10،10  حصے اور پانچوں بھتیجوں میں سے ہر ایک کو 3،3 حصے ملیں گے۔صورتِ تقسیم یہ ہے:میت:3/ 45بہنبہنبہنبھتیجابھتیجابھتیجابھتیجابھتیجا2110101033333یعنی 100 فیصد میں سے 22.22 فیصد  کر کے تینوں بہنوں میں سے ہر ایک کو اور 6.66 فیصد کر کے پانچوں بھتیجوں میں سے ہر ایک کو ملیں گے۔نوٹ: مرحوم کی بھتیجیوں کو مرحوم کے ترکہ میں سے کوئی حصہ نہیں ملے گا۔فتاویٰ ہندیہ میں ہے:"الأخوات لأب وأم للواحدة النصف وللثنتين فصاعدا الثلثان."(كتاب الفرائض، الباب الثاني في ذوي الفروض، ج:٦، ص:٤٤٧، ط:رشيدية)وفیہ ایضاً:"فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط.)(كتاب الفرائض، الباب الثالث في العصبات، ج:٦، ص:٤٥١، ط:رشيدية)فتاویٰ شامی میں ہے:"قاله المصنف في شرحه قلت: وفي إطلاقه نظر ظاهر لتصريحهم بأن ابن الأخ لا يعصب أخته كالعم لا يعصب أخته وابن العم لا يعصب أخته وابن المعتق لا يعصب أخته بل المال للذكر دون الأنثى لأنها من ذوي الأرحام."(كتاب الفرائض، فصل في العصبات، ج:٦، ص:٧٨٣، ط:سعيد)فقط والله أعلم

عنوان: بیٹے کا انتقال والد سے پہلے ہو جائے تو کیا اس کی اولاد کو حصہ ملے گا؟
سوال: میرے بھائی سید ذو الفقار کا انتقال میرے والد کی زندگی میں ہو گیا تھا، میرے بھائی کی ملکیت میں کوئی جائیداد نہیں، میرے والد کا انتقال میرے بھائی کی موت کے دس ماہ بعد ہوا، تمام جائیداد اور کاروبار والد کی ملکیت میں تھا۔میرے بھائی کی اولاد کا شرعاً کیا حق ہے؟ہماری والدہ کا انتقال والد کے بعد ہو گیا، ان کے والدین کا پہلے ہی انتقال ہو چکا تھا۔
جواب: صورتِ مسئولہ میں اگر آپ کے بھائی کا انتقال والد سے پہلے ہو گیا تھا تو والد کے ترکہ میں ان کا کوئی حصہ نہیں ہو گا، آپ کے والد کی جائیداد کو تقسیم کرنے کا طریقہ یہ ہو گا کہ اولاً ان کی جائیداد میں سے ان کی تجہیز و تکفین کے اخراجات ادا کیے جائیں گے، پھر اگر ان کے ذمہ کوئی قرضہ ہو تو اس کو کل ترکہ سے ادا کرنے کے بعد اگر انہوں نے کوئی جائز وصیت کی ہو تو اس کو ایک تہائی ترکہ میں سے نافذ کرنے کے بعد ان کی کل جائیداد منقولہ و غیر منقولہ کو آٹھ حصوں میں تقسیم کر کے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم یہ ہے:مرحوم والدین 8بیٹابیٹابیٹابیٹیبیٹی22211یعنی فیصد کے اعتبار سے ہر ایک بیٹے کو 25 فیصد اور ہر ایک بیٹی کو 12.50 فیصد ملے گا۔بھائی کی اولاد کا والد کی جائیداد میں کوئی حصہ نہیں ہے، جیسا اوپر لکھا گیا، تاہم اگر ورثاء میں سے کوئی شخص بھائی کی اولاد کو اپنے حصے میں سے الگ سے کچھ دے دے تو بڑے ثواب کا کام ہے۔اللباب میں ہے:"ومن شرط الإرث ‌تحقق ‌موت الموروث وحياة الوارث."(كتاب المفقود ، جلد : 2 ، صفحه : 217 ، طبع : المكتبة العلمية)فقط واللہ اعلم

عنوان: اگر عصبات موجود ہوں لیکن ان کا پتہ معلوم نہ ہو تو کیا ترکہ ذوی الارحام میں تقسیم کیا جائے گا؟
سوال: میرے چچا کا انتقال ہوا، ورثاء  میں بیوہ، ایک حقیقی بھائی اور دو باپ شریک بھائی تھے، والدین میں سے کوئی حیات نہیں تھا، اور نہ ہی مرحوم کی کوئی اولاد تھی۔پھر حقیقی بھائی کا انتقال ہوا، ورثاء میں چار بیٹے اور ایک بیٹی ہے، بیوہ اور والدین میں سے کوئی حیات نہیں۔پھر مرحوم (چچا) کی بیوہ (چچی) کا انتقال ہوا، اولاد نہیں ہے، والدین کا انتقال بھی پہلے ہی ہوچکا ہے، مرحومہ کا کوئی بھائی  نہیں ہے، ایک بہن تھی اس کا انتقال بھی مرحومہ کی زندگی میں ہوچکا تھا، مرحومہ کے  چچا زاد بھائی موجود ہیں،  لیکن ان  کے بارے میں پاکستان و انڈیا میں بہت معلوم کرنے کے باوجود بھی کچھ پتہ نہ چلا، مرحومہ کے دو بھانجے اور دوبھانجیاں حیات ہیں، ان کے علاوہ باقی ورثاء کا علم نہیں ہوسکا۔مرحومہ زندگی میں کہتی تھیں کہ میرا سونا میری بہن کے بچوں کو دیا جائے، لیکن مرحومہ کے انتقال تک بہن کے بچوں  کو قبضہ نہیں دیا گیا، بلکہ وہ سونا مرحومہ کے پاس ہی تھا، اب پوچھنا یہ ہے کہ:1۔ مرحوم چچا کی جائیداد ورثاء میں کس طرح تقسیم ہوگی؟ اس جائیداد کا کرایہ بھی وصول ہورہا ہے، وہ بھی کس طرح تقسیم ہوگا؟2۔ مرحومہ چچی کے ترکہ میں مکان اور کچھ سونا ہے، اس کی تقسیم ورثاء میں کیسے ہوگی؟
جواب: 1۔ صورتِ مسئولہ میں مرحوم (چچا) کی جائیداد تقسیم کرنے کا طریقۂ کار یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کے اخراجات نکالنے کے بعد، اگر مرحوم پر کوئی قرض ہو تو اسے کل ترکہ سے ادا کرنے کے بعد، اگر مرحوم نے کوئی جائز وصیت کی ہے تو اسے باقی ترکہ کے ایک تہائی حصّے سے نافذ کرنے کے بعد، باقی کل ترکہ (منقولہ وغیر منقولہ) کو  12حصّوں میں تقسیم کرکے  دو دو حصّے مرحوم ( چچا)کے مرحوم حقیقی بھائی کے چاروں بیٹوں میں سے ہر ایک بیٹے کو،  ایک  حصّہ اس کی اکلوتی بیٹی کو ملے گا، اور باقی تین حصّے مرحومہ (چچی) کے ورثاء (چچا زاد بھائیوں وغیرہ) کے لیے محفوظ کرلیے جائیں گے، جب بھی ان کا معلوم ہوگا تو مرحومہ کا ترکہ ان کے درمیان شرعی حِصص کے اعتبار سے تقسیم کیا جائے گا۔صورتِ تقسیم یہ ہے:مرحوم (چچا):4/ 12بیوہسگا بھائی133فوت شدہمرحوم (سگا بھائی): 9۔۔۔3                                                                                                                                                                                                                                                                                                                                                                                                                                                                                                                                                                                                      3۔۔۔۔1بیٹابیٹابیٹابیٹابیٹی22221یعنی  ٪100 میں سے 16.666 فیصد مرحوم (چچا) کے مرحوم حقیقی بھائی کے چاروں بیٹوں میں سے ہر ایک بیٹے کو، 8.333 فیصد اس کی اکلوتی بیٹی کو ملے گا، اور  25 فیصد مرحومہ (چچی) کے ورثاء (چچازاد وغیرہ)  کے معلوم ہونے تک محفوظ کرلیاجائے گا، جب ان کا علم ہوجائے تو مرحومہ کا حصّہ ان کے حوالہ کرلیا جائے گا، تاکہ وہ شرعی طریقہ پر اس حصّے کو اپنے درمیان تقسیم کرلیں، نیز مرحوم کی جائیداد سے جوکرایہ وصول ہوا ہے اور جو آئندہ وصول ہوگا، وہ بھی مذکورہ بالا طریقہ پر تقسیم کیا جائے گا یعنی  ہر  کرائے کے 12 حصّے کرکے دودو حصّے مرحوم حقیقی بھائی کے ہر بیٹے کو اور ایک حصّہ اکلوتی بیٹی کو اور باقی تین حصّے مرحومہ (چچی) کے ورثاء کے لیے محفوظ کرلیے جائیں گے۔باقی مرحوم (چچا) کے باپ شریک بھائیوں کو ترکہ میں سے کچھ بھی نہیں ملے گا، اسی طرح  مرحومہ  (چچی) کے چچا زاد کی موجودگی میں ان کے بھانجے اور بھانجیوں کو بھی ان کے ترکہ سے کچھ بھی نہیں ملے گا۔2۔ مرحومہ (چچی) کا یہ جملہ کہ میرا سونا میری بہن کے بچوں کو دیا جائے (جب کہ انہوں نے وصیت کا جملہ نہیں کہا ہے اور نہ ہی اپنی موت کے بعد کا لفظ استعمال کیا ہے) یہ شرعاً وصیت نہیں، بلکہ ہبہ کی ہدایت ہے، جب کہ مرحومہ کی زندگی میں اس پر ان کو قبضہ وتصرف بھی نہیں دیاتھا، لہذا یہ ہبہ بھی درست نہیں  ہو، اس لیے جب تک مرحومہ (چچی) کے ورثاء (چچا زاد وغیرہ)   موجود ہیں مرحومہ کے وہی وارث ہیں، لہذامرحومہ کا ترکہ تقسیم نہیں کیا جائے ، بلکہ  اس کو محفوظ رکھا جائے،   اور ہر ممکن طریقہ سے ان کو تلاش کرکے ان کو اطلاع دینے کی کوشش ضروری ہے،  جب ان کے چچازاد کا علم ہوگا تو مرحومہ کا ترکہ ان کے حوالہ کردیا جائے گا، جسے وہ شرعی طریقہ پر اپنے درمیان تقسیم کریں گے،  مرحومہ کا ترکہ اس کے بھانجے اور بھانجیوں کے درمیان تقسیم نہیں ہوگا۔سراجی میں ہے:"یرجحون بقرب الدرجۃ،اعنی اولاھم بالمیراث جزء المیت،ای البنون،ثم بنوھم وان سفلوا۔۔۔۔۔۔ثم جزء جدہ، ای الأعمام،ثم بنوھم وان سفلوا."(باب العصبات، ص:54، ط: البشریٰ)وفيه أيضا:"ثم يرجحون بقوة القرابة - أعني به: أن ذا القرابتين أولى من ذي قرابة واحدة، ذكرا كان أو أنثى؛ لقوله  صلى الله عليه وسلم: إن بني الأم يتوارثون دون بني العلات: كالأخ لأب وأم أو الأخت لأب وأم..."(باب العصبات، ص:55، ط: البشرى)فتاوی ہندیہ میں ہے:"وإنما يرث ذوو الأرحام إذا لم يكن أحد من أصحاب الفرائض ممن يرد عليه ولم يكن عصبة."(كتاب الفرائض، الباب العاشر، ج:6، ص:459، ط: دار الفكر)وفيه أيضا:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(کتاب الهبة، الباب الثاني في مايجوز من الهبة  ومالا يجوز ج:4، ص:377، ط:رشيدية)فتاوی شامی میں ہے:"(هي تمليك مضاف إلى ما بعد الموت) عينا كان أو دينا."(کتاب الوصایا،ج:6،ص:648،ط:سعید)"درر الحکام میں ہے:"(المادة: 1073) - (‌تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، انظر المادة (1308) وحاصلاتها أيضا يجب أن تكون على هذه النسبة؛ لأن الغنم بالغرم بموجب المادة (88).الحاصلات: هي اللبن والنتاج والصوف وأثمار الكروم والجنائن وثمن المبيع وبدل الإيجار والربح وما أشبه ذلك."(الكتاب العاشر، الباب الأول، الفصل الثاني، ج:3، ص:26، ط: دار الجيل)فتاوی محمودیہ میں ہے:”وارث کا پتہ معلوم نہ ہو، تو اس کے حصہ کا کیا کیا جائے؟سوال: عمر کے پاس اس کے چچا کی صندوقچی ہے، چچا کے صاحبزادے کلکتہ میں اور صاحبزادی غیر ملک میں تھیں کہ ان کا انتقال ہو گیا، شرعی حصہ چچا کی صاحبزادی کے پاس منی آرڈر کیا ، وہ واپس آگیا ، پھر خط لکھا کہ حصہ لے لیں یا معاف کر دیں، تو کوئی جواب موصول نہیں ہوا ، صاحبزادی کے شوہر و بچوں کا پتہ دریافت کیا، مگر نا کامی رہی، اس صندوقچی کی قیمت تخمینا لگا کر عمر نے صدقہ کر دیا، اب عمر مذکورہ صندوقچی کے متعلق کیا کرے؟ شرعی حکم سے مطلع فرمائیں؟الجواب حامداً ومصلياً:ابھی صندوقچی کی قیمت تخمینا کرا کے صدقہ کرنا قبل از وقت ہے، صندوقچی محفوظ رکھیں، جب ورثاء مالک کی زندگی سے مایوس ہو جائیں ، تب صدقہ کر دیں  ۔ واللہ تعالی اعلم ۔“(کتاب الفرائض، ج:24، ص:550، ط: ادارہ فاروقیہ)فقط واللہ أعلم

عنوان: بیٹوں کا والد کے مکان کو فروخت کرکے حاصل ہونے والی رقم کو اپنے مکان کی خریداری میں شامل کرنےکا کیا حکم ہے
سوال: ہمارے والد صاحب کا ایک سال پہلے انتقال ہوا ہے۔ورثاء میں 5 بیٹے اور 4 بیٹیاں ہیں۔والدین اور بیوی کا انتقال  والد صاحب کی حیات میں ہوچکا تھا۔ترکہ کی تقسیم کے حوالہ سے کچھ سوالات درپیش ہیں،جن کی تفصیل یہ ہے کہ والد صاحب نے اپنی حیات میں تین بیٹوں کو رہائش کے لیے الگ الگ مکانات دیے تھے،جو گفٹ نہیں تھے۔پھر والد صاحب کی رضامندی سے ان بیٹوں نے یہ مکانات بیچ دیےاور بیچ کر حاصل ہونے والی رقم کے ساتھ اپنی ذاتی رقم ملا کر دوسرے مکانات خریدے،جن کی مالیت اب مزید بڑھ چکی ہے۔اور کوئی رقم والد صاحب کو واپس نہیں کی گئی ۔جو رقم مکانات بیچ کر حاصل ہوئی  اور اس کو ملا کر دوسرے مکانات خریدے ،وہ بھی گفٹ نہیں تھی۔1۔اب اس سلسلے میں دریافت یہ کرنا ہے کہ ان مکانات کی موجودہ مالیت میں تمام ورثاء حق دار ہوں گے؟یا صرف سابقہ مکانات کو بیچ کر حاصل ہونے والی رقم میں شریک ہوں گے؟2۔انہی بیٹوں میں سے ایک بیٹا والد صاحب کا کاروبار سنبھال رہا ہے،پہلے والد صاحب خود چلاتے تھے،پھر بیمار ہوگئے تو بیٹا سنبھالنے لگا۔سارا کاروبار والد صاحب کا ہے،اس کاروبار  میں اس بیٹۓکی اپنی رقم شامل نہیں ہے۔اب یہ کاروبار اس بیٹے کا شمار ہوگا؟یااس بیٹے کا دیگر ورثاء کی طرح اس کاروبار میں حصہ ہوگا؟اسی طرح والد صاحب کی دیگر جائے دادیں بھی ہیں،ان ساری جائے دادوں میں مذکورہ ورثاء(بیٹے،بیٹیوں) کا شرعی اعتبار سےکتنا حصہ ہوگا؟نوٹ:بیٹوں نےاپنے مکانات خریدنے تھے  اور ان کے پاس اپنی رقم موجود تھی، لیکن کچھ کم تھی تو والد نے اپنی رقم(جو مکانات بیچ کر حاصل ہوئی تھی)کے بارےمیں کہا کہ یہ بھی استعمال کرلو، کسی بھی قسم کا کوئی معاہدہ (قرض یا شرکت وغیرہ کا)نہیں ہوا تھا۔
جواب: 1۔صورتِ مسئولہ میں مذکورہ تینوں بیٹوں نے اپنی رقم کے ساتھ والد صاحب کی رقم شامل کرکے جو مکانات اپنے لیے خریدے تھے،وہ انہی کی ملکیت شمار ہوں گےکہ اب والد کے انتقال کے بعد ان مکانات میں مرحوم کے دیگر ورثاء کا کوئی حق نہیں ہوگا،تاہم  مذکورہ بیٹوں نے ان مکانات کی خریداری میں والد کی جو رقم استعمال کی ہے وہ ان  کےذمہ قرض شمار ہوگی کہ جس کی ادائیگی ان پر لازم ہے۔لہذااب ان بیٹوں پر لازم ہے کہ اتنی رقم والد کے ترکہ میں شامل کریں ،اس کے بعد ترکہ کو تقسیم کیا جائےیا پھر تقسیمِ ترکہ کے وقت اتنی رقم ان کے حصوں سے منہا کی جائے۔2۔جو کاروبار والد کا تھااور والد صاحب خود اسے سنبھالتے تھے،پھر والد کے بیمار ہونے کے باعث ایک بیٹامذکورہ کاروبار  سنبھالنے لگا تو اب والد کے انتقال کے بعد وہ  کاروباروالد کا ترکہ شمار ہوگااور سب ورثاء میں مشترک ہوگاکہ اس میں مذکورہ بیٹا(جو کاروبار سنبھال رہا ہے)اورمرحوم کےدیگر ورثاء بھی اپنے اپنےشرعی حصص کے مطابق شریک ہوں گے۔اسی طرح مرحوم کی ملکیت میں جتنی جائے دادیں تھیں،وہ سب بھی تمام شرعی ورثاء میں مشترک ہیں،ہر ایک وارث اپنے شرعی حصے کے بقدر شریک ہے۔باقی مرحوم والد کے ترکہ کو تقسیم کرنے کا شرعی طریقہ یہ ہے کہ سب سے پہلےترکہ میں سے ان کے تجہیز وتکفین کے اخراجات نکالے جائیں،پھر مرحوم کے ذمہ اگرکوئی قرض ہوتو اس کو ادا کیا جائے،پھر اگر مرحوم نے کوئی جائز وصیت کی ہو تو اس کو  بقیہ ترکہ کےایک  تہائی میں  سے نافذ کیا جائے،اس کے بعد باقی ترکہ کو14 حصوں میں تقسیم کرکے 2،2 حصے مرحوم کےہر ایک  بیٹے کو  اورایک ایک حصہ مرحوم کی  ہر ایک بیٹی کو  ملے گا۔تقسیم کی صورت یہ ہے:میت:مرحوم والد:14بیٹابیٹابیٹابیٹابیٹابیٹیبیٹیبیٹیبیٹی222221111یعنی فی صد کے اعتبار سے 14.285فیصد مرحوم کے ہر ایک بیٹے کو اور 7.142فی صد مرحوم کی ہر ایک بیٹی کو ملیں گے۔درر الحکام فی شرح مجلۃ الاحکام میں ہے:"لو أعطى أحد لآخر نقودا قائلا له: اصرف هذه على مصارفك أو حوائجك أو على الغزاة ولم يذكر بأن ذلك قرض أو هبة وقبض المذكور ذلك فلا يكون هبة بل يكون قرضا لأن هذا اللفظ محتمل القرض والهبة وبما أن القرض أدنى من الهبة فالأولى حمله على القرض."(الکتاب العاشر الشرکات، خاتمة في حق أحكام القرض والدين، ج:3، ص:82، ط:دار الجيل)فتاوی شامی  میں  ہے: "الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في  عياله."(كتاب الشركة، فصل في الشركة الفاسدة، ج:4، ص:325، ط:سعيد)فقط واللہ اعلم

عنوان: اگر ورثاء میں صرف بیٹیاں ہوں تو ترکہ کی تقسیم کس طرح ہوگی؟
سوال: اگر ایک آدمی کی صرف بیٹیاں ہی ہوں تو اس کی وراثت کیسے تقسیم ہوگی؟
جواب: اگر کسی شخص کا انتقال ہوجائے، اور اس کے  ورثاء میں صرف بیٹیاں ہوں ، بیوہ، بیٹے، والد ، دادا، والدہ، بھائی، بہن ، بھتیجے،  چچا، چچازاد بھائی  یعنی عصبات میں سے  کوئی بھی  نہ  ہو، تو  مرحوم کے حقوقِ متقدمہ  یعنی مرحوم  کی تجہیز و تکفین  کا خرچہ نکالنے کے بعد، اگر مرحوم پر  قرض ہو ، تو اس كو ادا كرنے كے بعد، اگر کوئی  جائز وصیت کی ہو،  تو  اُسے ایک تہائی ترکہ سے نافذ کرنے کے  بعد ،باقی   کل ترکہ منقولہ وغیر منقولہ کو مرحوم  کی  بیٹیوں کے درمیان برابر تقسیم کر  دیا جائے گا۔نوٹ : اگر بیٹیوں کے علاوہ مذکورہ  ورثاء میں سے کوئی وارث  ہو تو ان کی تفصیل لکھ کر دوبارہ دار الافتاء سے رجوع کرسکتے ہیں۔فقط واللہ اعلم

عنوان: بیٹوں کی موجودگی میں یتیم پوتی کی میراث کا حکم
سوال: ایک شخص کی ایک بیٹی اور دو بیٹے تھے، ان میں سے ایک بیٹا والد کی زندگی میں وفات پا گیا، اور مرحوم بیٹے کی ایک اکلوتی بیٹی ہے، بعد میں والد کا بھی انتقال ہوا، ایک بیٹا اور ایک بیٹی حیات ہے،سوال یہ ہے کہ کیا مرحوم بیٹے کی بیٹی یعنی مرحوم  دادا کی پوتی   مرحوم دادا کے بیٹے اور بیٹی کی موجودگی میں وارث  بنتی ہے یا نہیں؟
جواب: صورتِ مسئولہ میں مرحوم دادا کے بیٹےکی موجودگی میں والد کی زندگی میں وفات پانے والے بیٹے کی بیٹی یعنی دادا کی پوتی شرعا وارث نہیں ہے،تاہم  اگر مرحوم دادا کے ورثاء اپنی خوشی سے اسے  کچھ دینا چاہیں تو یہ ان کی طرف سے تبرع واحسان ہوگا۔فتاوی شامی میں ہے:"وأركانه: ثلاثة وارث ومورث وموروث. وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."‌‌(كتاب الفرائض، ج: 6، ص: 758، ط: سعید)فقط واللہ اعلم

عنوان: پگڑی کے گھر کی وراثت
سوال: ایک عورت کا انتقال ہوا، وہ جس گھر میں رہائش پذیر تھی وہ پگڑی کا تھا، جس کی پرچی ان کے نام پر تھی ، ان کے انتقال کے وقت ان کے ورثاء میں تین بیٹیاں اور ایک بھتیجا  ہے جو انڈیا میں ہے، شوہر اور والدین کا زندگی میں ہی انتقال ہوگیا تھا، اب اس گھر کی قیمت تقریباً 10 لاکھ روپے اور ایک شخص چاہتا ہے کہ ان سے وہ گھر لے لے، پرچی ورثاء کے نام پر ہی رہے، اور جو قیمت ہو  وہ ورثاء کو دی جائے، تو شرعی طور پر اس طرح کرنا کیسا ہے؟
جواب:
صورتِ مسئولہ میں مذکورہ عورت نے اگر اس گھر میں کوئی اضافی کام مثلارنگ روغن وغیرہ کروایا ہو تو ورثاء کے لیے کسی اور کو دیتے ہوئے اس کے عوض اضافی رقم لینا جائز ہوگا،اس صورت میں ساری رقم مذکورہ  عورت کی وراثت میں تقسیم ہوگی ،  نیز اگر کوئی زائد کام نہیں کروایا تو اضافی رقم لینا جائز نہیں ہوگا، بلکہ اصل رقم جو مذکورہ عورت نے مالکِ مکان کو دی تھی صرف وہی رقم  لے سکتے ہیں،  بہرصورت مذکورہ تفصیل کے مطابق حاصل ہونے والی جائز رقم ان کے تمام ورثاء میں شرعی حصوں کے مطابق تقسیم ہوگی۔ مذکورہ تفصیل کے مطابق مرحومہ  کے ترکہ (بشمول دس لاکھ) کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے9 حصے بناکر مرحومہ کی ہر بیٹی کو 2 حصے اور بھتیجے کو تین حصے ملیں گے۔ نیز بھتیجے کا حصہ بھی ان کو دینا ضروری ہے۔صورت تقسیم یہ ہے:میت 3/ 9بیٹیبیٹیبیٹیبھتیجا212223یعنی فیصد کے اعتبار سے مرحومہ کی ہر بیٹی کو 22.22 فیصد اور بھتیجے کو 33.33 فیصد ملے گا۔فتاوی شامی میں ہے:"(قوله: لا يجوز الاعتياض عن الحقوق المجردة عن الملك) قال: في البدائع: الحقوق المفردة لا تحتمل التمليك ولا يجوز الصلح عنها." (کتاب البیوع، ج:4، ص:518، ط:سعید)فتاوی شامی میں ہے:"ما تركه المیت من الأموال صافیا عن تعلق حق الغیر بعین من الأموال."(کتاب الفرائض،ج:7، ص:759، ط:سعید)السراجی میں ہے:"ثم يقسم الباقي بين ورثته بالكتاب والسنة وإجماع الأمة."(الحقوق المتعلقة بتركة المیت اربعة، ص:3، ط:رحمانيه)فقط واللہ اعلم

Reference: Riyad as-Salihin 204 In-book reference : Introduction, Hadith 204: حوالہ

عنوان: ترکہ کی تقسیم (دو بطن کا مناسخہ)
سوال: ہماری بہن کا 2010ء میں انتقال ہوا، بہن غیر شادی شدہ تھی، پسماندگان میں والدہ، تین بھائی تھے، والد صاحب کا 2009ء میں  انتقال ہو چکا تھا۔بہن کے بعد 2014ء میں والدہ کا بھی انتقال ہوگیا، ورثاء میں صرف تین بیٹے تھے، والدہ کے والدین کا والدہ کی حیات ہی میں انتقال ہو چکا تھا۔پھر ہمارے بڑے بھائی کا 2021ء میں انتقال ہوا، ورثاء میں ایک بیوہ، تین بیٹیاں اور دو بھائی ہیں۔اب عرض یہ ہے کہ جس گھر میں ہم لوگ رہتے ہیں، وہ ہمارے مرحومہ بہن کی  ملکیت ہے، جو خود انہوں نے خریدا تھا، اور اس گھر کی مالیت دو کروڑ روپے ہے، اب ہم اس گھر کو بہن کے شرعی ورثاء  میں تقسیم کرنا چاہتے ہیں، اس سلسلے میں راہ نمائی چاہیے کہ ہر ایک وارث کو کتنا حصہ ملے گا؟
جواب: صورتِ مسئولہ میں مرحومہ بہن کا ترکہ تقسیم کرنے کا شرعی طریقہ یہ ہے کہ کل ترکہ سے مرحومہ کے حقوقِ متقدمہ (کفن دفن کے اخراجات) نکالنے کے بعد، اگر مرحومہ کے ذمہ کوئی قرضہ ہو تو وہ ادا کرنے کے بعد، اگر مرحومہ نے کوئی جائز وصیت کی ہو تو باقی ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 432 حصے کرکے 159 حصے ہر ایک زندہ بھائی کو، 18 حصے مرحوم بھائی کی بیوہ کو اور 32، 32 حصے مرحوم بھائی کی ہر ایک بیٹی کو ملیں گے، صورتِ تقسیم یہ ہے:مرحومین(بہن و والدہ):3/ 432بھائیبھائیبھائی111فوت شدہ144144میت(بھائی):24 /144۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔مف:1بیوہبیٹیبیٹیبیٹیبھائیبھائی3165183232321515فی صد کے اعتبار سے کل ترکہ (منقولہ وغیر منقولہ یا اس کی  مالیت) میں سے 36.805 فی صد ہر ایک زندہ بھائی کو، 4.166 فی صد مرحوم بھائی کی بیوہ کو اور 7.407 فی صد مرحوم بھائی کی ہر ایک بیٹی کو ملے گا۔یعنی 2کروڑ روپے میں سے 73,61,111.11 روپے ہر ایک زندہ بھائی کو، 8,33,333.33 روپے مرحوم بھائی کی بیوہ کو اور 14,81,481.48 روپے مرحوم بھائی کی ہر ایک بیٹی کو ملیں گے۔فقط والله أعلم

عنوان: شئیرز سرٹیفکٹس، گریجویٹی فنڈ، پراویڈنٹ فنڈ کی تقسیم / غلط بیانی کرکے جگہ نام کرنے کا حکم
سوال: ایک شخص کا انتقال ہو گیا، اس كے ورثاء ميں ایک بیوه ہے، اور اولاد کوئی نہیں، اور مرحوم کے تین بھائی زندہ ہیں، ایک بھائی مرحوم سے قبل انتقال کر گیا تھا۔ مرحوم ایک فرم میں ملازم تھے۔ بیوہ اسکول ٹیچر تھی اور اس کو اپنے والدین کی طرف سے ورثے میں کثیر رقم بذریعہ پے آرڈر اور نقدی کی صورت میں ملی تھی۔ مرحوم  اپنی اہلیہ کے ساتھ مشترکہ رقم سے پلاٹوں  کی خرید و فروخت کا کاروبار بھی کرتے تھے۔ مرحوم  31 دسمبر 2022 کو ریٹائر ہوئے  تھے، جب کہ مرحوم کا انتقال 8 جنوری 2023 کو ہوا تھا۔1۔مرحوم کےاپنی بیوی کے ساتھ مشترکہ بینک اکاؤنٹس تھا، اکاؤنٹ کے tittle میں مرحوم اور بیوہ دونوں کا نام شامل تھا گویا ملکیت مشترکہ تھی۔ بینک میں اکاؤنٹ کھولتے وقت دونوں نے بینک کو لکھ کر دیا تھا کہ جب تک ہم دونوں زندہ ہیں یہ اکاؤنٹس مشترکہ ہیں اور اگر ہم میں سے کوئی انتقال کر جاتا ہے تو  زندہ رہ جانے والا  ساتھی رقم کا حق دار ہوگا یعنی اکاؤنٹس either or survivor کی بنیاد پر تھے۔ اور  مرحوم نے موت سے قبل ایک گفٹ ڈیڈ    Gift Deed اپنی بیوی کو دی جس کے تحت اپنے بینک میں موجود رقم بیوی کو گفٹ  کر دی اور بیوہ نے مرحوم کی  موت سے قبل بینک سے بیشتر نقدی نکال لی(گفٹ  ڈیڈ  وغیرھ   کے تحت )رقم سے اپنے مرحوم شوہر جو کہ کینسر کے مریض تھے ان کے علاج  میں اور دیگر ذاتی اخراجات  میں صرف  کی، علاوہ ازیں مرحوم  اپنے ایک بھائی کو ماہانہ اخراجات کے واسطے بھی رقم دیتے تھے ۔2۔مرحوم کے نام ایک رہائشی  گھر تھا جہاں وہ اپنی بیوی کے ساتھ رہائش پذیر تھا۔ اس گھر کی خریداری میں مرحوم کے علاوہ بیوہ نے اپنا زیور بیچ کر رقم ڈالی تھی۔ اس گھر کی خریداری میں بیوہ کے بھائی نے بھی بذریعہ بینک رقم دی تھی۔ اور ایک پلاٹ تھا، جس کو وہ انتقال سے قبل اپنی اہلیہ کے نام منتقل کرنا چاہتے تھے اور جس کی آڈیو  ریکارڈنگ موجود ہے۔ مرحوم کے  ایک بھائی نے مرحوم کی زندگی میں غلط بیانی کرکے اپنے نام منتقل کروا لیا، اور مرحوم بھائی کو عندیہ دیا کے بیوہ جس مکان میں رہ رہی ہے اس کو وہ دے دیا جائے گا،  مگر گھر کی ملکیت کی منتقلی میں روڑے ڈالے۔3۔اس کے علاوہ ترکہ میں  الف : شیئرز سرٹیفکیٹس،ب:  پراویڈنٹ فنڈ کے واجبات، ج:   اور گریجويٹی فنڈ  کے واجبات بھی ہیں جو کے مرحوم کے employer سے قابل وصولی ہیں، جس کے لیے مرحوم نے اپنی بیوی کو اپنے آفس میں پراویڈنٹ فنڈ اور گریجويٹی کے لیے نامزد کیا تھا۔4۔ مرحوم نےاپنی زندگی میں اپنے بھائی کے پاس زیورات جو کہ اس کی بیوی کے جہیز اور بری میں ملے تھے امانت کے طور پر بینک لاکر میں رکھوائے  تھے اس کی شرعی حیثیت کیا ہے؟
جواب: 1۔ صورتِ مسئولہ میں  بینک میں مرحوم كے   اپني اہلیہ (سائلہ)  کے ساتھ جو مشترکہ اکاؤنٹس تھے، جس کو مرحوم نے اپنی وفات سے قبل تحریری طور پر گفٹ ڈیٹ بناکر سائلہ کے نام کردیا تھا، اور سائلہ نے گفٹ ہونے  کے بعد بینک میں موجود  رقم کو   نکلواکر اپنے قبضہ میں لے کر اپنی ذاتی مصرف میں  استعمال بھی  کی تھی، تو مذکورہ مشترکہ بینک اکاؤنٹ میں موجود  ساری رقم سائلہ کی ہوئی ،اور یہ رقم ترکہ میں شامل ہوکر ورثاء میں تقسیم نہیں ہوگی۔2۔اور  مرحوم کا رہاشی مکان جس   میں سائلہ نے اپنے زیورات بیچ کر رقم ڈالی تھی اور اسی طرح سائلہ کے بھائی نے بھی   گھر کی خریداری   میں بہن کی ہیلپ کے طور پر  بذیعہ بینک  رقم بھیجی تھی۔ تو یہ مکان  مرحوم اور سائلہ کے درمیان ان کے حصص کے حساب سے مشترک ہے، لہذا مکان میں جس قدر حصے سائلہ کے ہیں،  وہ سائلہ ہی کی ملکیت رہی گی ،اور  مرحوم شوہر کے حصے  شرعی طور پر ورثاء میں تقسیم ہوگی۔ اور مرحوم شوہر نے  مکان  سائلہ کےنام کرنے کی خواہش کا اظہار کیا تھا، تو صرف خواہش کے اظہار کرنے سے پوار مکان سائلہ کا نہیں ہوگا۔3۔ الف:  اور شئیرز سرٹیفیکٹ  یہ  مرحوم کے ترکہ میں شامل ہوکر ورثاء کے درمیان حصصِ شرعیہ کے تناسب سے تقسیم ہوگا۔ب:گریجویٹی فنڈ   کی رقم ادارہ کی طرف سے عطیہ ہوتی ہے،اس  رقم کا حق دار وہی ہوتا ہے، جس کے نام پر یہ رقم جاری ہو ،لہذا اس  فنڈ  کی مد میں ملنے والی رقم مرحوم  کے ترکہ میں شامل نہیں ہوگی، بلکہ شوہر کی جانب سے بیوی کو نامزد کیے جانے کی وجہ سے گریجویٹی فنڈ وصول کرنے کا حق دار مرحوم  کی بیوہ ہی ہوگی، اور اس فنڈ میں  بقیہ ورثاء  میں سے کسی کا کوئی حق نہیں ہوگا۔ج:  پراویڈنٹ فنڈ چوں کہ ملازم کی تنخواہ کا حصہ ہوتا ہے، اس وجہ سے مذکورہ فنڈ مرحوم کے ترکہ میں شامل ہوگا، تاہم اس میں تفصیل یہ ہے کہ اگر مذکورہ فنڈ  کے لیے تنخواہ میں سے کٹوتی جبراً ہوتی تھی تو ایسی صورت میں  اس فنڈ کی کل رقم ترکہ میں شامل ہوگی، اور اگر ملازم کی تنخواہ سے اختیاری طور پر کٹوتی ہوتی تھی، تو اس صورت میں صرف اصل رقم  اور وہ رقم جو ادارہ اپنی طرف سے شامل کرکے دے، ورثاء کے درمیان شرعی حصص  کے تناسب سے تقسیم ہوگی ۔ مرحو م کے جس بھائی کا انتقال مرحوم سے پہلے ہوا ہے، شرعاً مرحوم کے ترکہ میں اس کا کوئی حق نہیں ہوگا۔ لہذا صورتِ مسئولہ میں  مرحوم کے حقوقِ متقدمہ یعنی تجہیز و تکفین کے اخراجات نکالنے کے بعد، اگر اس کے ذمہ کسی کا قرض ہو تو  اسے ادا کرنے کے بعد، اگر مرحوم نے کوئی جائز وصیت کی ہو، تو اسے باقی مال کے  ایک تہا ئی حصہ میں سے نافذ کرنےکےبعد بقیہ کل ترکہ منقولہ وغیر منقولہ کو  4 حصوں میں تقسیم کرکے ایک حصہ مرحوم کی بیوہ کو اور ایک ایک حصہ مرحوم کے ہر  ایک زندہ  بھائی کو ملے گا۔صورتِ تقسیم یہ ہے:میت: مرحوم شوہر: 4بیوہ بھائیبھائیبھائی1111یعنی فیصد کے حساب سے  بیوہ کو 25 فیصد اور مرحوم کے ہر ایک زندہ  بھائی کو بھی 25 فیصد  کر کے ملے گا۔4۔ اور مرحوم نے  اپنی زندگی میں بیوی کے جو زیورات ( خواہ اس کو جہیز میں ملے تھے یا  شوہر نے کسی اور موقع پر گفٹ کیے تھے) اپنے بھائی کے لاکر میں امانت کے طور پر رکھوائے تھے، وہ سب مرحوم کی بیوہ کی ہی ملکیت ہیں، اس پر کسی اور کا کوئی حق نہیں ہوگا، لہذا مذکورہ بھائی پر شرعاً لازم ہے کہ وہ تمام زیورات مرحوم بھائی کی بیوہ کے سپرد کرے۔اور بری کے زیورات کے مالک بھی بیوہ ہے۔درر الحکام میں ہے:"القبض في الهبة كالقبول في البيع بناء عليه تتم الهبة إذا قبض الموهوب له."(الکتاب السابع الھبة، الباب الأول، الفصل الأول، ج: 2،ص: 406، ط: دار الجيل)فتاوی ہندیہ میں ہے:"وإذا بعث الزوج إلى أهل زوجته أشياء عند زفافها، منها ديباج فلما زفت إليه أراد أن يسترد من المرأة الديباج ليس له ذلك إذا بعث إليها على جهة التمليك، كذا في الفصول العمادية."(کتاب النکاح، الباب السابع، الفصل السادس عشر، ج: 1، ص: 327، رشیدیة)فتاوی شامی میں ہے:"كل أحد يعلم الجهاز للمرأة إذا طلقها تأخذه كله، وإذا ماتت يورث عنها."(  کتاب النکاح، باب المهر، ج: 3، ص: 158، ط: سعید)وفيه أيضاً:"قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ليلة العرس ويسمى في العرف صبحة، فإن كل ذلك تعورف في زماننا كونه هدية لا من المهر، ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضاً ... قلت: ينبغي تقييد ذلك بما لم تجر به العادة."( کتاب النکاح، باب المہر، ج: 3، ص: 153، ط: سعید)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی)فقط والله أعلم

عنوان: مرحوم کا اپنی زندگی میں ہی اپنا رہائشی مکان ایک بیٹے کے نام کرنے کا حکم، میراث: ایک بیوہ، دو بیٹوں اور چار بیٹیوں کے درمیان ترکے کی تقسیم کا طریقہ، پوتے اور پوتیوں کا حصہ
سوال: میرے والد نے اپنا مکان میرے بڑے بھائی کے نام کیا تھا،  اور تاحیات میرے والد اسی مکان میں رہے، اب والد صاحب کا انتقال ہو گیا ہے۔ورثاءمیں بیوہ ،دو بیٹے (یعنی ایک میں اور ایک میرا بڑا بھائی ) اور چار بیٹیاں ہیں، میرے بڑے بھائی کے تین بیٹے اور ایک بیٹی ہے۔پوچھنا یہ ہے کہ ذکر کردہ افراد میں سے ہر ایک کا مذکورہ مکان کیا حصہ بنتا ہے ؟ اور بھتیجوں، بھتیجی کا مذکورہ مکان میں حصہ بنتا ہے یا نہیں؟
جواب: واضح رہے کسی بھی چیز کو ہبہ (گفٹ) کرنے کی صورت میں ہبہ (گفٹ) کے مکمل ہونے اور ملکیت کا فائدہ دینے کے لیے ضروری ہے  کہ 'واہِب' (ہبہ کرنے والا) '  موہوب لہ' (جس کو ہبہ کررہا ہے) کو 'موہوبہ چیز' (جس چیز کا ہبہ کیا جارہاہے) پر  مکمل  قبضہ اور تصرف کا اختیار بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف زبانی طور پر ہبہ کرنے یا نام کردینے سے  شرعاً ہبہ تامّ (مکمل) نہیں ہوتا، نیز ہر چیز کا قبضہ اسی چیز کے حساب سے ہوتا ہے،   مکان کے قبضہ کے تام ہونے کا طریقہ یہ ہے کہ  واہب (مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے، پھر اگر خود بھی مکان میں رہنا چاہتا ہے تو موہوب لہ کی اجازت سے رہ سکتاہے،   اس طرح موہوبہ چیز موہوب لہ کے لیے گفٹ ہوجائے گی ، اور واہب کی ملکیت ختم ہوجائے گی۔لہٰذا صورتِ مسئولہ میں  اگرچہ آپ کے مرحوم والد نےاپنا رہائشی گھر ہبہ (گفٹ) کی نیت سے اپنے بڑے بیٹے کے نام کیا ہو، تب بھی چوں کہ مرحوم خود بھی انتقال ہونے تک اسی مکان میں  رہائش پذیر رہے،  اس لیے اس مکان کا قبضہ بیٹۓ کو حاصل نہ ہونے کی وجہ سے یہ ہبہ (گفٹ) تامّ (مکمل) نہیں ہوا،  اور یہ مکان مرحوم کے انتقال تک مرحوم کی ہی ملکیت میں رہا، اس لیے مرحوم کے انتقال کے بعد یہ گھر مرحوم کا ترکہ شمار ہوگا، اور اس میں مرحوم کے تمام شرعی ورثاء (بیوہ، دو بیٹے اور چار بیٹیوں) کا  میراث کے شرعی ضابطے کے موافق حق و حصہ ہوگا۔ البتہ آپ کے بھائی کی اولاد (یعنی مرحوم کے پوتے، پوتیوں) کا مرحوم کے ترکے میں کوئی حق و حصہ نہیں ہے۔آپ کے مرحوم والد کے ترکہ کی تقسیم کا طریقہ یہ ہے کہ سب سے پہلے مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو، تو  اسے ادا کرنے کے بعد، اور اگر مرحوم نے کوئی جائز وصیت کی ہو  تو اسے  باقی مال کے ایک تہائی حصے میں سے نافذ کرنے کے بعد، باقی کل متروکہ  جائیداد منقولہ و غیر منقولہ کو64 حصوں میں تقسیم کر کے،  8 حصے مرحوم کی بیوہ کو،  14 حصے مرحوم کے دو بیٹوں میں سے ہر ایک بیٹے کو ، اور 7 حصے مرحوم کی چار بیٹیوں میں سے ہر ایک بیٹی کو  دیے جائیں گے۔صورتِ تقسیم یہ ہے: میت: 8/ 64بیوہبیٹابیٹابیٹیبیٹیبیٹیبیٹی17814147777فیصد کے اعتبار سے 12.5 فیصد مرحوم کی بیوہ کو، 21.875 فیصد مرحوم کے دو بیٹوں میں سے ہر ایک بیٹے کو اور 10.9375 فیصد مرحوم کی چار بیٹیوں میں سے ہر ایک بیٹی کو  دیے جائیں گے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة، الباب الثانی فیما یجوز من الھبۃ وما لا یجوز، 4 /378 ط: رشیدیہ)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، 5/ 690، ط: سعید) عمدۃ القاری میں ہے:"و قال زيد : ولد الأبناء بمنزلة الولد إذا لم يكن دونهم ولد ذكر ذكرهم كذكرهم وأنثاهم كأنثاهم يرثون كما يرثون ويحجبون كما يحجبون ولا يرث ولد الابن مع الابن."(باب ميراث ابن الابن إذا لم يكن ابن، ج:23، ص:238، ط:داراحیاء التراث العربی) فتاویٰ ہندیہ میں ہے:"وأما الاثنان من السبب فالزوج والزوجة ... وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار." (كتاب الفرائض،الباب الثاني في ذوي الفروض،ج:6/ 450، ط: رشيدية)فتاویٰ ہندیہ میں ہے:"وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين."(كتاب الفرائض،الباب الثاني في ذوي الفروض،ج: 6/ 448، ط: رشيدية)فتاویٰ شامی میں ہے:" ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل).(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع،... وبعد الترجيح بالجهة إذا تعدد أهل تلك الجهة اعتبر الترجيح بالقرابة، فيقدم الابن على ابنه."(كتاب الفرائض، فصل في العصبات،6/ 774، ط:سعید)فتاویٰ ہندیہ میں ہے: "الثانية - بنت الابن فللواحدة النصف وللثنتين فصاعدا الثلثان فهن كالصلبيات عند عدم ولد الصلب، كذا في الاختيار شرح المختار فإن اجتمع أولاد الصلب وأولاد الابن فإن كان في أولاد الصلب ذكر فلا شيء لأولاد الابن ذكورا كانوا أو إناثا أو مختلطين."(كتاب الفرائض،الباب الثاني في ذوي الفروض،6/ 448، ط:دار الفكر)فقط واللہ اعلم

عنوان: دو بیٹے اور چار بیٹیوں میں میراث کی تقسیم
سوال: میرے والد صاحب کا انتقال 2021ء میں ہوا،ان کے ورثاء میں ایک بیوہ،دو بیٹےاور چار بیٹیاں تھیں،پھر 2023ء میں میری  والدہ (مرحوم کی بیوہ) کا انتقال ہوا، ورثاء میں دو بیٹے اور چار بیٹیاں ہیں،والد صاحب کی جائیداد کی تقسیم کیسے ہوگی؟ دادا ،دادی، نانا اور نانی کا پہلےانتقال ہوچکا ہے۔
جواب: صورتِ مسئولہ میں مرحوم والد کی میراث کی تقسیم کا شرعی طریقہ  یہ ہے کہ مرحوم کی تجہیز وتکفین کا خرچہ نکالنے کے بعد،مرحوم کے ذمہ کسی کا قرضہ ہو اس کو کل مال سے ادا کرنے کے بعد،اگر مرحوم نے کوئی جائز وصیت کی ہو اس کو باقی مال کے ایک تہائی سے نافذ کرنے کے بعد باقی منقولہ وغیر منقولہ ترکہ کو 8 حصوں میں تقسیم کرکے مرحوم والد کے ہر ایک بیٹے کو دوحصے اور مرحوم والد کی ہر ایک بیٹی کو ایک حصہ ملے گا۔صورتِ تقسیم یہ ہے:میت:( والد، والدہ)8بیٹابیٹابیٹیبیٹیبیٹیبیٹی221111یعنی فیصد کے اعتبار سے  مرحوم والد کے ہر ایک بیٹے کو 25 فیصد اور مرحوم والد کی ہر ایک بیٹی کو 12.5 فیصد ملے گا۔فقط واللہ اعلم

عنوان: دو بیٹے اورچار بیٹیوں کے درمیان میراث کی تقسیم
سوال: ہم دو بھائی اور چار بہنیں ہیں، ہمارے والدصاحب کا ہمارے بچپن میں انتقال ہوگیا تھا ،ان کے ترکہ ایک مکان تھا ،اس مکان میں ایک بھائی اور دو بہنیں رہ رہی ہیں ،میں نے اپنی والدہ کے کہنے پر سب بہن بھائیوں کی موجودگی میں اپنے شوہر کی رقم  سے اس مکان  کے اوپر دوسری منزل بنوائی تھی،جب کہ میری ماں نے  میرے ساتھ ایگریمنٹ کیا کہ جب گھر چھوڑ کے جانا چاہو   یا جب گھر بیچیں گے تو بھائی لوگ تمہیں  تمہارا لگایا ہوا پیسہ واپس کریں گے،والدہ کے انتقال کے بعد میرا ایک بھائی اور دو بہنیں میرے لگائے ہوئے پیسے مجھے واپس نہیں دینا چاہتے، گھر بکنے کے بعد سارا پیسہ وہ آپس میں باٹنا چاہتے ہیں ۔1۔میر ا سوال یہ ہے کہ میں نے جو اس گھرمیں شوہر کی رقم لگوائی تھی، وہ مجھے ملے گی یا نہیں ؟جب کہ میں نے معاہدہ کیا تھا ،والدہ کے ساتھ بہن بھائیوں  کی موجودگی میں کہ میں یہ رقم بعد میں  واپس لوں گی ۔2۔دوسرا سوال یہ ہے کہ  والد صاحب کے ترکہ کی تقسیم  کیسے ہوگی ؟  والد صاحب کے ورثاء میں ایک بیوہ ،دو بیٹے اور چار بیٹیاں ہیں ،پھر ہماری والد ہ کا انتقال ہوا،  ان کے ورثاء میں دو بیٹے اور چار بیٹیاں ہیں ۔
جواب: 1۔صورت مسئولہ میں اگر واقعتاًسائلہ نے اپنی والدہ کے کہنے پر سب بہن بھائیوں کی موجودگی میں مکان کی تعمیر پر میں رقم لگائی تھی او ر اس رقم کی واپسی کا معاہدہ بھی کیا تھا تو اس صورت میں اس مکان کے فروخت کرنے کی صورت میں اولاً سائلہ کو ان کی لگائی ہوئی رقم کا ادا کرنا لازم ہے ،مذکورہ رقم کی ادائیگی کے بعد بقیہ مال تمام ورثاء میں ان کے حصوں کے موافق تقسیم کیا جائے گا۔2۔  مرحوم کی میراث تقسیم کرنے کا شرعی طریقہ یہ ہے کہ سب سے پہلے مرحوم کےحقوقِ متقدمہ یعنی تجہیزو تکفین کے اخراجات ادا کرنے کے بعد، اگر مرحوم کے ذمہ کوئی قرض ہو تو اسے کل مال سے ادا کرنے کے  بعد،اگر مرحوم نے  کوئی جائز وصیت کی ہو تو  اسے باقی  مال کے تہائی  حصہ میں سے   نا فذ کرنے کے بعد،  باقی تمام ترکہ    منقولہ و غیر  منقولہ کو8حصوں میں تقسیم کر کے،2،2حصے مرحوم کے ہر ایک بیٹے کو ،اور ایک ، ایک حصہ مرحوم کی ہر  بیٹی کو ملے گا۔تقسیم  کی صورت یہ ہے:میت:( والد/والدہ)،مسئلہ :8بیٹا بیٹابیٹی بیٹی بیٹی بیٹی 221111یعنی ہر سو روپےمیں سے 25 روپےمرحوم کے ہر ایک بیٹے کو ،12.50روپے مرحوم کی ہر   ایک بیٹی کو ملیں گے ۔بدائع الصنائع میں ہے: "وأما حكم القرض فهو ثبوت الملك للمستقرض في المقرض للحال، وثبوت مثله في ذمة المستقرض للمقرض للحال، وهذا جواب ظاهر الرواية".(كتاب القرض ،فصل في حكم القرض ،ج:7،ص:396،ط:رشيدية)درر الحكام في شرح مجلة الأحكام  میں ہے:"إذا عمر أحد الشريكين الملك المشترك ففي ذلك احتمالات أربعة: الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف. وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة".(الكتاب العاشر الشركات، الباب الخامس في بيان النفقات المشتركة ويحتوي على فصلين، المادة :1309، ج:3،ص:310،ط:دار الجيل)فقط واللہ اعلم

عنوان: اس شرط پر وارث کو زندگی میں کچھ دینا کہ مورث کی موت کے بعد میراث میں نہیں ملے گا۔
سوال: دو بھائی ہیں، جو شادی شدہ ہیں،بڑے بھائی کی بیوی اپنے سسر سے اپنے شوہر کا حصہ لے کر الگ ہونا چاہتی ہے، بڑا بھائی بھی اس پر راضی ہے،اس بات پر تمام ورثاء راضی ہیں، اس شرط پر کہ والد صاحب کی وفات کے بعد یہ بیٹا کوئی حصہ نہیں لے گا، شرعاً اس کا والد کی حیات میں کتنا حصہ بنتا ہے؟ جائیداد میں ایک پلاٹ،تین فلیٹ اور ایک مکان ہے، جس کی کل مالیت کی ابھی صحیح معلومات  نہیں،اب  بڑاے بھائی اور اس کی بیوی کو ایک پلاٹ اور فلیٹ دے رہے ہیں، اگر یہ حصہ والد کی وفات کے بعد شرعی تقسیم کے مطابق زیادہ نکلا،تو کیا زیادہ حصہ واپس لیا جاسکتا ہے، یا اگر ان کا حصہ کم نکلا، توان کو مزید کچھ دیا جائے گا؟
جواب:
واضح رہے کہ جب تک صاحب جائیداد زندہ ہے،وہ اپنی تمام جائیداد مال ومتاع کا تنِ تنہا خود مالک ہوتا ہے، اولاد وغیرہ کا کوئی حق نہیں ہوتا،اور نہ ہی کسی کو مطالبہ کا حق حاصل ہوتا ہے، تا ہم صاحب جائیداد مثلاً والد اگر اپنی خوشی اور رضامندی سے اپنی زندگی میں اپنی اولاد کے درمیان جائیداد تقسیم کرنا چاہے،تو بحسب شرائط کرسکتا ہے،اسی طرح باقی رضامندی سے والد اپنی اولاد میں سے کسی کو کچھ مال وغیرہ اس شرط پر دے کر فارغ کردے کہ والد کے انتقال کے بعد ترکہ میں سے کوئی حصہ نہیں ہوگا،اور وہ بیٹا اس شرط کو قبول کرلے تو ایسا معاہدہ شرعاً درست ہوگا۔لہذا مذکورہ تفصیل کی رو سے صورتِ مسئولہ میں  جس بیٹے کو زندگی میں حصہ دے کر فارغ کرنا چاہتا ہے، اس شرط کے تحت والد کے انتقال کے بعد اس کا والد کے ترکہ میں کوئی حصہ نہیں ہوگا،اور بیٹا اس  پر راضی ہوجائے،تو ایسا معاہدہ کرنا درست ہے۔ بعد ازاں والد کے انتقال کے بعد ترکہ میں اس کا کوئی حصہ نہ ہوگا اور وہ اس پر راضی ہوجائے تو  جو کچھ دیا جائے وہ اس بیٹے کا حصہ بن جائے  گااور بعد میں ترکہ میں مطالبہ کرنے کا حق نہیں ہوگا۔ والد کی وفات کےبعد اس کےکم ہونے یا زیادہ ہونے کی صورت میں اس سے کچھ نہیں لیا جائےا ور نہ دیا جائے گا۔فتاوی شامی میں ہے:"واعلم أن ‌الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا."(كتاب الوصايا، ج: 6، ص: 655، ط: سعید)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: ورثاء کی رضامندی سے متروکہ جائیداد کا کچھ حصہ کسی خیر کے کام میں دینے کا حکم
سوال: والد صاحب کا انتقال ہوا، ورثاء میں دوبیٹے اور تین بیٹیاں ہیں، جس کی وراثت کی تقسیم کا طریقہ ہم نے جا معہ ہذا سے معلوم کرلیا،اس کے بعد پھر ایک بیٹی یعنی ہماری بہن کا انتقال ہوا، یہ غیر شادی شدہ تھی، ورثاء میں ہم ہی  دوبھائی اور دو بہنیں ہیں،  جس بہن کا انتقال ہو،اس کے آدھے حصے کو  ہم آپس میں تقسیم کرنا چاہتے ہیں مثلاً سور وپے میں سے پچاس روپے اور آدھا حصہ ہم مسجد / مدرسہ میں دیناچاہتے ہیں  یعنی بقایا پچاس روپے تو  پوچھنا یہ ہے کہ کیا ایسا کرنا شرعاً جائز ہے یانہیں ؟
جواب: صورتِ مسئولہ میں مرحومہ بہن کے ترکہ کی تقسیم کا شرعی طریقہ یہ ہے کہ مر حومہ کے حقوقِ متقدمہ  یعنی تجہیز وتکفین کا خرچہ نکالنے کے بعد، اگر مرحومہ پر کوئی قرضہ ہے تو اسے اد ا کرنے کے بعد،اور اگر مرحومہ نے کوئی جائز وصیت کی ہوتو اسے باقی مال کے ایک تہائی ترکہ سے نافذ کرنے کے بعد،مابقیہ تمام ترکہ منقولہ وغیر منقولہ کو 6 حصوں میں تقسیم کرکے  2،2حصے  مرحومہ کے  ہر ایک   بھائی    کواور ایک ایک حصہ مرحومہ کی ہرایک بہن   کو ملے گا۔ صورت تقسیم یہ ہے:6بھائیبھائیبہنبہن2211یعنی فیصد کے اعتبار سے  ہر ایک بھائی 33.33 فیصد ہر ایک بھائی کو اور  ہر ایک بہن 16.66 فیصد   ملیں گا۔نیزاگر مرحومہ کے تمام ورثاء ( بھائی/ بہن) سب کے سب عاقل وبالغ ہیں اور وہ سب اپنی خوشی  اور رضامندی سے  مر حومہ کی آدھی جائیداد تقسیم کرکے بقیہ آدھی جائیداد  سب مل کر  مسجد/ مدرسہ میں  دینا چاہتے تو دے سکتے ہیں ،تاہم بہتر یہ ہے کہ ترکہ تقسیم کر کے تمام ورثاء کو ان کا حصہ دے دیا جائے اس کے بعد جو وارث (بھائی /بہن) اپنے حصے میں سےکچھ مسجد/ مدرسہ میں دینا چاہے تو دے دے اور جو نہیں دیناچاہتا وہ اپنے استعمال میں لے آئے۔    فتاوی ہندیہ میں ہے:"وإن اتخذ ‌طعاما ‌للفقراء كان حسنا إذا كانت الورثة بالغين، فإن كان في الورثة صغير لم يتخذوا ذلك من التركة، كذا في التتارخانية."(كتاب الكراهية، الباب الثاني عشر في الهدايا والضىافات، ج: 5، ص: 344، ط: دارا لفکر)فتاوی شامی میں ہے:"ولا سيما إذا كان في الورثة صغار أو غائب، مع قطع النظر عما يحصل عند ذلك غالبا من المنكرات الكثيرة كإيقاد الشموع والقناديل التي توجد في الأفراح، وكدق الطبول، والغناء بالأصوات الحسان، واجتماع النساء والمردان، وأخذ الأجرة على الذكر وقراءة القرآن، وغير ذلك مما هو مشاهد في هذه الأزمان، وما كان كذلك فلا شك في حرمته وبطلان الوصية به، ولا حول ولا قوة إلا بالله العلي العظيم."(كتاب الصلاة، فروع في الجنائز، ج: 2، ص: 241، ط: دارالفکر)بدائع الصنائع  میں ہے:"(ومنها) الرضا في أحد نوعي القسمة، وهو رضا الشركاء فيما يقسمونه بأنفسهم إذا كانوا من أهل الرضا، أو رضا من يقوم مقامهم، إذا لم يكونوا من أهل الرضا فإن لم يوجد لا يصح، حتى لو كان في الورثة صغير لا وصي له، أو كبير غائب، فاقتسموا؛ فالقسمة باطلة؛ لما ذكرنا أن القسمة فيها معنى البيع، وقسمة الرضا أشبه بالبيع، ثم لا يملكون البيع إلا بالتراضي، فكذا القسمة، إلا إذا لم يكونوا من أهل الرضا كالصبيان والمجانين فيقسم الولي أو الوصي إذا كان في القسمة منفعة لهم؛ لأنهما يملكان البيع فيملكان القسمة."( کتاب القسمة، ج: 7، ص: 22، ط: دارالكتب العلمية)فقط والله أعلم

عنوان: شوہر ایک بھائی اور چار بہنوں میں تقسیمِ میراث
سوال: ایک عورت کا انتقال ہوا، اس کے ورثاء میں شوہر، بھائی، اور چار بہنیں حیات ہیں، مرحومہ کے والدین انتقال کر چکے ہیں، مرحومہ کی کوئی اولاد نہیں ہے،مرحومہ کی ملکیت میں ایک عدد فلیٹ ہے، اس کی تقسیم ورثاء میں کیسے ہو گی؟
جواب: صورت مسئولہ میں مرحومہ کے ترکہ کی تقسیم کا شرعی طریقہ یہ ہے کہ مرحومہ کے حقوقِ متقدمہ میں سے  اگر مرحومہ کے ذمے کوئی قرض ہو تو وہ ادا کرنے کے بعد،  اور اگر مرحومہ نے کوئی جائز وصیت کی ہو تو اسے باقی ترکہ کے ایک تہائی  میں نافذ کرنے کے بعد، باقی کل ترکہ منقولہ و غیرمنقولہ   کو 12 حصوں میں تقسیم کر کے6  حصے شوہر کو  ،   2 حصے مرحومہ کے بھائی کو اور ایک ایک حصہ ہر ایک بہن کو ملے گا، جب کہ کفن دفن کے اخراجات شوہر پر لازم ہوں گے۔ صورتِ تقسیم یہ ہے :میت : 2 / 12شوہربھائیبہنبہنبہنبہن11621111یعنی فیصد کے حساب سے 100 روپے میں سے 50 روپے شوہر کو،16.66 روپے بھائی کو اور 8.33 روپے کر کے ہر ایک بہن کو ملیں گے۔ فقط واللہ اعلم

عنوان: مقروض کا اس حال میں انتقال کرجانا کہ ترکہ میں قرض ادا کرنے کی رقم نہ ہو
سوال: ہم نے ايك ٹھیكہ دار كو مكان بنانے كے تقريباً ساڑھے نو لاكھ روپے ديے،مکمل رقم قسطوں میں ادا کرنی تھی، ایک قسط دے چکے تھے اور تقریباً دس لاکھ روپے ادا کرنا باقی تھے، ٹھیکہ دار نے ابھی تک کام شروع نہیں کیا تھاکہ ان کا انتقال ہوگیا، ان کے انتقال کے بعد ہم ان کے لواحقین کے پاس اپنے پیسوں کا مطالبہ لے کر گئے تو انہوں نے اس رقم کا اقرار تو کرلیا لیکن کہا کہ ہمارے پاس پیسے نہیں ہیں، جب پیسے آئیں گےتو ادائیگی کردیں گے۔ہمارے لیے شریعت کا کیا حکم ہے؟ ہمیں پیسے بھی درکار ہیں اور وہ اقرار کرنے کے بعد یہ بھی کہہ رہے ہیں کہ ابھی پیسے نہیں ہیں، ہمیں کیا کرنا چاہیے؟
جواب:
واضح رہے کہ کسی شخص کے انتقال کے بعد  اگر مرحوم کے ذمہ لوگوں کا قرضہ ہو تو اس کے ترکہ میں سے تجہیز وتکفین کے اخراجات نکالنے کے بعد کُل ترکہ سے قرضہ ادا کیا جائے گا، اور ورثاء کے ذمہ یہ ادائیگی کرنا لازم ہے، اس کے بعد اگر ترکہ بچ جائے تو وہ ورثاء میں تقسیم ہوگا۔صورتِ مسئولہ میں ساڑھے نو لاکھ روپے ورثاء کے ذمہ مرحوم کا قرضہ ہے، ورثاء کو چاہیے کہ مرحوم کا جو بھی ترکہ ہے اس میں سے یہ رقم ادا کریں،اگر نقد رقم نہیں ہے تو جو اسباب و سامان ہے اسے بیچ کر قرضہ ادا کرنے کی کوشش کریں لیکن اگر مرحوم کے پاس اتنا ترکہ نہیں کہ یہ قرضہ ادا کیاجاسکے، تو اگر ورثاء میں سے کوئی صاحبِ استطاعت ہے، اسے چاہیے کہ مرحوم کی آخرت کی فکر کو مدِ نظر رکھ کر اپنی طرف سے مرحوم کا قرضہ ادا کردے، ورنہ مرحوم کو انتہائی تکلیف اور مشقت کا سامنا کرنا پڑے گا۔حدیث شریف میں ہے:"وعن أبي موسى عن النبي صلى الله عليه وسلم قال: «إن أعظم الذنوب عند الله أن يلقاه بها عبد بعد الكبائر التي نهى الله عنها ‌أن ‌يموت ‌رجل ‌وعليه ‌دين ‌لا ‌يدع ‌له ‌قضاء. رواه أحمد وأبو داود."(مشكاة المصابيح، کتاب البیوع، ‌‌باب الإفلاس والانظار، الفصل الثانی، ج:2، ص:882، ط: دار الفکر)”حضرت ابو موسی نبی کریم ﷺ سے نقل کرتے ہیں کہ آپ ﷺ نے فرمایا کبیرہ گناہ کہ جن سے اللہ نے منع فرمایا ہے، اللہ کے نزدیک ان کے بعد عظیم ترین گناہ کہ جس کا مرتکب ہو کر بندہ خدا سے ملے، یہ ہے کہ کوئی شخص اس حالت میں مرے کہ اس پر قرض کا بوجھ ہوا اور اس نے اپنے پیچھے اتنا مال نہ چھوڑا ہو جس سے اس کا قرض ادا ہو جائے۔“ (مظاہرِ حق)مذكورہ حدیث سے معلوم ہوا کہ مقروض کا انتقال کرجانا جب کہ اس کے پاس مال نہ ہو، خطرہ سے خالی نہیں، لہذ امرحوم کے ساتھ سہولت و عافیت والا معاملہ کروانے کے لیے ورثاء کو چاہیے کہ یا تو خود ان کا قرضہ ادا کردیں یا کسی صاحبِ حیثیت کو تیار کرکے ان پر قرض کی ذمہ داری ڈال دیں، نیز اگر ممکن ہو تو سائل کو چاہیے کہ ساڑھے نو لاکھ میں سے کچھ رقم معاف کردے تاکہ قرض ادا کرنے والوں پر بھی سہولت رہے۔ مرقاة المفاتيح میں ہے:"وقوله: ( لا يدع له قضاء ) صفة لدين أي لا يترك لذلك الدين مالا يقضى به، وفيه التحذير عن كثرة التدين والتقصير في أدائه، قال المظهر:  فعل الكبائر عصيان الله - تعالى - وأخذ الدين ليس بعصيان بل الاقتراض والتزام الدين جائز، وإنما شدد رسول الله صلى الله عليه وسلم على من مات وعليه دين ولم يترك ما يقضي دينه كيلا تضيع حقوق الناس. قال الطيبي:  يريد أن نفس الدين ليس بمنهي عنه بل هو مندوب إليه، كما ورد في بعض الأحاديث، وإنما هو بسبب عارض من تضييع حقوق الناس بخلاف الكبائر فإنها منهية لذاتها."(کتاب البیوع، ‌‌باب الإفلاس والانظار، ج:5، ص:1962، ط: دار الفکر)فتاوی شامی میں ہے:"(يبدأ من تركة الميت الخالية عن تعلق حق الغير بعينها كالرهن والعبد الجاني) والمأذون المديون والمبيع المحبوس بالثمن والدار المستأجرة وإنما قدمت على التكفين لتعلقها بالمال قبل صيرورته تركة (بتجهيزه) يعم التكفين (من غير تقتير ولا تبذير)  ككفن السنة أو قدر ما كان يلبسه في حياته ولو هلك كفنه فلو قبل تفسخه كفن مرة بعد أخرى وكله من كل ماله (ثم) تقدم (ديونه التي لها مطالب من جهة العباد) ويقدم دين الصحة على دين المرض إن جهل سببه وإلا فسيان كما بسطه السيد، (وأما دين الله تعالى فإن أوصى به وجب تنفيذه من ثلث الباقي وإلا لا ثم) تقدم (وصيته) ولو مطلقة على الصحيح خلافا لما اختاره في الاختيار (من ثلث ما بقي) بعد تجهيزه وديونه وإنما قدمت في الآية اهتماما لكونها مظنة التفريط (ثم) رابعا بل خامسا (يقسم الباقي) بعد ذلك (بين ورثته)."(کتاب الفرائض، ج:6، ص:761، ط: دار الفکر)فقط واللہ أعلم

Reference: Mishkat al-Masabih 2922 In-book reference : Book 11, Hadith 158: حوالہ

عنوان: ترکہ کی دکان سے حاصل ہونے والے منافع میں سب ورثاء شریک ہوں گے
سوال: ہمارے والد صاحب کا 2018ء میں انتقال ہوچکا ہے، والد مرحوم  کی ایک دکان تھی ، جس میں والد صاحب کے ساتھ کچھ بیٹے کام کرتے تھے، ایک بھائی الگ کام کرتا تھا، اس بھائی نے دکان میں کوئی محنت نہیں کی، وہ سرکاری ملازم تھا، اب مسئلہ یہ ہےکہ ہم بھائیوں نے مل کر دکان کا کام بڑھا یا ،دوسری جگہ بھی کاروبار کیا ، لیکن اس کی بھی اصل بنیاد یہ دکان تھی ، اب ہم والد مرحوم کا ترکہ تقسیم کرنا چاہتے ہیں۔پوچھنا یہ ہےکہ اس دکان کو ہم نے جو ترقی دی اوروالد صاحب کی جائیداد  میں اضافہ کیا، اس میں ہمارے دیگر بہن، بھائی (جو ہمارے ساتھ  دکان کی ترقی میں شامل نہیں تھےان )کا حصہ ہوگا یا نہیں؟
جواب: صورتِ مسئولہ میں والد کے انتقال کے بعد مذکورہ دکان ان کے ترکہ میں شامل تھی ، جس میں تمام ورثاء حصہ دار تھے، لیکن والد مرحوم کا ترکہ تقسیم ہونے سے پہلے جوبعض ورثاء نے اس کاروبار کو ترقی دے کر اس میں مزید جو اضافہ کیا ہے، چوں کہ اس اضافہ کا اصل ذریعہ  والد کا ترکہ ہی ہے جس میں تمام ورثاء اپنے اپنے حصے کے بقدر شریک تھے، لہذا اس  مذکورہ دکان اوراس دکان کی بنیاد پر حاصل ہونے والے اضافے میں بھی تمام ورثاء اپنے حصوں کے بقدر شریک ہوں گے، خواہ ان ورثاء کا اس اضافہ میں عمل دخل ہو یا نہ ہو، لہذا مرحوم والد کاترکہ تمام ورثاء (مرحوم کی تمام اولاد)میں ان کے شرعی حصوں کے موافق تقسیم کردینا چاہیے۔ترکہ کی تقسیم کی تفصیل ورثاء کی وضاحت کے بعد معلوم کرسکتے ہیں۔فتاوی شامی میں ہے:"لو اجتمع إخوة يعملون في تركة أبيهم ونما المال فهو بينهم سوية، ولو اختلفوا في العمل والرأي."(كتاب الشركة، ‌‌فصل في الشركة الفاسدة، ج:4، ص:325، ط:دار الفكر)فتاوی دار العلوم دیوبند میں ہے:"مشترک ترکہ سے جاری دکان کے ساز و سامان کی تقسیمسوال: عمر و وخالد ہر دو برادر نے دکان شرکت میں کی ، اور عمرو اپنا اور اپنے اہل وعیال کا خرچ دوسری جگہ سے کرتے تھے، اور خالد اپنے اہل و عیال کا خرچ دکان ہی میں سے کرتے تھے اور یہ دکان مشترک ترکہ سے جاری تھی ، اب سوال یہ ہے کہ ترکہ اثاثہ دکان کی تقسیم کس طرح ہوگی ؟ آیا اس اثاثہ دکان کی تقسیم ہو گی جو مورث اعلی کے انتقال کے وقت موجود تھا یا کل اثاثہ اور اس وقت تک جو منافع ہوا وہ بھی تقسیم ہوگا ؟ خالد کا انتقال ہو گیا اس کے ورثہ موجود ہیں۔الجواب : دکان کا تمام سامان جواب تک مع منافع موجود  ہے دونوں  بھائیوں عمر و و خالد پر برابر تقسیم ہو گا، خالد کا نصف حصہ اس کے وارثوں کو ملے گا، اور عمر و اپنے نصف کا خود مالک ہے ۔ "(کتاب الشرکہ، ج:13، ص:92، ط:دار الاشاعت، کراچی)فقط واللہ اعلم

عنوان: نشئی کو وراثت میں حاصل ہونے والے مال کا حکم
سوال: عرض یہ ہے کہ والد صاحب کی وراثت میں سے ہمارے بھائی کے حصے میں 46لاکھ روپے آئے ہیں، وہ شادی شدہ اور پانچ بچوں کا باپ ہے، 3 بیٹیاں اور 2 بیٹے ہیں۔ ہمارا بھائی چرس پیتا تھا، پھر ہیروئن اور آئس کا نشہ کرنے لگا، اپنی بیوی بچوں پر تشدد کرتا تھا، پھر اس نے اپنی بیوی کو تین طلاقیں دے دیں۔ ہمارے بھائی کو ہم نے اور والد صاحب نے دو ہائی روف گاڑیاں دلوائی تھیں، جن سے یہ اپنا کاروبار وغیرہ کرکے گھر کا خرچ چلائے، لیکن اس نے وہ بھی بیچ دیں، اب اس کے بیوی بچوں کے پاس نہ کوئی ذریعۂ معاش ہے اور نہ ہی کسی قسم کی کوئی آمدنی اور گھر ہے۔ لہذا آپ سے یہ معلوم کرنا ہے ہمارے بھائی کو جو والد صاحب کی وراثت میں سے حصہ ملا ہے، اس کا ہم کیا کریں؟ ہمیں اندیشہ ہے کہ اگر بھائی کو پیسے دے دیں تو یہ ان کو بھی ضائع کردے گا، اور اس کے بچوں کا کیا کیا جائے؟، کیوں کہ اس کی دوستی اور ملنا جلنا غلط قسم کے لوگوں کے ساتھ ہے۔ مہربانی فرما کر قرآن وسنت کی روشنی میں راہ نمائی فرمائیں۔نوٹ: بھائی کے بچے اپنی والدہ کے ساتھ کرایہ کے گھر پر رہتے ہیں اور بچے سب نابالغ ہیں۔
جواب: صورتِ مسئولہ میں سائل کا مذکورہ بھائی اگر واقعۃً نشہ کرتا ہے اور ورثاء کو یہ اندیشہ ہے کہ اگر وراثت کا مال اس کے حوالہ کردیا جائے تو وہ اسے ضائع کردے گا، تو ایسی صورت میں دیگر ورثاء کسی بھائی کو اس کے مال کا نگران مقرر کردیں، جو بقدر ضرورت اس کے حصے میں سے مال لے اورمذکورہ بھائی اور اس کی اولاد پر خرچ کرے اور سارا حساب کتاب محفوظ رکھے۔ نیز اگر مذکورہ بھائی کی مطلقہ عدت میں ہے تو اس پر بھی خرچ کیا جائے گا، تاہم عدت مکمل ہونے کے بعد مطلقہ پر اس کے مال میں سے خرچ نہیں کیا جائے گا۔الدر المختار میں ہے:"(ولا يحجر حر مكلف بسفه) هو تبذير المال وتضييعه على خلاف مقتضى الشرع أو العقل درر ولو في الخير كأن يصرفه في بناء المساجد ونحو ذلك فيحجر عليه عندهما...... (وعندهما يحجر على الحر بالسفه و) الغفلة و (به) أي بقولهما (يفتى) صيانة لماله وعلى قولهما المفتى به (فيكون في أحكامه كصغير)."(كتاب الحجر، ج:6، ص:148، ط: ايچ ايم سعيد)فتح القدیر میں ہے:"(قوله ونفقة الأولاد الصغار على الأب لا يشاركه فيها أحد) قيد بالصغر فخرج البالغ."(كتاب الطلاق، باب النفقة، ج:4، ص:410، ط: دار الفكر)فتاوی ہندیہ میں ہے:"المعتدة عن الطلاق تستحق النفقة والسكنى كان الطلاق رجعيا أو بائنا، أو ثلاثا حاملا كانت المرأة، أو لم تكن كذا في فتاوى قاضي خان."(کتاب الطلاق، الباب السابع عشر، الفصل الثالث، ج:1، ص:557، ط: دار الفکر)فقط واللہ اعلم

عنوان: ترکہ کی تقسیم  میں تاخیر کرنے کاحکم
سوال: ہمارے والد صاحب کے انتقال کو سات سال ہو  چکے ہیں ،والدہ کےعلاوہ ،ہم پانچ بھائی اوردو بہنیں  ہیں ،والد  صاحب کی  وراثت میں ایک مکان ،دو دکانیں اورایک عدد پلاٹ شامل ہیں، اس پلاٹ میں ہمارے علاوہ  دو پارٹنرز بھی حصہ دار ہیں ،سوال یہ ہے کہ کہ وراثت کی فوری تقسیم کی جائے یامناسب قیمت  لگنے کا انتطار کیا جائے؟والدہ بہنیں اوربھائی وراثت کی فوری تقسیم کےحق میں ہیں ،جب کہ بڑے بھائی مناسب قیمت  لگنے تک  جائیداد  بیچنے کےخلاف  ہیں ،شریعت کی رو سے راہ نمائی فرمائیں ۔اس میں سے ایک بہن اورایک بھائی  والد سے  حصہ وصول کرچکے ہیں  ۔
جواب: واضح رہے کہ کسی شخص کے انتقال کے بعد اس کے ترکہ میں تمام ورثاء کا حق متعلق ہوجاتا ہے، اور ورثاء میں سے ہر ایک اپنے اپنے شرعی حصے  کے مطالبہ کا حق رکھتا ہے، لہذااگر  ورثاء میں سے کوئی وارث میراث کی تقسیم کا مطالبہ کرےتو اس صورت میں دیگر ورثاء پر میراث کو تقسیم کرنا لازم ہوجاتاہے،نیز میراث کی تقسیم میں بہتر اور مناسب یہی ہے کہ جتنا جلد ہوسکے میراث تقسیم کردی جائے، چاہے تقسیم کرنے کے لیے جائیداد کو بیچنا پڑے،کیوں کہ بلا  وجہ میراث کی تقسیم میں تاخیر کرنے سے بہت سی اُلجھنیں پیدا ہوجاتی ہیں۔ لہٰذا صورتِ مسئولہ میں  جب بیوہ اور بیٹے اور بیٹیاں ترکہ کی تقسیم کا مطالبہ کر رہے ہیں تو ان کا  شرعی حصہ دینا دوسرے ورثاء پر لازم ہے، بہتر قیمت لگنے کے انتظار میں   تقسیم میں تاخیر کرنا جائز نہیں ، بلکہ متروکہ زمین  کو فروخت کرکے ہر ایک وارث کو اس  کا  مقررہ حصہ دے دیا جائےیا ورثاء میں کوئی وارث باہمی رضامندی سے ان زمینوں  کو موجودہ قیمت پرخرید کر ہر وارث کو اس کےحصے کی رقم دےدےاورجائیداد اپنی طرف کرلے۔فتاوی ہندیہ میں ہے:"وإذا طلب ‌أحد ‌الشريكين ‌القسمة وأبى الآخر فأمر القاضي قاسمه ليقسم بينهما."(‌‌كتاب القسمة، ج:5، ص:231، ط:الرشیدیة)درر الحكام في شرح مجلة الاحكام میں ہے :"إذا طلب أحد الشريكين القسمة وامتنع الآخر عنها ‌فيقسمه ‌القاضي ‌جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم."(باب في بيان القسمة ، المادة 1130، ج:3، ص:128، ط:دار الجيل)فقط واللہ اعلم

عنوان: کئی افراد کے فوت ہو جانے کی صورت میں بھی میراث تقسیم نہ کرنا
سوال: مسائلِ میراث کی ایک صورت ہے جس کو مناسخہ کہا جاتا ہے، جس کی مختصر تعریف یوں ہے کہ ایک شخص فوت ہو جائے اس کی میراث تقسیم کرنے سے پہلے دوسرا وارث فوت ہو جائے، پھر اسی طرح تقسیمِ میراث سے پہلے اس ثانی مردہ کا کوئی وارث فوت ہو جائے، اب اتنے سارے مر چکے ہیں، جن کی میراث کی تقسیم بالکل محال ہونے کے برابر ہے، کیوں کہ پورے خاندان میں میراث کی تقسیم بالکل ناپید چلی آ رہی ہے، اب ایک آدمی فوت ہو جائے اور کوئی یہ ارادہ کرے کہ صرف اسی میت کے ورثاء کو اس کی میراث میں حصہ دے دیں، پچھلے مردوں کا کوئی حساب سامنے نہ لائے، اس لیے کہ وہ خلط ملط ہو گیا ہے، کیا ایسا کرنا جائز ہے کہ صرف اسی میت کا مال تقسیم کیا جائے؟
جواب:
مناسخہ کی صورت میں تقسیم میراث کی ترتیب بنانا کچھ دشوار ضرور ہے، لیکن ناممکن اور محال نہیں، جس کا آسان طریقہ یہ ہے کہ سب سے پہلے فوت ہونے والے صاحب کا نام لکھا جائے اور اس کے سامنے ان کے انتقال کے وقت موجود ورثاء کا نام لکھا جائے، پھر دوسرے نمبر پر فوت ہونے والے صاحب کا نام لکھا جائے اس کے سامنے ان کے انتقال کے وقت فوت ہونے والے ورثاء کا نام لکھا جائے، اس طرح ترتیب وار تمام مرحومین اور ان کے ورثاء کو یکجا کر لیا جائے اور دار الافتاء میں سوال جمع کروا دیا جائے، اس طرح نہایت سہولت سے ہر ایک وارث کا حصہ معلوم ہو جائے گا۔اور یہ ترتیب بنانا نہایت ضروری ہے، ورثاء کو ان کے حصوں سے محروم کرنا بڑا گناہ ہے اور جو شخص اس میں رکاوٹ بنتا ہے ایسے شخص کے لیے حدیث شریف میں سخت وعید وارد ہوئی ہے، اگر خاندان والوں کی ا س طرف توجہ نہ ہو تو ان کی توجہ اس طرف دلوائی جائے، خود اگر یہ کام دشوار معلوم ہوتا ہو تو کسی مستند عالم دین کے ذریعہ خاندان والوں کو اس مسئلہ کی آگاہی دلوائی جائے۔باقی اگر  پرانے مرحومین کی  تقسیم میراث کی ترتیب نہ بنتی ہو اس کی وجہ سے بعد میں فوت ہونے والے مرحوم کے ترکہ کی تقسیم کو مؤخر نہ کرنا چاہیے، بعد میں فوت ہونے والے ورثاء کے ترکہ کی تقسیم بروقت کر لینا ضروری ہے اور اگر وارثوں کے بارے میں کچھ بھی معلومات نہیں ہیں، اور اس وقت جس آدمی کا انتقال ہوا ہے اس کے ترکہ میں جو کچھ ہے اگر اس کے بارے میں غالب گمان یہ ہے کہ میت ان تمام چیزوں کا واقعی مالک تھا تو اس کے ترکہ کو صرف اس کے ورثاء میں تقسیم کرنا جائز ہو  گا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين".(كتاب البيوع ، باب الغصب والعاریة ، ج : 1 ، ص : 254 ، ط : قدیمی)ترجمہ: "حضرت سعید  بن زید رضی اللہ تعالیٰ عنہ سے روایت ہے کہ رسول اللہ  صلی اللہ علیہ وسلم  نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وفیہ ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(كتاب الفرائض ، باب الوصایا ، الفصل الثالث ، ج : 1 ، ص : 266 ، ط : قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ  صلی اللہ علیہ وسلم  نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: پینشن اور گریجویٹی میں میراث کا حکم
سوال: میرے بہنوئی کا کچھ عرصہ پہلے انتقال ہو گیا تھا، وہ گورنمنٹ ملازمت کرتے تھے، ان کا انتقال ریٹائرمنٹ کے فورا بعد ہو گیا تھا اور اس وقت تک ان کی پینشن ملنے کا کام مکمل نہیں ہوا تھا، ان کے انتقال کےبعد یہ کام میری بہن کی پینشن میں تبدیل ہو گیا، ریٹائرمنٹ کے بعد 2 چیزیں ملتی ہیں ایک تو ماہانہ پینشن اور دوسری پوری سروس کی گریجویٹی، اب میرا بھانجا اپنی ماں سے کہہ رہا ہے کہ اس گریجویٹی میں ساری اولاد (بیٹے اور بیٹیوں) کا حصہ ہے، مگر میری بہن اس کو وراثت کا حصہ نہیں مان رہی، برائے مہربانی دین کی روشنی میں اس مسئلے کہ بارے میں راہ نمائی فرمائیں؟
جواب: واضح رہے کہ  حکومتی ملازم  جب ریٹائر ڈ ہوتا ہے  تو اس کو گریجویٹی اور پینشن کے نام سے کچھ رقم بطورِ مراعات ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لیے  انعام و عطیہ ہوتی ہے، یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فوراً  ملازم کو دے دی جاتی ہے جسے" گریجویٹی"  کہا جاتا ہے اور وہ ملازم کی ملکیت ہی شمار کی جاتی ہےاورملازم کی وفات کےبعداس کی  وراثت میں تقسیم ہوتی ہے، لیکن اگر مذکورہ رقم ادارہ کی طرف سے   ملازم کی وفات کے بعد ملی تو ایسی صورت میں  ادارہ یہ رقم  جس شخص کو دے وہی اس کا حق دار ہوتا ہے،یہ وراثت میں تقسیم نہیں ہوتی ہے۔لہذا صورت ِ مسئولہ میں   سائل کے بہنوئی کو ان کی زندگی میں گریجویٹی    کی رقم نہیں دی گئی اور اب ان کا انتقال ہوچکا ہے تو پنشن اور گریجویٹی کی رقم دونوں حکومت جس کے نام پر جاری کرے  وہی اس کا مالک شمار ہوگا، اگر حکومت نے سائل کی بہن کے نام پر جاری کیا ہے تو سائل کی بہن  اس کی مالک ہے ، یہ مرحوم کی وراثت میں شامل نہیں ہوگی اور ان کے بچوں کا اس میں شرعاً حصہ نہیں ہوگا ۔بدائع الصنائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»ولم يوجد شيء من ذلك فلا يورث ولا يجري فيه التداخل؛ لما ذكرنا، والله سبحانه وتعالى أعلم."(کتاب الحدود، فصل فی شرائط جواز اقامة الحدود، ج:7 ص: 57 ط: دار الکتب العلمیة)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔"( کتاب الفرائض،

عنوان: عدم جریان میراث در وظیفہ سرکاری تنخواہ، ج:4 ص:343  ط: دارالعلوم)فقط واللہ اعلم

عنوان: میت کے ذوی الفروض کی عدم موجودگی میں ترکہ بھائی بہن کو ملے گا
سوال: ایک عورت کے  شوہر کا انتقال ہوچکاہے،اس کی  اپنی اولاد نہیں ہے، شوہر کی دوسری بیوی سے دوبیٹے ، دو بیٹیاں اور ایک پوتی حیات ہے ،اگر اس عورت کا انتقال ہوجائےتو میراث کس طرح تقسیم ہوگی۔
جواب:
مذکورہ خاتون  کی وفات کی صورت میں اس کے ترکہ کے اصل حقدار اس کے والدین  ہوں گے، اگر وہ حیات نہ ہوں، تو بھائی، بہن ہوں گے، اگر وہ نہ  ہوں، تو اس کے بھتیجے ہوں گے، اگر وہ نہ ہوں تو اس کے چچا ہوں گے، تاہم مذکورہ خاتون کی سوکن کے بطن سے پیدا ہونے والی شوہر کی اولاد اس کی وارث  نہیں ہوگی ۔الاختیارلتعلیل المختار میں ہے:"والمستحقون للتركة عشرة أصناف مرتبة: ذوو السهام ثم العصبات النسبية."(کتاب الفرائض، ج:5، ص:86، ط:مطبعة الحلبي - القاهرة)وفیه أیضاً :"(ثم جزء أبيه) وهم الإخوة لقوله - تعالى -:{وَهُوَ يَرِثُهَا إِنْ لَمْ يَكُنْ لَهَا وَلَدٌ} [النساء: 176]جعله أولى بجميع المال في الكلالة وهو الذي لا ولد له ولا والد."(کتاب الفرائض،فصل فی العصبات، ج:5، ص:95، ط:مطبعة الحلبی-القاھرة)فقط واللہ اعلم

Reference: Reference: Surah An-Nisa, Ayah 176 | : سورۃ النساء، آیت نمبر 176 حوالہ

عنوان: تقسیم ترکہ
سوال: ہمارے دادا  مرحوم کے دو بچے تھے(1) ہمارے والد مرحوم(2) ہماری پھوپھی، ہمارے والد مرحوم کا انتقال آج سے اٹھارہ سال پہلے ہمارے دادا مرحوم کی حیات میں ہی ہوچکا ہےاور ہماری دادای مرحومہ کا انتقال بھی دادا  مرحوم کی حیات ہی میں ہوچکا ہے، ہم چار بھائی اور تین بہنیں ہیں، ہماری والدہ مرحومہ کا انتقال چار سال پہلے ہوگیا، اب ہم اپنے دادا مرحوم کی جائیداد کو تقسیم کرنا چاہتے ہیں، انتقال کے وقت دادا کے ورثاء میں ایک بیٹی(ہماری پھوپھی) چار پوتے اور تین پوتیاں تھی، اب اس میں ہمارا اور ہماری پھوپھی کا کتنا حصہ بنتا ہے؟
جواب: صورتِ مسئولہ میں سائل کے دادا مرحوم کے ترکہ کی شرعی تقسیم کا طریقہ یہ ہے کہ مرحوم کے حقوق متقدمہ یعنی تجہیز وتکفین کا خرچہ نکالنے کے بعد، اگر مرحوم کے ذمہ کوئی قرضہ ہو تو اس کو کل مال ادا کرنے کے بعد، اگر مرحوم نے کوئی جائز وصیت کی ہو تو اس کو  باقی مال کے ایک تہائی میں نافذ کرنے کے بعد، مرحوم کی منقولہ و غیر منقولہ ترکہ کو 22 حصوں میں تقسیم کرکے 11 حصے مرحوم کی بیٹی(سائل کی پھوپھی) کو ، دو حصے مرحوم کے ہرایک پوتے کو اور ایک حصہ مرحوم کی ہر ایک پوتی کو ملے گا۔صورتِ تقسیم یہ ہوگی:سائل کے دادا مرحوم:22/2بیٹیپوتاپوتاپوتاپوتاپوتیپوتیپوتی11112222111یعنی فیصد کے اعتبار سے50 فیصد مرحوم کی بیٹی(سائل کی پھوپھی) کو ، 9.090 فیصد مرحوم کے ہرایک پوتے کو اور 4.545 فیصد مرحوم کی ہر ایک پوتی کو ملے گا۔فقط واللہ اعلم

عنوان: ترکہ کی تقسیم(دو بطن کا مناسخہ)
سوال: میرے والدنے  دو شادیاں کی تھیں، ہم پہلی بیوی سے دو اولاد (ایک بیٹا اور ایک بیٹی)ہیں، دوسری بیوی سے اولاد نہیں ہے، ہماری والدہ کا انتقال ہو چکا ہے، والدہ کے انتقال کے بعد والدہ کا زیور ہماری سوتیلی والدہ کے پاس تھا، اب والد صاحب کا بھی انتقال ہو چکا ہے، والد  صاحب نے جائیداد میں ایک مکان ایک دکان اور ایک دوسری پگڑی کی دکان چھوڑی ہے، ان دونوں کی میراث کی تقسیم کیسے ہوگی؟ والد صاحب کے ورثاء میں ایک بیوہ، ایک بیٹا اور ایک بیٹی ہے، والدہ اور والد دونوں کے والدین کا ان سے پہلے انتقال ہو چکا تھا۔
جواب: صورتِ مسئولہ میں والد کا ترکہ تقسیم کرنے کا شرعی طریقہ یہ ہے کہ کل ترکہ سے مرحوم کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو وہ ادا کرنے کے بعد، اگر مرحوم نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 24 حصے کرکے 3 حصے بیوہ کو، 14 حصے بیٹے کو اور 7 حصے بیٹی کو ملیں گے، تقسیم کی صورت درج ذیل ہے:میت:8/ 24بیوہبیٹابیٹی173147یعنی کل ترکہ میں سے 12.5 فی صد بیوہ کو، 58.333 فی صد بیٹے کو اور 29.166 فی صد بیٹی کو ملے گا۔اور والدہ کے زیورات اور دیگر ترکہ تقسیم کرنے کا شرعی طریقہ یہ ہے کہ والدہ کے ذمہ اگر قرضہ ہو تو ان کے کل ترکہ سے ادا کرنے کے بعد، اگر انھوں نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (زیورات وغیرہ یاان کی قیمت) کے کل 96 حصے کرکے 3 حصے بیوہ کو، 62 حصے مرحومہ کے بیٹے کو اور 31 حصے بیٹی کو ملیں گے، تقسیم کی صورت درج ذیل ہے:میت(والدہ):4/ 96شوہربیٹابیٹی121فوت شدہ4824میت(والد):8/ 24۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔مف:1بیوہ(دوسری بیوی)بیٹابیٹی173147یعنی فی صد کے اعتبار سے کل ترکہ (زیور وغیرہ یا ان کی مالیت) میں سے 3.125 فی صد بیوہ کو، 64.583 فی صد والدہ کے بیٹے کو اور 32.291 فی صد بیٹی کو ملے گا۔فقط واللہ أعلم

عنوان: کفن کی نیت سے خریدا گیا کپڑا کسی اور کام میں لاسکتے ہیں؟
سوال: کفن کی نیّت سے مکہ مکرمہ سے کپڑاخریدا،  لیکن کسی اور کپڑے میں کفنایا تو مکہ مکرمہ سے خریدا ہوا کپڑا کسی اور کام میں لا سکتے ہیں ؟
جواب: صورتِ مسئولہ میں کفن کی نیت سےخریداگیاکپڑا کسی اور کام میں لاسکتے ہیں اور مذکورہ کپڑامیت کاترکہ شمار ہوگا۔درر الحكام فی شرح مجلۃ الأحكام میں ہے:"تكون اعيان المتوفي المتروكة عنه مشتركة بين الورثة علي حسب حصصهم."(كتاب الشركة، الباب الأول في بيان شركة الملك، الفصل الثالث في بيان الديون المشتركة، ج:3، ص:55، المادة:1092، ط:دار الجيل بيروت)فتاوی شامی میں ہے:"يبدأ من تركة الميت الخاليةعن تعلق حق الغيربعينها. (قوله الخالية)لأن تركه الميت ماتركه الميت من الأموال صافيا عن تعلق حق الغير بعين من الأموال."(كتاب الفرائض، ج:6، ص:759، ط:دارالفكر بيروت)احکامِ میت میں ہے:"یاد رکھئےمیت کے تمام کپڑے اور ہر چھوٹی بڑی چیزاس کا ترکہ ہےجس کو شرع کے مطابق تقسیم کرنا واجب ہےاس سے پہلے کوئی چیز خیرات نہ کی جائے ،البتہ اگر وارث بالغ ہو ں اور وہا ں موجودہوں اور خوش دلی سے سب متفق ہو کردے دیں تویہ خیرات کرنا جائز ہے لیکن اسے واجب یا ضروری سمجھنا پھربھی بدعت ہے۔"(باب ہشتم بدعات اور غلط رسمیں، ص:217، ط: ادارۃ المعارف کرچی) فقط والله أعلم

عنوان: بہنوں کو کم حصہ دینا
سوال: والد صاحب کا 2006ء  انتقال ہوا تھا، والد صاحب کے پاس ایک شادی ہال، ایک مکان اور کچھ دکانیں تھی، ان سب کی قیمت تقریباً تیس کروڑ روپے ہے، ہم چھ بھائی اور تین بہنیں ہیں، والد صاحب کے ورثاء میں بیوہ، چھ بیٹے اور تین بیٹیاں ہیں،چھ بیٹوں(ہمارے بھائیوں) میں سے دو   بیٹوں کو ان کی رضامندی سے   کچھ حصہ دے  والدین کی جائیداد سےکر فارغ کردیا ہے، 2022ء میں میری والدہ کا انتقال ہوا، ان کی ملکیت میں ایک مکان اور کچھ دکانیں تھی، والدہ مرحومہ کے انتقال سے پہلے بھائیوں (مرحومہ کے بیٹوں) نے زبردستی والدہ مرحومہ کی جائیداد کو اپنے نام ٹرانسفر کروائی، والدہ مرحومہ  نے زبردستی دستخط اور انگوٹھا لگادیا، لیکن بعد میں گھر آکر رورہی تھی، والد صاحب کے ترکہ میں سے چار بھائی اپنی بہنوں کو بہت کم حصہ دے رہے ہیں، جب بہنیں اپنا حصہ مانگنے جاتی ہیں، تو گالیاں دے کر بھگاتے ہیں ،  کہتے ہیں کہ کورٹ سے حصہ لو ،کہتے ہیں" شریعت کی ایسی کی تیسی"(1) اب سوال یہ ہے کہ بھائیوں نے جو زبردستی والدہ مرحومہ کی جائیداد اپنے نام کرالی، اس کا شرعاً کیا حکم ہے؟ قرآن و حدیث کی روشنی میں اس کی کیا کیا وعیدیں ہیں؟(2)بہنوں کو کم حصہ دینا کیسا ہے؟ ان کا مقررہ حصہ نہیں دے رہے ہو، تو کیا کیا جائے؟(3) والدین کے ترکہ کی تقسیم کیسے ہوگی؟ اس میں بہنوں کاکیا حصہ ہوگا؟
جواب:
(1)واضح رہے کہ کسی کا مال اس کی رضامندی کے بغیر زورزبردستی لینا یا اس کو اپنے نام کرانا شرعاً ناجائز اور حرام ہے، اس سے کوئی اس مال کا مالک نہیں بنتا، لہذا صورتِ مسئولہ میں  والدہ  کی رضامندی  کے بغیر  والدہ کی مملکوکہ جائیداد  کو بیٹوں کا اپنے نام کرنا  ناجائز ہے،مذکورہ بیٹے اس مکان اور دکانوں کے مالک نہیں بنے، حدیث شریف میں ہے کہ خبردار ظلم مت کرو، کسی کا مال اس کی طیب نفس کےبغیر کسی کے لئے حلال نہیں ہے، اسی طرح ایک اور حدیث میں ہےکہ جو شخص کسی کی ایک بالشت زمین دبالے گا، قیامت کے دن وہ زمین سات زمینوں  تک بطور طوق اس کے گردن میں ڈال دی جائے گی ۔  لہذا  مذکورہ بیٹوں(سائلہ کے بھائیوں)پر لازم ہے کہ   مذکورہ  جائیداد کو مرحومہ کے شرعی ورثاء کے درمیان  ان کےشرعی حصص کے تقسیم کرے اور بیٹوں(سائلہ کے بھائیوں) کو اپنے اس فعل پر  توبہ و استغفار کرنے کے ساتھ والدہ مرحومہ کے حق میں ہمیشہ دعاؤں کا اہتمام کرنا چاہیے، تاکہ والدہ مرحومہ  کے حق میں جو کوتاہی ہوئی اور  تکلیف پہنچائی اس کا مداوا ہوسکیں۔(2)واضح رہے کہ  قرآن کریم میں اللہ تعالی فرماتے ہیں: یہ سب احکام مذکورہ خداوندی ضابطے ہیں اور جو شخص اللہ اور رسول کی پوری اطاعت کرے گا اللہ تعالیٰ اس کو ایسی بہشتوں میں داخل کر دیں گے جن کے نیچے نہریں جاری ہوں گی اور وہ ہمیشہ ہمیشہ ان میں رہیں گے اور یہ بڑی کامیابی ہے اور جو شخص اللہ اور رسول کا کہنا نہ مانے گا اور بالکل ہی اس کے ضابطوں سے نکل جائے گا اس کو آگ میں داخل کریں گے اس طور سے کہ وہ اس میں ہمیشہ ہمیشہ رہے گا اور اس کو ایسی سزا ہو گی جس میں ذلت بھی ہے(سورۃ النساء)، اور ایک حدیث میں ہے کہ آپ صلی اللہ علیہ وسلم نے فرمایا کہ  کتاب اللہ میں میراث کا جو حصہ متعین ہے، وہ صاحبِ حق کو دو۔ الخ لہذا سائلہ کے بھائیوں پر لازم ہے کہ  شرعاً جو حصہ بہنوں کا متعین ہے وہ ان کو مکمل طور پر  دےدے، اس میں کمی کرنا شرعاً جائز نہیں ہے، سائلہ کو چاہیے کہ خاندان کے معاملہ فہم اور بڑے حضرات کے سامنے اس معاملہ کو رکھے اور اس کو  خوش اسلوبی کے ساتھ حل کرنے کی کوشش کرے، اگر اس کے باوجود سائلہ کے بھائی  ان کو ان کا شرعی حصہ نہ دے، تو عدالت میں اپنے حق کی وصولی کے لئے جاسکتی ہے۔(3)سائلہ کے والدین کے ترکہ کی شرعی تقسیم  کا طریقہ یہ ہے کہ مرحومین کے حقوق متقدمہ یعنی  تجہیز و تکفین کا خرچہ نکالنے کے بعد، اگر مرحومین کے ذمہ کوئی قرضہ ہو ، اس کو کل مال میں ادا کرنے کے بعد، اگر مرحومین نے کوئی جائز وصیت کی ہو، تو اس کو  باقی مال کے ایک تہائی میں نافذ کرنے کے بعد، منقولہ و غیر منقولہ جائیداد  کو11 حصوں میں تقسیم کرکے دو حصے مرحومین کے ہراس بیٹے کو جس نے حصہ نہیں لیا اور ایک حصہ مرحومین کی ہر ایک بیٹی کو ملے گا۔صورتِ تقسیم یہ ہوگی:سائلہ کے والدین مرحومین:15                  تخارج:11بیٹابیٹابیٹابیٹابیٹابیٹابیٹیبیٹیبیٹی222222111متخارجمتخارج۔۔۔۔۔۔۔۔۔۔۔۔۔۔۔۔۔۔۔۔۔یعنی فیصد کے اعتبار سے18.1818 فیصد مرحومین کے ہراس بیٹے کو جس نے حصہ نہیں لیا اور 9.090 فیصد مرحومین کی ہر ایک بیٹی کو ملے گا۔قرآن کریم میں ہے:تِلْكَ حُدُودُ اللَّهِ وَمَنْ يُطِعْ اللَّهَ وَرَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الأَنْهَارُ خَالِدِينَ فِيهَا وَذَلِكَ الْفَوْزُ الْعَظِيمُ (13) وَمَنْ يَعْصِ اللَّهَ وَرَسُولَهُ وَيَتَعَدَّ حُدُودَهُ يُدْخِلْهُ نَاراً خَالِداً فِيهَا وَلَهُ عَذَابٌ مُهِينٌ (14)       (سورۃ النساء)مشکاۃ المصابیح میں ہے:عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين»(کتاب البیوع، باب الغصب والعاریة، الفصل الاول، ج: 2، ص: 887، ط: المكتب الإسلامي - بيروت)وفیہ ایضاً:"وعن أبي حرة الرقاشي عن عمه قال: قال رسول الله صلى الله عليه وسلم: «ألالا ‌تظلموا ألا لا يحل مال امرئ إلا بطيب نفس منه» . رواه البيهقي في شعب الإيمان والدارقطني في المجتبى"(کتاب البیوع، باب الغصب والعاریة، الفصل الثاني، ج: 2، ص: 889، ط: المکتب الاسلامی بیروت)وفیہ ایضاً:"وعن ابن عباس قال: قال رسول الله صلى الله عليه وسلم: «ألحقوا الفرائض بأهلها فما بقي فهو لأولى رجل ذكر»"(کتاب الفرائض والوصایا، ج: الفصل الاول، ج:2 ص: 917، ط: المكتب الإسلامي - بيروت)فتاوی عالمگیری میں ہے:"أما تفسيره شرعا فهو أخذ مال متقوم محترم بغير إذن المالك على وجه يزيل يد المالك إن كان في يده أو يقصر يده إن لم يكن في يده كذا في المحيط."(کتاب الغصب، ج: 5، ص: 119، ط: دارالفکر بیروت)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: زوج اول و ثانی دونوں کی اولادوں کو ان کی والدہ کے ترکہ سے حصہ ملے گا
سوال: ہم کل چھ بھائی  بہن ہیں،دوبھائی اور چار بہنیں ہیں ،والدین کے انتقال کے بعد ہم نے والدین کی ملکیتی مکان جو موسی کالونی کراچی میں واقع ہے،آپس میں رضامندی سے شریعت کے مطابق تقسیم کرنے کا فیصلہ کیا ہے،ہماری ایک بہن جس کا انتقال ہوگیا ہے،اس کی دوشادیاں ہوئی تھیں ،پہلے شوہر سے تین بیٹے اور ایک بیٹی  ہےاور دوسرے شوہر سے ایک بیٹی  ہے،پہلے شوہر کے بیٹے اس کے ساتھ رہتے ہیں اور دوسرے شوہر کی ایک بیٹی میرے پاس ہے،اب ہماری بہن کا جو حصہ ہے،کیاوہ اس کے پہلے شوہر سے تین بیٹے اور ایک بیٹی   کے  مابین تقسیم ہوگا یا دوسرے شوہر کی ایک بیٹی کو بھی اس میں سے حصہ ملے گا،اس سلسلے میں ہماری رہنمائی فرمائیں؟
جواب: صورتِ مسئولہ میں  مرحوم والدین کے ملکیتی مکان کو دوبھائیوں اور چار  بہنوں میں شرعی اعتبار سے تقسیم کرنے  کے بعد مرحومہ بہن کے حصے میں مکان کا جو حصہ  آئے   وہ حصہ  مرحومہ کے پہلے  شوہر  سے تین بیٹے اور ایک بیٹی اور دوسرے شوہر سے ایک بیٹی دونوں  کو حصہ ملے گا،اسی طرح اگر انتقال کے وقت مرحومہ   کا دوسرا شوہر زندہ تھااور مرحومہ اس کے نکاح میں تھی تواس  وقت مرحومہ کے ترکہ میں سے  سب سے پہلے مرحومہ کے حقوقِ متقدمہ یعنی کفن دفن کا خرچہ نکالنے کے بعد ،اگر مرحومہ پر کوئی قرضہ ہے تو اس کو ادا کرنے  کے بعد اور اگر مرحومہ نے کوئی جائز وصیت کی ہے تو اس کو ایک تہائی ترکہ میں نافذ کرنے  کے بعد باقی کل ترکہ کو32 حصوں میں تقسیم کرکے 8 حصے اس کے شوہر کو ،6 حصے ہرایک بیٹے کو اور 3 حصے ہرایک بیٹی کو ملیں گے۔صورتِ تقسیم یہ ہوگی:مرحومہ  زوجہ:4 /32 شوہر بیٹابیٹابیٹابیٹی بیٹی13866633یعنی فی صد کے اعتبار سے 25 فیصد شوہر کو ،18.75 فی صد  ہر ایک بیٹے کواور 9.375 فی صد ہر ایک بیٹی کو ملے گا۔اور اگر مرحومہ بہن کے انتقا ل کے وقت شوہر حیات نہیں تھایا حیات تھالیکن مرحومہ کو شوہر نے  طلاق دی ہے اور مرحومہ نے اس کی عدت بھی گزاردی ہےاس کے بعد اس کا انتقال ہوا ہے   تو اس وقت مرحومہ کا یہ حصہ (ترکہ )صرف ان تین بیٹوں اور دوبیٹیوں کے مابین 8 حصوں میں  تقسیم کیاجائے گا،ہرایک بیٹے کو2 حصے اور ہرایک بیٹی کو 1 حصہ ملے گا،فیصد کے اعتبار سے  25 فی صد ہرایک بیٹے کو اور12.5 فی صد ہر ایک بیٹی کو ملے گا۔فقط واللہ اعلم

عنوان: شوہر، ایک بھائی اور ایک بہن میں ترکہ کی تقسیم/ متروکہ جائیداد کا کرایہ ورثاء میں مشترک ہے
سوال: جب میری شادی طے ہوئی تو اس شرط پر طے ہوئی کہ میرے سسرال والے مجھے ایک مکان بطور تحفہ دیں گے، جو انہوں نے میری بیگم کو جہیز میں دیا اور شادی کے بعد کافی عرصے تک ہم اسی مکان میں رہتے رہے، پھر ہم نے مکان تبدیل کر لیا تو کافی عرصہ وہ مکان خالی پڑا رہا پھر میری بیگم کی طبیعت کافی خراب ہو گئی تو ان کے بھائی نے مجھ سے کہا کہ جو مکان خالی پڑا ہے، اس کو کرائے پر دے دو اور آنے والے کرائے سے بیگم کا علاج کراؤ، تو میں نے اسی طرح کیا۔ پھر اسی بیماری میں میری بیگم کا سن 2023ء میں انتقال ہو گیا اور انتقال کے بعد میں اسی ترتیب پر کرایہ لیتا رہا اور میرے سالے نے مجھ سے کرائے کا کوئی مطالبہ نہیں کیا۔اب اکتوبر سن 2024ء سے میرا سالہ مجھ سے اس کرائے کا مطالبہ کر رہا ہے، جو بیگم کے انتقال کے بعد سے اب تک میں نے وصول کیا ہے۔وہ کرایہ تقریبا 12 ہزار روپے ماہانہ کے حساب سے میں لے رہا تھا۔ مجھے پوچھنا یہ ہے کہ میرے سالے ہارون صاحب کا مجھ سے مذکورہ مطالبہ درست ہے؟ جبکہ ہارون صاحب نے ابھی گھر فروخت ہونے کے بعد مجھے میری بیگم کی میراث میں سے کوئی حصہ نہیں دیا۔ میری بیگم کے ورثاء میں شوہر یعنی میں ایک بھائی ہارون اور ایک بہن ہے۔ گھر فروخت کرتے وقت ہارون صاحب نے مجھ سے گھر کے کاغذات پر یہ کہہ کر دستخط لیے تھے کہ آپ کا جتنا حصہ بنتا ہے، آپ کو دے دوں گا، مگر اب تک انہوں نے مجھے کوئی حصہ نہیں دیا۔ فلیٹ 40 لاکھ روپے کا فروخت ہوا ہے۔
جواب:
صورتِ مسئولہ میں سائل کی مرحومہ بیوی کو جہیز میں جو مکان ملا تھا، مرحومہ کے انتقال کے بعد وہ مکان اس کی میراث ہے اور انتقال کے بعد جتنا کرایہ حاصل ہوا ہے وہ بھی اس کی میراث ہے، اس لیے سائل نے مرحومہ بیوی کے متروکہ مکان سے جو کرایہ اس کی فروختگی تک وصول کیا ہے، اس میں مرحومہ کے ورثاء مندرجہ ذیل تقسیم کے حساب سے شریک ہیں، نیز متروکہ مکان کے عوض جو رقم (چالیس لاکھ روپے) مرحومہ کے بھائی نے وصول کی ہے، وہ بھی ورثاء میں حسبِ ذیل تقسیم کی جائے گی۔مرحومہ کی متروکہ جائیداد کی تقسیم کا شرعی طریقہ یہ ہے کہ اگر مرحومہ پر کوئی قرض ہو، تو ا س کی ادائیگی کے بعد،  اور اگر کوئی جائز وصیت کی ہو تو اسے باقی مال کے ایک تہائی میں سے نافذ کرنے کے بعد باقی کل ترکہ منقولہ وغیر منقولہ کو كل 6 حصوں میں تقسیم کر کے  3 حصے مرحومہ کے شوہر (سائل) کو ملیں گے، 2 حصے مرحومہ کے بھائی کو اور ایک حصہ بہن کو ملے گا۔ باقی مرحومہ کے کفن دفن کے اخراجات شوہر کے ذمہ ہیں۔صورتِ تقسیم یہ ہے:مرحومہ (سائل کی بیوی):6/2شوہربھائیبہن11321فیصد کے اعتبار سے ٪50 مرحومہ کے شوہر (سائل) کو،  ٪33.33 مرحومہ کے بھائی کو اور ٪16.66 بہن کو ملے گا۔لہذا مرحومہ کے بھائی (ہارون) سائل سے کرایہ میں اپنے حصے کا مطالبہ کر سکتے ہیں اور سائل پر اس کی ادائیگی لازم ہے۔ نیز مرحومہ کے بھائی (ہارون) پر بھی لازم ہے کہ مکان کے عوض حاصل شدہ رقم مذکورہ بالا تقسیم کے حساب سے مرحومہ کے شوہر اور مرحومہ کی بہن کو ادا کریں۔ حدیث مبارک میں آتا ہےکہ رسول کریم ﷺ نے فرمایا: ”خبردار ظلم مت کرنا! جان لو! کسی بھی دوسرے شخص کا مال (لینا یا استعمال کرنا) اس کی مرضی وخوشی کے بغیر حلال نہیں ہے“۔ دوسری حدیث شریف میں ہے کہ رسول اللہ ﷺ نے فرمایا: ”جو شخص(کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی“۔مشکاۃ المصابیح میں ہے:"وعن أبي حرة الرقاشي عن عمه قال: قال رسول الله صلى الله عليه وسلم: «ألا لا تظلموا ألا ‌لا ‌يحل ‌مال ‌امرئ إلا بطيب نفس منه» . رواه البيهقي في شعب الإيمان والدارقطني في المجتبى."(باب الغصب والعارية، الفصل الثاني، ج:2، ص:889، ط: المکتب الاسلامی)وفیه أیضاً:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين."(کتاب البیوع، كتاب الغصب والعارية، ج:2، ص:887، ط: المکتب الاسلامی)فتاوی  ہندیہ میں ہے:"یجب الکفن علی الزوج وإن ترکت مالاً وعلیه الفتویٰ".(کتاب الصلاۃ،  الباب الحادي والعشرون في الجنائز، ج:1، ص:161، ط: دار الفکر)درر الحکام شرح مجلۃ الاحکام میں ہے:"(تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) ‌تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، انظر المادة (۱۳۰۸) وحاصلاتها أيضا يجب أن تكون على هذه النسبة؛ لأن الغنم بالغرم بموجب المادة (۸۸) ............. إيضاح بدل الإيجار: لو أجر الشركاء الحانوت المشترك بينهم لآخر فيجب تقسيم بدل الإيجار بينهم حسب حصصهم في الحانوت."(الكتاب العاشر الشركات، الفصل الثاني، ج:3، ص:26،27، ط: دار الجيل)فقط والله اعلم

Reference: Mishkat al-Masabih 2946 In-book reference : Book 11, Hadith 181: حوالہ

عنوان: ایک بیوہ، ایک بیٹے اور چار بیٹیوں میں ترکہ کی تقسیم
سوال: ہمارے والد صاحب کا انتقال ہوا، ورثاء میں ایک بیوہ، ایک بیٹا اور چار بیٹیاں ہیں، مذکورہ ورثاء میں والد صاحب کی جائیداد کس طرح تقسیم ہوگی؟اور ہمارے والد صاحب کے گھر کا کرایہ آتا ہے وہ کس طرح تقسیم کریں گے؟  فی الحال ساٹھ ہزار روپے کرایہ آتا ہے، وہ کس طرح تقسیم ہوگا؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ  کل ترکہ سے  مرحوم کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو وہ ادا کرنے کے بعد، اگر مرحوم نےکوئی جائز وصیت کی ہو تو بقیہ ترکہ کے  ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 48 حصے کرکے 6 حصے بیوہ کو، 14 حصے بیٹے کو اور 7، 7 حصے ہر ایک بیٹی کو ملیں گے، تقسیم کی صورت درج ذیل ہے:میت:8/ 48بیوہبیٹابیٹیبیٹیبیٹیبیٹی176147777فی صد کے اعتبار سے  کل ترکہ (یا اس کی مالیت) میں سے 12.5 فی صد بیوہ کو، 29.166 فی صد بیٹے کو اور 14.583 فی صد ہر ایک بیٹی کو ملے گا۔کرایہ کی رقم جتنی جتنی آتی جائے اس کو اسی طرح فی صد کے اعتبار سے تقسیم کرکے ہر ایک کا حصہ اس کو دیا جائے، مثلاً اگر ساٹھ ہزار کی رقم ہے تو اس میں سے 7,500 روپے  بیوہ کو، 17,500 روپے بیٹے کو اور 8,750 روپے ہر ایک بیٹی کو ملیں گے۔۔۔۔۔كذا في كتب الفقه والفرائض.فقط والله اَعلم

عنوان: تین بیٹوں اور چار بیٹیوں میں ترکہ کی تقسیم
سوال: ہمارے والد کے نام ایک گھر ہے، جو اسی لاکھ روپے میں فروخت ہو رہا ہے، والد صاحب کا انتقال ہو چکا ہے، والدہ کا انتقال والد صاحب سے پہلے ہوا تھا، دادا دادی بھی پہلے انتقال کرگئے تھے، والد صاحب کے تین بیٹے اور چار بیٹیاں ہیں، مذکورہ ورثاء میں یہ رقم کس طرح تقسیم ہوگی؟ راہ نمائی فرمادیجیے!
جواب: صورتِ مسئولہ میں مرحوم کا ترکہ تقسیم کرنے کا شرعی طریقہ یہ ہے کہ کل ترکہ سے مرحوم کے حقوقِ متقدمہ  (کفن دفن کے اخرجات) نکالنے کے بعد، اگر مرحوم کے ذمہ کوئی قرضہ ہو تو وہ ادا کرنے کے بعد،اور  اگر مرحوم نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 10 حصے کرکے 2، 2 حصے ہر ایک بیٹے کو اور ایک ایک حصہ ہر ایک بیٹی کو ملے گا، تقسیم کی صورت درج ذیل ہے:میت:10 بیٹابیٹابیٹابیٹیبیٹیبیٹیبیٹی2221111فی صد کے اعتبار سے کل ترکہ (اسی لاکھ روپے) میں سے 20 فی صد ہر ایک بیٹے کو اور 10 فی صد ہر ایک  بیٹی کو ملے گا۔یعنی 80 لاکھ روپے میں سے 16 ، 16 لاکھ روپے ہر ایک بیٹے کو اور 8، 8 لاکھ روپے ہر ایک بیٹی کو ملیں گے۔۔۔۔۔كذا في كتب الفقه والفرائض.فقط والله أعلم

عنوان: پانچ بیٹے،دو بیٹیوں میں تقسیمِ میراث
سوال: میرے والدین کا انتقال ہو گیا، ان کے ورثاء میں پانچ بیٹے اور دو بیٹیاں ہیں، والد صاحب کی وراثت میں ایک مکان 120 گز کا ہے، اس کی مالیت تقریباً ڈیڑھ کروڑ روپے ہے، اب ہم چاہتے ہیں کہ شرعی طور پر تقسیم ہو جائے، اور ہر وارث کو اس کا حصہ مل جائے، شرعی طور سے مذکورہ جائیداد میں ہر ایک کا حصہ متعین کر دیں۔
جواب: صورت مسئولہ میں مرحوم والدین کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحومین  کے ذمے کوئی قرض ہو تو وہ ادا کرنے کے بعد،اور  اگر مرحومین نے کوئی جائز وصیت کی ہو تو باقی ترکہ کے ایک تہائی  میں سے نافذ کرنے کے بعد، باقی کل ترکہ منقولہ و غیرمنقولہ  کو 12 حصوں میں تقسیم کر کے دو ، دو ، حصے ہر ایک بیٹے کو،اور  ہر بیٹی کو ایک،ایک حصہ  ملے گا۔صورتِ تقسیم یہ ہے:میت : 12 بیٹابیٹابیٹابیٹابیٹابیٹیبیٹی2222211یعنی ڈیڑھ کروڑ روپے میں سے 2500000 روپے ہر ایک بیٹے کو اور 1250000 روپے ہر ایک بیٹی کو ملیں گے۔ فقط واللہ اعلم

عنوان: شوہر دو بیٹوں اور ایک بیٹی میں ترکہ کی تقسیم
سوال: میری ممانی کا انتقال ہوگیا ہے، ان کاترکہ  پانچ تولے سونا ہے، جس میں پندرہ گرام مہر کا ہے، اور باقی ان کے میکے سے ملا تھا، ان کے دو بیٹے اور ایک بیٹی ہے، اور شوہر بھی حیات ہیں، جبکہ والدین کا ان کی زندگی میں ہی انتقال ہوچکا تھا، اب سوال یہ ہے کہ:۱) یہ سارا مال شوہر کو ملے گا یا بچوں کو، یا پھر ان سب میں تقسیم ہوگا؟۲) اگر یہ مال بچوں کا ہے یا سب کا ہے تو اس کی تقسیم کس طرح ہوگی؟
جواب: ۱)صورتِ مسئولہ میں یہ مال شوہر اور بچوں سب کا مشترکہ ہے۔۲) یہ مال تقسیم کرنے کا شرعی طریقہ یہ ہے کہ اگر مرحومہ کے ذمہ کوئی قرضہ ہو تو وہ ادا کرنے کے بعد، اگر مرحومہ نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کےکل 20 حصے کرکے 5 حصے شوہر کو، 6،6 حصے ہر ایک بیٹے کو اور 3 حصے بیٹی کو ملیں گے، صورتِ تقسیم یہ ہے:میت:4/ 20شوہربیٹابیٹابیٹی135663یعنی سو میں سے 25 فی صد شوہر کو، 30 فی صد  ہر ایک بیٹے کو اور 15 فی صد  بیٹی کو ملے گا۔۔۔۔۔۔۔كذا في كتب الفقه والفرائض.فقط واللہ اَعلم

عنوان: بیوہ، تین بیٹے اور تین بیٹیوں میں تقسیمِ میراث
سوال: ایک صاحب کا انتقال ہوا ، انہوں نے اپنے ترکہ میں ایک مکان چھوڑا ہے، اس کے والدین میں سے کوئی بھی حیات نہیں ہے،ایک بیوہ ، پانچ بیٹے اور چار بیٹیاں تھیں،  ان میں سے دو بیٹے اور ایک بیٹی مرحوم کی زندگی میں وفات پا چکے تھے، اب تین بیٹے اور تین بیٹیاں موجود ہیں،مکان جو ترکہ میں چھوڑا ہے، اس کی قیمت دو کروڑ پینتالیس لاکھ روپے ہے، اس میں سے ہر ایک کو کتنی رقم حصے میں ملے گی، مرحوم کے ایک مرحوم بیٹے کی اولاد بھی ہے، جب کہ مرحومہ بیٹی کی کوئی اولاد نہیں ۔
جواب: صورتِ مسئولہ میں مرحوم والد کے حقوقِ متقدمہ یعنی کفن، دفن کا خرچہ( اگر کسی نے بطورِ قرض کیا ہو تو وہ ) نکالنے کے بعد،اگر مرحوم کے ذمے کوئی قرض ہو تو وہ ادا کرنے کے بعد، اگر مرحوم نے کوئی جائز وصیت کی ہو تو بقیہ ایک تہائی ترکہ میں اسے نافذ کرنے کے بعد ، باقی کل ترکہ منقولہ و غیر منقولہ کو 72 حصوں میں تقسیم کر کے9  حصے مرحوم کی بیوہ کو،14،14 حصے مرحوم کے ہر ایک بیٹے کو اور7،7  حصے ہر ایک بیٹی کو ملیں گے۔جن بیٹی، بیٹوں کا انتقال مرحوم والد کی زندگی میں ہو گیا تھا، ان کا یا ان کی اولاد کا مرحوم کی میراث میں  شرعاً حصہ نہیں ہے،البتہ اگر دیگر ورثاء  اپنے مرحوم بھائی کی اولاد کو اپنے حصوں میں سے کچھ دینا چاہیں تو دے سکتے ہیں، یہ ان کے لیے باعثِ ثواب ہو گا۔صورتِ تقسیم یہ ہے:میت : 8 / 72بیوہبیٹابیٹابیٹابیٹیبیٹیبیٹی179141414777یعنی 24500000 روپے میں سے 3062500 روپے بیوہ کو،4763888.88 روپے ہر ایک بیٹے کو اور 2381944.44 روپے ہر ایک بیٹی کو ملیں گے۔فقط واللہ اعلم

عنوان: بیٹوں کی موجودگی میں پوتوں کا وراثت میں حصہ دار ہونے کا دعوی کرنا
سوال: میں نے دو شادیاں کر رکھی ہیں ، جن میں سے پہلی بیوی کا انتقال ہو چکا ہے ان سے کل اولاد کی تعداد 8  تھی،  جن میں سے چار بیٹے اور چار بیٹیاں ہیں ، بیٹوں میں سے تین کا انتقال ہو چکا ہے، تین وفات شدہ بیٹوں میں سے دو بال بچوں والے تھے ، ان کے بچے ابھی سب کے سب بالغ ہیں چاہے بیٹے ہوں یا بیٹیاں سب بالغ ہیں، اور میر اچو تھا بیٹا ابھی زندہ ہے ۔ دوسری بیوی زندہ ہے اور ان سے ایک بیٹا  ہے ۔میرے پوتے سب کے سب بالغ ہو چکے ہیں،اپنا کماتے اور کھاتے ہیں، لیکن اس کے باوجود وہ لوگوں سے یہ کہتے پھرتے ہیں کہ دادا کا سارا مال ان کے انتقال کے بعد ہمارا ہے، تو کیا میرے مال یا جائیداد میں شرعا ان کا کوئی حق ہے ؟ براہ کرم رہنمائی فرمائیں۔
جواب: صورتِ مسئولہ میں سائل جب تک بقیدِ حیات ہیں، تب تک  سائل کے مال و جائیداد میں کسی کا  کوئی حق  نہیں، بلکہ  سارے مال و جائیداد کے سائل ہی تن تنہا خود  مالک ہیں،  اس میں ہر طرح کا جائز تصرف کر سکتے ہیں،  تاہم سائل کے انتقال کے بعد سارا مال ترکہ میں شمار ہوکر آپ کے ورثاء میں تقسیم ہوگا، نیز انتقال  کے وقت اگر ورثاء میں  بیٹے  موجود ہوں، تو پوتوں کو کوئی حصہ نہیں ملتا، لہذ اپوتوں کا یہ دعوی کرنا کہ دادا کے انتقال کے بعد  سارا مال ہمارا ہے، تو یہ بالکل غلط اور ناجائز ہے۔نیز اگر پوتوں سے خطرہ ہے کہ شرعی حق داروں کو محروم کریں گے تو آپ  زندگی میں بیوی،بیٹوں کو حصہ مع قبضہ دے سکتے ہیں۔فتاوی ہندیہ میں ہے:"وأما حجب الحرمان فنقول: ستة لا يحجبون أصلا، الأب والابن والزوج والأم والبنت والزوجة ومن عدا هؤلاء فالأقرب يحجب الأبعد كالابن ‌يحجب ‌أولاد ‌الابن والأخ لأبوين يحجب الإخوة لأب ومن يدلي بشخص لا يرث معه إلا أولاد الأم."( كتاب الفرائض، الباب الرابع في الحجب، 452/6، ط: دار الفکر)البحر الرائق میں ہے:"قال رحمه الله (ويحجب بالابن) أي ولد ‌الابن يحجب بالابن ذكورهم وإناثهم فيه سواء؛ ‌لأن ‌الابن ‌أقرب ‌وهم ‌عصبة ‌فلا ‌يرثون ‌معه ‌بالعصوبة."(کتاب الفرائض، انواع الحجب، 563/8، ط: دار الکتاب الاسلامی)درر الحکام میں ہے:"‌كل ‌يتصرف ‌في ‌ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال."(الكتاب العاشر ، الباب الثالث، الفصل الأول في بيان بعض القواعد المتعلقة بأحكام الأملاك، المادة:1192، 201/3، ط:دار الجيل)فقط واللہ أعلم

عنوان: بھائی کی اولاد کا دوسرے بھائی کو حصہ نہ دینے کی صورت میں بیٹے گناہ گار ہوں گے یا ان کے والد۔
سوال: ہم تین بھائی ایک بلڈنگ کے مالک ہیں،جس میں ہر بھائی کا برابر حصہ یعنی 33.33 کے حساب سےہے،ہم دو بھائی پاکستان میں اپنے اپنے پورشنز میں رہتے ہیں،جب کہ ہمارا تیسرا بھائی بیرون ملک مقیم ہے،مسئلہ یہ ہے کہ اگر کسی بھائی کو اپنے حصے کا تقاضہ ہو تو پورشن فروخت کرنے سے وہ حصہ نہیں دیا جاسکتا ،کیوں کہ پوری بلڈنگ ہی فروخت  کرناپڑے گی،تا کہ تینوں بھائیوں کو ان کاحصہ مل سکے،اس وقت اس بلڈنگ کے ہمارے حصے کے پورشن میں ہم دونوں بھائی اپنے خاندانوں  کے ساتھ رہائش پذیر ہیں،ہمارا تیسرا بھائی کبھی کبھار اپنے حصے کا تقاضا کرتا ہے،لیکن ہم نے اسے بتایا کہ فی الحال ہم  یہ بلڈنگ فروخت نہیں کرسکتے،کیوں کہ ہمیں کوئی اتنی بڑی جگہ نہیں مل رہی،جہاں ہم رہ سکیں،تو وہ مان گیا ہے،شاید اس لیے کہ وہ ہماری بڑی عزت کرتا ہے،ہم اپنی وصیت لکھنا چاہتے ہیں اور اپنی جائیداد اپنے بچوں میں تقسیم کرنا چاہتے ہیں،لیکن ہمارے جانے کے بعد ہمارے بچے بلڈنگ فروخت کرنے پر راضی نہ ہوئے تو ہمارا تیسرے بھائی کو اس کاحصہ نہیں مل سکے گا،کیوں کہ اس وقت ہمارا حصہ قانونی طور پر ہمارے بچوں کے نام ہوجائے گا،اگر ہمارے بچے بلڈنگ فروخت کرنے سے انکار کردیں تو ہمارا تیسرا بھائی اپنا حق حاصل نہیں کرپائے گا،کیا ہمیں پوری بلڈنگ ابھی فروخت کرکے تیسرے بھائی کو اس کو حصہ دے دینا چاہیے،جب کہ اس سے ہمارے خاندان کو رہائش میں تنگی ہوگی؟یا کیا یہ بہتر ہوگا کہ ہم موجودہ بلڈنگ کو اپنے پاس رکھے اور وصیت میں ذکر کریں کہ ہمارے جانے کے بعدبلڈنگ فروخت کر تیسرے بھائی کو اس کا 33.33 حصہ دے دیا جائے،اور باقی حصہ ہمارے بچوں میں تقسیم کردیا جائے؟اگر ہمارے بچوں نے بلڈنگ فروخت کرنے سے انکار کردیا تو کیا اس صورت میں ہم گناہ گار ہوں گے؟
جواب: صورتِ مسئولہ میں مذکورہ بلڈنگ تینوں بھائیوں کی برابر کی ملکیت ہے،اگر دو بھائی اس  بلڈنگ کو فروخت نہیں کرنا چاہتے ہیں تو اس بلڈنگ کی موجودہ قیمت لگا کر تیسرے بھائی کو اس کے حصہ کی قیمت دے دیں اور دونوں بھائی پورے بلڈنگ کے مالک بن جائیں،یا دونوں بھائی کو یقین یا ظن غالب ہو کہ بچے بھائی کو ان کا حصہ نہیں دیں گے تو اس بلڈنگ کو ابھی فروخت کرنا ضروری ہےتا کہ ہر بھائی کو اس کے حصے کی رقم مل جائے یایقین ہو کہ بچے بھائی کو ان کا حصہ دیں گے تو اولاد کو جمع کرکے ان کو بتا دیا جائے کہ ان میں ہر بھائی کا برابر حصہ ہے ہمارے بعد جب بھی بلڈنگ فروخت کی جائے  تیسرےبھائی کو اس وقت کے حساب سے اس کے حصے کی رقم دینا ضروری ہے،اور اس کے لیے قانونی کاروائی بھی کی جائے  یعنی ابھی سے یہ بلڈنگ تینوں بھائیوں کے نام کر دی جائے،اس کے باوجود بعد میں بچے بھائی کو ان کا حصہ نہ دیں تو دونوں بھائی گناہ گار نہیں ہوں گے،بلکہ بچے گناہ گار ہوں گے ،اگر دونوں بھائیوں کو یقین ہو کہ بچے بعد میں تیسرے بھائی کو حصہ نہیں دیں گے اس کے باوجود دونوں بھائی تیسرے بھائی کو اس کا حصہ نہ دیں  تو  بچوں کے ساتھ دونوں بھائی بھی گناہ گار ہوں گے۔مشکاۃ المصابیح میں ہے:’’عن سعيد بن زيد قال: قال رسول الله صلى الله عليه وسلم: من أخذ شبراً من الأرض ظلماً؛ فإنه يطوقه يوم القيامة من سبع أرضين.‘‘(‌‌كتاب البيوع، ‌‌باب الغصب والعارية، ‌‌الفصل الأول، 887/2، ط: المكتب الإسلامي - بيروت)وفیه أیضاً:’’وعن أبي حرة الرقاشي عن عمه قال: قال رسول الله صلى الله عليه وسلم: ألا لا تظلموا ألا لا ‌يحل ‌مال امرئ إلا بطيب نفس منه.‘‘(كتاب البيوع، باب الغصب والعاریة، 289/2 ط :المكتبه اسلامي بيروت)تفسير  مظہری میں ہے:’’وَلَا تَزِرُ وَازِرَةٌ وِّزْرَ اُخْرٰى‘‘أيلا تحمل حاملة حمل نفس أخرى أي ثقلها من الآثام بل إنما تحمل وزر نفسها.‘‘(سورة الإسراء، رقم الآیة: 15 ،421/5، ط: مكتبة الرشدية - الباكستان)فتاوی ہندیہ میں ہے:’’الغصب.....وأما حكمه فالإثم والمغرم عند العلم.‘‘(كتاب الغصب، الباب الأول، 119/5، ط: دارالفکر)مجلة الأحکام العدلیہ میں ہے:”لأحد الشريكين إن شاء بيع حصته إلى شريكه إن شاء باعها لآخر بدون إذن شريكه.“(‌‌الكتاب العاشر، ‌‌الفصل الأول، ‌‌الفصل الثاني، ص: 209، ط: كارخانه تجارتِ كتب، آرام باغ، كراتشي)فقط واللہ اعلم

عنوان: ترکہ کی تقسیم
سوال: کیا فرماتے ہیں مفتیان کرام اس مسئلہ کے بارے میں کہ میری والدہ کا انتقال ہوا، ہم دو بہن اور ایک بھائی ہیں،لیکن ایک بہن کا انتقال والدہ  سے پہلے ہوا تھا۔ والدہ کے ترکہ میں ایک مکان ، ایک دکان ، کچھ نقد رقم اور سوناہے۔ترکہ کیسے تقسیم ہوگا؟ والد کا انتقال والدہ سے پہلے ہوا ہے۔ وفات شدہ بہن کا انتقال والد صاحب سے بھی پہلے ہوا تھا۔
جواب: صورت مسئولہ میں مرحومہ والدہ کے ترکہ کی تقسیم کا شرعی طریقہ یہ ہے کہ مرحومہ والدہ کے تجہیز و تکفین کے اخراجات ادا کرنے کے بعد، مرحومہ اگر قرض ہو تو قرض کی ادائیگی کے بعد، مرحومہ نے اگر کوئی جائز وصیت کی ہو تو بقیہ ایک تہائی مال میں وصیت نافذ کرنے کے بعد باقی مال کو3 حصوں میں تقسیم کیا جائے گا، اس میں سےمرحومہ کے بیٹے کو 2 اور مرحومہ کی زندہ بیٹی کو 1 حصہ  ملے گے۔جس بیٹی کا والدین کی زندگی میں انتقال ہوگیا تھا اسے مرحومہ کی میراث سے حصہ نہیں ملے گا۔میت:3بیٹابیٹی21یعنی مرحومہ کے بیٹے کو 66.666 فیصد اور مرحومہ کی ہر بیٹی کو 33.333 فیصد ملے گا۔فقط واللہ اعلم

عنوان: جائیداد کی تقسیم/ لاپتہ شخص کا وراثت میں حصہ ہوگا یا نہیں؟
سوال: میری خالہ کا انتقال ہوگیا ہے،ورثاء میں شوہر ،دو بہنیں،ایک بھتیجا اور تین بھانجیاں ہیں، مرحومہ کی  اولاد کوئی نہیں ہے،البتہ مرحومہ کےشوہر کا پہلی بیوی سے ایک بیٹاہے، مرحومہ کے والدین  مرحومہ سے پہلے ہی وفات پاچکے ہیں،مرحومہ کے  بھائیوں  کابھی  مرحوم سے پہلے ہی انتقال ہوگیا ہے اورایک بھائی 44 سال سے لاپتہ ہیں ان کی عمر کم از کم ستر  سال سے زیادہ ہے،پوچھنایہ ہے کہ مرحومہ کی جائیداد میں کس کس کو حصہ ملے گا اور کتنا ملے گا؟
جواب: صورت مسئولہ میں  مرحومہ   کے حقوق متقدمہ یعنی تجہیزوتکفین کاخرچہ نکالنے کے بعد،اگر مرحومہ پر کوئی قرضہ ہے تو اس کو کل مال سے ادا کرنے کے بعد،اگر مرحومہ نے کوئی جائز وصیت کی ہے تو اس کو  بقیہ مال کے ایک  تہائی  سے نافذ کرنے کے بعد،مابقیہ کل مال کو آٹھ حصوں میں تقسیم کرکے کو  شوہر کو  چار حصے ، بھائی(مفقود، جو لاپتہ ہے) کو د و حصے اورہر ایک بہن  کو  ایک ایک حصہ ملے گا۔صورت تقسیم یہ ہے:مرحومہ   بیوی:2/ 8شوہربھائی (مفقود)بہنبہن114211یعنی فیصد کے اعتبار سے  شوہر کو 50 فیصد بھائی(مفقود) کو 25 فیصد اور ہر ایک بہن کو 12.5 فیصد ملیں گے۔نوٹ: مفقود کی عمر جب تک ساٹھ سال نہ ہوجائے اور رعدالت اس کی موت کی تصدیق نہ  کردے،اس وقت تک اس کو زندہ تصور کیا جائےگا،صورت مسئولہ میں چونکہ عدالت سے ابھی تک مفقود(بھائی) کی موت کی تصدیق اور فیصلہ نہیں ہواہے ،اس لیے جب تک عدالت کی طرف سے اس کی موت کی تصدیق وفیصلہ  نہ ہوجائے،اس وقت تک مفقود کا حصہ بطور امانت محفوظ رکھاجائے اور بعد از عدالتی تصدیق وفیصلہ کے اس حصہ كو  مرحومہ کے انتقال کےوقت مفقود بھائی کے علاوہ جود ورثاءہیں ان کے مابین تقسیم کیا جائےگا۔نوٹ: مرحومہ  کےمفقود بھائی کی اولاد کا مرحومہ کے ترکہ میں شرعاً  کوئی حصہ نہیں ہے،البتہ اگر ورثاء اپنی رضامندی اور خوش دلی سے کچھ دینا چاہیں تو دے سکتے ہیں۔فتح القدير میں ہے:"قال المصنف:( والأرفق ) أي بالناس ( أن يقدر بتسعين )وأرفق منه التقدير بستين .وعندي الأحسن سبعون لقوله صلى الله عليه وسلم:{ أعمار أمتي ما بين الستين إلى السبعين } فكانت المنتهى غالباً، وقال بعضهم : يفوض إلى رأي القاضي، فأي وقت رأى المصلحة حكم بموته واعتدت امرأته عدة الوفاة من وقت الحكم للوفاة كأنه مات فيه معاينة ، إذ الحكمي معتبر بالحقيقي."(كتاب المفقود، ج:  6، ص: 149، ط: دار الفكر بيروت)فتاوی شامی میں ہے:"قلت: وفي واقعات المفتين لقدري أفندي معزيا للقنية أنه إنما يحكم بموته بقضاء لأنه أمر محتمل، فما لم ينضم إليه القضاء لا يكون حجة (فإن ظهر قبله) قبل موت أقرانه (حيا فله ذلك) القسط (وبعده يحكم بموته في حق ماله يوم علم ذلك) أي موت أقرانه (فتعتد) منه (عرسه للموت ويقسم ماله بين من يرثه الآن و) يحكم بموته (في) حق (مال غيره من حين فقده فيرد الموقوف له إلى من يرث مورثه عند موته).قوله: بقضاء إلخ) هو أحد قولين. قال القهستاني: وفي الفاء من قوله فتعتد عرسه دلالة على أنه يحكم بموته بمجرد انقضاء المدة فلا يتوقف على قضاء القاضي كما قال شرف الأئمة وقال نجم الأئمة القاضي عبد الرحيم نص على أنه يتوقف عليه كما في المنية. اهـ. وما قاله شرف الأئمة موافق للمتون سائحاني. قلت: لكن المتبادر من العبارة أن المنصوص عليه في المذهب الثاني. ثم رأيت عبارة الواقعات عن القنية أن هذا أي ما روي عن أبي حنيفة من تفويض موته إلى رأي القاضي نص على أنه إنما يحكم بموته بقضاء إلخ."(كتاب المفقود، ج:4، ص: 297، ط: دار الفكر)وفیہ ایضاً:"(ولا يستحق ما أوصى له إذا مات الموصي بل يوقف قسطه إلى موت أقرانه في بلده على المذهب) لأنه الغالب.(قوله: إلى موت أقرانه) هذا ليس خاصا بالوصية بل هو حكمه العام في جميع أحكامه من قسمة ميراثه وبينونة زوجته وغير ذلك (قوله: في بلده) هو الأصح بحر، وقيل المعتبر موت أقرانه من جميع البلاد فإن الأعمار قد تختلف طولا وقصرا بحسب الأقطار بحسب إجرائه سبحانه العادة......(قوله: على المذهب) وقيل يقدر بتسعين سنة بتقديم التاء من حين ولادته واختاره في الكنز، وهو الأرفق هداية وعليه الفتوى ذخيرة، وقيل بمائة، وقيل بمائة وعشرين، واختار المتأخرون ستين سنة."(كتاب المفقود، ج:4، ص: 426، ط: دار الفكر)فقط واللہ اعلم

عنوان: تخارج کے بعد چاربیٹوں اورتین بیٹیوں میں ترکہ کی تقسیم
سوال: میرےوالدمحترم کاانتقال 2006ءمیں ہواتھا، اس وقت میرےوالدکاایک شادی ہال تھا، جس کی موجودہ قیمت تقریبا30کروڑسےزیادہ ہے، اورایک مکان ہےجس میں ہم بہن بھائی رہائش پذؔیرہیں، اس مکان کی قیمت تقریبا5کروڑسےزیادہ ہے، اس کےعلاوہ ایک دکان تھی، اورایک پلاٹ میری والدہ کےنام پرتھا، 2022ء میں میری والدہ کاانتقال ہوگیاتھا،  ورثاء میں چھ بیٹےاورتین بیٹیاں ہیں، چھ بیٹوں میں سےدوبیٹوں کوان کی رضامندی اورخوشی سےحصہ دےکران کوفارغ کردیاتھا، اس کی وجہ یہ تھی کہ ان دوبھائیوں نےکورٹ میں کیس کردیاتھا، اس وجہ سےان کےساتھ مصالحت کرکےان کوان کاحصہ دیاتھا، اب چاربھائی اپنی بہنوں کوحصہ دینانہیں چاہ رہےہیں، اگردےبھی رہےہیں توبہت ہی کم حصہ دےرہےہیں، سوال یہ ہےکہ بہنوں کاوراثت میں کتناحصہ بنےگا؟شرعی راہ نمائی فرمائیں۔جائیدادکی مکمل قیمت اس وقت تقریبا40کروڑروپےہے۔
جواب: صورت ِ مسئولہ میں والدین کےترکہ  میں جس طرح بیٹوں کاحق ہےاسی طرح بیٹیوں کابھی حق ہے، بھائیوں کاترکہ پر قبضہ کرکےبہنوں کوان کےحق سےمحروم رکھنایاان کےشرعی حصےسےان کاحصہ کم کرکےدیناگناہ ِکبیرہ ہے، اورآخرت میں پکڑاورعذاب کا باعث ہے،روایت میں آتاہےکہ جوشخص کسی کی ایک بالشت زمین ظلماًدبائےگاقیامت کےدن وہ زمین سات زمینوں  تک اس کی گردن میں بطورِ طوق ڈال دی جائےگی، لہذا اگرواقعتًا والدین کےترکہ پر بھائیوں نے قبضہ کیاہواہے، اوربہنوں کوان کاحق نہیں دےرہےیاان کےشرعی حصےسےان کاحصہ کم کرکےدےرہےہیں تو یہ بھائی سخت گناہ گار ہیں ، ان پرلازم ہےکہ  ناجائز قبضہ ترک کرکےکل مال ِوراثت کوجلدازجلدتقسیم کرکےبہنوں کوان کاپوراحق حوالہ کردیں۔ ورنہ آخرت میں بدترین عذاب کا سامنا کرنا پڑے گا۔بہنوں کاشرعی حصہ بھائیوں کےشرعی حصےکےمقابلےمیں نصف ہے۔ترکہ کی تقسیم کاشرعی طریقہ یہ ہےکہ مرحومین کے ترکہ  میں سے حقوق متقدمہ یعنی اُن کےتجہیز وتکفین کا خرچ نکالنے  کے بعد ، اگر مرحومین کےذمہ کوئی قرض   ہوتوکل مال سے  اسے ادا کرنے کے بعد،  اگر مرحومین نے کوئی جائز وصیت کی ہو تو باقی مال کے ایک تہائی ترکہ سے نافذ کرنے کے بعد، باقی کل منقولہ وغیرہ منقولہ ترکہ کو11حصوں میں تقسیم کرکےدو،دوحصےمرحومین کے  چاربیٹوں میں سےہربیٹےکواورایک ،ایک حصہ مرحومین کی ہربیٹی کوملےگا۔میت(والدین):مسئلہ:15بعدالتخارج:11بیٹابیٹابیٹابیٹابیٹابیٹابیٹیبیٹیبیٹی222222111تخارجتخارج-------فیصدکےاعتبارسے100فیصدمیں  سے18.181فیصدمرحومین کےچاربیٹوں میں سےہربیٹےکواور9.090فیصدمرحومین کی ہربیٹی کو ملیں گے۔40کروڑروپےمیں سے72,727,272.72روپے مرحومین کے چاروں بیٹوں میں سے ہر ایک بیٹے کو،اور36,363,636.36 مرحومین کی ہر ایک بیٹی کو ملیں گے۔ارشادِربّانی ہے:{لِلذَّكَرِ مِثْلُ حَظِّ الأُنثَيَيْنِ} (سورۃ النسآء، الآیة:11)”لڑکےکاحصہ دولڑکیوں کےحصہ کےبقدرہے“(معارف القرآن)تفسیرابن کثیرمیں ہے:"فقوله تعالى: {يوصيكم الله في أولادكم للذكر مثل حظ الأنثيين} أي: يأمركم بالعدل فيهم، فإن أهل الجاهلية كانوا يجعلون جميع الميراث للذكور دون الإناث، فأمر الله تعالى بالتسوية بينهم في أصل الميراث، وفاوت بين الصنفين، فجعل للذكر مثل حظ الأنثيين؛ وذلك لاحتياج الرجل إلى مؤنة النفقة والكلفة ومعاناة التجارة والتكسب وتجشم المشقة، فناسب أن يعطى ضعفي ما تأخذه الأنثى."(سورۃالنساء، الآية:11، ج:2، ص:225، ط: دار طيبة للنشر والتوزيع)مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين."(‌‌کتاب البیوع، ‌‌باب الغصب والعارية، الفصل الأول، 887/2، ط: المکتب الإسلامي)"حضرت سعید ابن زیدسےرضی اللہ عنہ سےروایت ہےکہ رسول اللہ ﷺ نےفرمایا:جوشخص کسی کی ایک بالشت زمین ظلماًدبائےگاقیامت کےدن وہ زمین سات زمینوں  تک اس کی گردن میں بطورِ طوق ڈال دی جائےگی۔"(مظاہرحق)مجمع الزوائدمیں ہے:"عن أبي أمامة قال: قال رسول الله صلى الله عليه وسلم: " «اضمنوا لي ست خصال أضمن لكم الجنة ". قالوا: وما هن يا رسول الله؟ قال: " لا تظلموا عند قسمة مواريثكم، وأنصفوا من أنفسكم» ". فذكر الحديث.وقد تقدم في الأحكام."(کتاب الفرائض، باب الإنصاف عند القسمة، 224/4، ط:مكتبة القدسي)بدائع الصنائع میں ہے :"وأما حكم الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا.أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه عليه الصلاة والسلام أنه قال: من غصب شبرا من أرض طوقه الله تعالى من سبع أرضين يوم القيامة...(وأما) الذي يرجع إلى الدنيا، فأنواع: بعضها يرجع إلى حال قيام المغصوب، وبعضها يرجع إلى حال هلاكه، وبعضها يرجع إلى حال نقصانه، وبعضها يرجع إلى حال زيادته.(أما) الذي يرجع إلى حال قيامه فهو وجوب رد المغصوب على الغاصب."(کتاب الغصب، فصل في حكم الغصب، 148/7، ط: دار الکتب العلمة)فتاویٰ ہندیہ میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا."(کتاب الصلح، الباب الخامس عشر في صلح الورثةالخ، 268/4، ط:دار الفکر)فقط واللہ أعلم

عنوان: وراثت اندازے سے بانٹنے اور ایک وارث کے اپنے حصے سے دست بردار ہونے کا حکم
سوال: میرے شوہر کی سگی خالہ بیوہ ہوگئی تھیں، ان کی کوئی اولاد نہیں تھی، اور والدین کا بھی ان سے پہلے انتقال ہوچکا تھا، انتقال کے وقت خالہ کے ورثاء میں ایک بھائی اور دو بہنیں حیات تھیں، انتقال کے وقت وہ میرے گھر پر تھیں، تو انتقال کے دن ہی میں نے سب رشتہ داروں کو جمع کیا جو وہاں آئے ہوئے تھے، اور خالہ کے متروکہ سامان کا تذکرہ کیا کہ اس کا کیا کِیا جائے؟ چنانچہ اسی مجلس میں سب نے اپنے اپنے حساب سے چیزیں بانٹ لیں، ان کی متروکہ اشیاء میں ایک نماز والی کرسی، نئے پرانے ملا کر تقریبا پندرہ جوڑے کپڑے، ایک سوٹ کیس کچھ آرٹیفیشل جیولری ایک بستر، دوتین چادریں، چپل، روزمرہ استعمال کی چیزیں جیسے تیل کنگھے، پاؤڈر، کریم، خالی بوتلیں، سویٹر، اسکارف وغیرہ۔جب سب چیزیں عورتوں نے آپس میں بانٹ لیں تو مجھے تسلی ہوگئی، اب جب اس بات کو ایک سال کا عرصہ گزر گیا ہے تو مجھے یہ فکر لاحق ہوگئی ہے کہ یہ تقسیم شرعی اعتبار سے درست ہوئی ہے یا نہیں؛ کیونکہ بہنوں نے کچھ نہ کچھ لیا ہے، جبکہ بھائی نے کچھ بھی نہیں لیا، زیادہ چیزیں باقی لوگ لے گئے، اب یہ سوال کرنا ہے کیا میں نے یہ سب درست کیا یا نہیں؟ اور اگر درست نہیں کیا تو مجھے اب کیا کرنا چاہیے؟بھابھی  اور دونوں بہنیں وہاں موجود تھیں، لیکن تقسیم کے وقت انہوں نے نہ رضامندی کا اظہار کیا اور نہ ہی انکار کیا، اور اب بھی بہن بھائیوں کو کوئی اعتراض نہیں ہے، اور مرحومہ کا کل ترکہ زیادہ سے زیادہ پانچ ہزار کا ہوگا؟
جواب:
واضح رہے کہ وراثت ایسا حق ہے جو ساقط کرنے سے یا سارے حق سے دست بردار ہونے سے ختم نہیں ہوتا جب تک وارث اپنا حصہ وصول نہ کرلے، اور وصول کرنے کے بعد وہ سارا کسی کو ہبہ کردے، یا بعض حصہ لےلے اور بقیہ سے دست بردار ہوجائے تو یہ جائز ہے۔صورتِ مسئولہ میں مرحومہ کے ورثاء میں ایک بھائی اور دو بہنیں ہیں، اور کل ترکہ (چاہے جتنا بھی ہو اس کے یااس کی مالیت) کے چار حصے کرکے دو حصے بھائی کے اور ایک ایک حصہ ہر ایک بہن کا حق ہے، جبکہ بہنوں نے خود  کچھ حصہ لےلیا ہے،ا ور اپنی مرضی سے باقی چیزیں دیگر عورتوں میں تقسیم کردی ہیں، اور بھائی نے کچھ بھی نہیں لیا تو ایسی صورت میں اگرچہ بھائی کی طرف سے کوئی اعتراض نہیں ہے، لیکن شرعاً بہنوں کے ذمہ لازم ہے کہ کل ترکہ کے دو چوتھائی حصے یا ان کی قیمت بھائی کے حوالے کریں، یا کوئی اور چیز بھائی کو دے کر صلح کرلیں۔باقی ترکہ کو شرعی اعتبار سے صحیح تقسیم کرنا آپ کی ذمہ داری نہیں تھی، بلکہ مرحومہ کے ورثاء کی ذمہ داری ہے، لیکن چونکہ آپ کے کہنے پر یہ معاملہ کیا گیا ہے، اور آپ کو اس کی فکر بھی لاحق ہے تو ان بہن بھائیوں کو یاددہانی کرواکر شرعی حکم کے مطابق عمل کروادیں تو آپ کےلیے باعث اجر ہوگا، پھر  اگر وہ شرعی حکم معلوم ہونے کے بعد بھی اس کو اہمیت نہیں دیتے، یا اس پر عمل کرنے پر آمادہ نہیں ہوتے تو آپ اس سے بری الذمہ ہیں، آپ کو کوئی گناہ نہیں ہوگا۔غمز عيون البصائر (شرح الأشباه) میں ہے:"ما يقبل الإسقاط من الحقوق وما لا يقبله، وبيان أن الساقط لا يعود:1:  لو قال الوارث: تركت حقي لم يبطل حقه؛ إذ الملك لا يبطل بالترك، والحق يبطل به حتى لو أن أحدا من الغانمين قال قبل القسمة: تركت حقي بطل حقه، وكذا لو قال المرتهن: تركت حقي في حبس الرهن بطل.....قوله: لو قال الوارث: تركت حقي إلخ. اعلم أن الإعراض عن الملك أو حق الملك ضابطه أنه إن كان ملكا لازما لم يبطل بذلك كما لو مات عن ابنين فقال أحدهما: تركت نصيبي من الميراث لم يبطل لأنه لازم لا يترك بالترك بل إن كان عينا فلا بد من التمليك وإن كان دينا فلا بد من الإبراء، وإن لم يكن كذلك بل ثبت له حق التملك صح كإعراض الغانم عن الغنيمة قبل القسمة كذا في قواعد الزركشي من الشافعية ولا يخالفنا إلا في الدين، فإنه يجوز تمليكه ممن هو عليه."(الفن الثالث الجمع والفرق، أحكام ما يقبل الإسقاط، 3/ 354، ط:دار الكتب العلمية بيروت)فقط والله أعلم

Reference: Arabic reference : Book 22, Hadith 3168: حوالہ

عنوان: میراث تقسیم کرنے میں تاخیر کرنا
سوال: میرے والد صاحب کا انتقال  جنوری 2006 میں ہوا ،والد ہ   محترمہ   ماشاء اللہ حیات  ہیں ،  ہم تین بہنیں اور پانچ بھائی ہیں ، گھر  ابو  کا ہے،  ایک  پلاٹ بھی ابو  نے  کافی عرصہ سےلے کر رکھا ہوا تھا  لیکن پھر وہ ابو کے زندگی میں گم ہوگیا  تھا کا غذی طور پر تعیین  تھی لیکن  ظاہراً تعیین  نہیں  تھی، بعد میں جب معلومات   کی گئیں تو پتہ چلا  کہ قبر ستا ن  میں چلا گیا ہے، ابھی انتقا ل کےبعد تعیین ہو گئی ہے کہ قبرستا ن  میں  نہیں ہے، ابو  کی زندگی میں    تو یہی تھا کہ پلاٹ  پر پھر دوبارہ سے رقم خرچ کرنی پڑے گی،  لہٰذا یہی تھا کہ پلاٹ گم ہوگیا،والد صاحب کے انتقال کےبعد کسی نےکہا کہ مجھے فائل دو  معلومات کرنی  ہےمل گیا تو بیچ دیں گے ، اب پلاٹ تو مل گیا  کچھ  پیسے ابو کے رکھے تھے  وہ ا س پر تما م ورثاء کی رضامندی سے لگائے پھر  بھی مسئلہ کلئیر نہیں ہوا،   اب پھر اس کے پیچھے بھاگ دوڑ   کرنی ہے لیکن سب ایک دوسرے کے بھروسے پر بیٹھے ہوئے ہیں ۔ابو کی زندگی میں صرف بڑے بھائی جان کی شادی ہوئی، بعد میں جیسے جیسے سب کی شادی ہوتی گئی سب الگ الگ کرائے کے گھر میں شفٹ ہوتے گئے۔ اُس گھر  میں امی جان اور بڑے بھائی  جان کی فیملی ہے ابو کے ترکہ کے کچھ پیسےاتنے عرصہ سےرکھے ہوئے ہیں ۔امی کی طبیعت بہت خراب ہے، ان کا کہنا یہ ہے کہ آپس میں ہرگز نہ لڑنا ، بھائی جان کے چار بیٹے ایک بیٹی ہے ان کا خاص خیال رکھنا ،جب تک ان کے گھر کا سیٹ اپ نہ ہو جائے تب تک اس گھر کو نہ بیچنا ۔ ہم سب بھی بھائی جان کو پریشان نہیں کرناچاہتے، لیکن پوچھنا یہ ہے کہ ہمارا ایسا کرنا شرعی اعتبار سے کسی کی حق تلفی کا سبب تو نہیں بن رہا۔ ہمارا گھرانہ ایک دین دار علماء کا گھرانہ ہے۔ معاشرے میں ایک معزز گھرانہ ہے اس لیے سب خاموش رہتے ہیں، نہیں چاہتے کہ ایک چھوٹے سے گھر  کےسامان کی خاطر آپس کے تعلقات خراب ہوں بھائی جان بھابھی ناراض ہوں لوگ رشتہ دار تماشا بنائیں ۔لیکن آخرت کے فیصلے کا سوچ کر ڈر بھی لگتاہے کہ اگر سب لحاظ لحاظ میں خاموش رہے تو ایسا نہ ہو کہ کسی کی حق  تلفی ہورہی ہو جس کی وجہ سے اللہ پاک کی عدالت میں ہماری پکڑ ہوجائے ۔آپ ہماری رہنمائی فرمائیں شرعی مسئلہ کیاہے  ؟، کس طرح  ہم بہن بھائی آپس  میں ان  مسائل پر با ت  کریں   کہ کسی  کی حق تلفی  بھی نہ ہو اور آپس کے تعلقات بھی خراب نہ ہو ۔
جواب: شریعت کاحکم یہ ہے کہ: مورِث کے انتقال کے بعد (اگر اس پر قرض وغیرہ ہو تو اسے ادا کرنے اور اگر اس نے جائز مالی وصیت کی ہو تو اسے ایک تہائی سے  نافذ کرنے کے بعد)ورثاء میں جلدازجلدمیراث تقسیم کردی جائے،بلاوجہ اور بغیر کسی      عذرکے تاخیر نہ کی جائے کیوں کہ مرحوم کے انتقال کے بعد اس کی تمام متروکہ جائیداد منقولہ و غیر منقولہ  سےتمام شرعی ورثاء کا حق متعلق ہوجاتاہے اور مشاہدہ  یہی ہے کہ بلاوجہ میراث کی تقسیم  میں تاخیر کرنا بہت سے مفاسد کا سبب بن جاتا ہے،الغرض بہتر اور مناسب یہی ہے کہ فی الوقت آپس کے تعلقات خواہ کتنے ہی اچھےکیوں نہ ہومیراث کی جلد تقسیم کردی جائے  اور ہر وارث کو اس کا شرعی حصہ  دیا جائے،البتہ اگر تمام عاقل بالغ ورثاء فی الوقت متروکہ جائیدادکی تقسیم نہ کرنے پر   متفق ہوں  تو ایساکرنا بھی جائزہے، تاہم اگر اس دوران کوئی شرعی وارث اپنے شرعی حصہ کا مطالبہ کرے  تو اس کا شرعی حصہ دینا ضروری ہے، کسی وارث کا دوسرے وارث کے مطالبہ پر ناراضگی کا اظہار غیر شرعی عمل ہے۔تبین الحقائق میں ہے:”قال رحمه الله (وقسم بطلب أحدهم لو انتفع كل بنصيبه) لأن فيها تكميل المنفعة إذا كان كل واحد منهم ينتفع بنصيبه بعد القسمة فكانت القسمة حقا لهم فوجب على القاضي إجابتهم قال رحمه الله (وإن تضرر الكل لم يقسم إلا برضاهم) وذلك مثل البئر والرحا والحائط والحمام؛ لأن القسمة لتكميل المنفعة وفي هذا تفويتها فيعود على موضوعه بالنقض وهذا لأن الطالب للقسمة متعنت وهو يريد إدخال الضرر على غيره مع ذلك فلا يجيبه الحاكم إليه لأنه اشتغال بما لا يفيد بل بما يضر ويجوز بالتراضي؛ لأن الحق لهم وهم أعرف بحاجتهم ولكن القاضي لا يباشر ذلك، وإن طلبوا منه؛ لأن القاضي لا يشتغل بما لا فائدة فيه ولا سيما إذا كان فيه إضرار أو إضاعة للمال لأن ذلك حرام ولا يمنعهم من ذلك؛ لأن القاضي لا يمنع من أقدم على إتلاف ماله في الحكم وهذا من جملته قال رحمه الله (وإن انتفع البعض وتضرر البعض لقلة حظه قسم بطلب ذي الكثير فقط).“(کتاب القسمة ،فصل اجبار علی القسمة،ج:5،ص:268،ط:دار الکتاب الإسلامی)فقط واللہ اعلم

عنوان: تقسیم وراثت/دوبیٹےاوردوبیٹیاں
سوال: ایک شخص کاانتقال ہوا،جب کہ اس کےورثاء میں دوبیٹےاوردوبیٹیاں ہیں،مرحوم کےترکہ میں ایک مکان ہے،جس کی مالیت 80لاکھ روپےہے،سوال یہ ہے کہ مذکورہ ترکہ ورثاءمیں کس طرح تقسیم ہوگی؟واضح رہے کہ مرحوم کےوالدین اوربیوہ کامرحوم کی زندگی میں انتقال ہواہے۔
جواب: صورت مسئولہ میں مرحوم کےحقوق متقدمہ اداکرنےکےبعدمابقیہ کل ترکہ کو6حصوں میں تقسیم کرکے2،2حصےہرایک بیٹےکو،اورایک،ایک حصہ ہرایک بیٹی کوملےگا۔صورت تقسیم یہ ہے۔مرحوم (والد)6بیٹابیٹابیٹیبیٹی2211یعنی 80لاکھ روپےمیں سے 2666666.66روپےہرایک بیٹےکو،اور1333333.33روپےہرایک بیٹی کوملیں گے۔فقط واللہ اعلم

عنوان: دو بیوہ،پانچ بیٹوں اور چھ بیٹیوں کے ما بین میراث کی تقسیم
سوال: ہمارے والد صاحب کا انتقال ہو گیا ہے،ان کی دس کنال زمین ہے،ان کے ورثا میں دو بیوہ،پانچ بیٹےاور چھ بیٹیاں ہیں،مرحوم والد کے والدین کا انتقال ان سے پہلے ہو چکا ہے،ان کے ترکہ کی شرعی تقسیم کیسے ہوگی اور ہر ایک کو کتنا حصہ ملے گا؟
جواب: صورتِ مسئولہ میں   مرحوم  والد کے حقوق متقدمہ یعنی تجہیز وتکفین کا خرچہ نکالنے کے بعد، اگرمرحوم کے ذمہ کوئی قرض ہو،  تو اسے کل مال سے اداکرنے کے بعد،اوراگر مرحوم نے کوئی جائز وصیت کی ہو، تو اسے باقی ترکہ  کے ایک تہائی حصے سے نافذکرنے کے بعد،باقی کل ترکہ منقولہ وغیرِ منقولہ کو128حصوں  میں تقسیم کرکے، 8 حصے کرکے مرحوم والد کی ہر ایک بیوہ کو، 14 حصے کرکے ہر ایک بیٹے کو، اور 7 حصے کرکے  ہر ایک بیٹی کو ملیں گے۔تقسیم کی صورت درجِ ذیل ہے:مرحوم(والد)128/8بیوہبیوہبیٹابیٹابیٹابیٹابیٹابیٹیبیٹیبیٹیبیٹیبیٹیبیٹی17881414141414777777فیصد کے اعتبار سے تقسیم یوں ہو گی کہ مرحوم کی ہر ایک بیوہ کو6.25فیصد،ہر ایک بیٹے کو10.937فیصد اور ہر ایک بیٹی کو5.468فیصد ملیں گے۔فقظ واللہ اعلم

عنوان: والدمرحوم کی وراثت میں ذاتی تصرف کرنےکی شرعی حیثیت
سوال: 1:۔میرےوالدصاحب کاانتقال ہوا،بوقت وفات مرحوم کےچھ بیٹےاورچاربیٹیاں حیات تھیں جب کہ ایک بڑی بیٹی کامرحوم کی زندگی میں انتقال ہواہے۔سوال یہ ہے کہ کیامرحوم کی اس بیٹی کوجوکہ مرحوم کی زندگی میں انتقال کرچکی ہے اسے یااس کی اولادکوحصہ ملےگا؟2:۔والدمرحوم کےترکہ میں 47ایکڑزمین تھی،جس میں سے تین بیٹیوں نےسواآٹھ ایکڑزمین اپنی مرضی سے دیگرورثاءکی اجازت کےبغیرفروخت کردی ہے،جب کہ مذکورہ سواآٹھ ایکڑزمین مذکورہ بہنوں کےنام والدمرحوم نےکی تھی۔سوال یہ ہے کہ کیاشریعت کےروسےان کایہ عمل درست تھایانہیں؟اوربقیہ زمین میں ان کاحق بنتاہےیانہیں ؟اگربنتاہے توکتنابنتاہے؟3:۔انتالیس ایکڑزمین میں چاربہنوں اوردوبھائیوں اورایک بھابھی نےبورنگ اورشمسی پلیٹ وغیرہ لگائی ہے،اوردیگرورثاءاس پرراضی تھے،جب کہ دیگرورثاءنےاس مد میں رقم نہیں ملائی تھی۔سوال یہ ہے کہ کیابورنگ کاپانی اورشمسی بجلی اوراس سےحاصل ہونےوالے منافع میں دیگرورثاء کاحق بنتاہےیانہیں؟
جواب: 1:۔واضح رہے کہ جس وارث کااپنےمورث کی حیات میں انتقال ہوجائےشرعی طورپراسے مورث کےترکہ میں سےحصہ نہیں ملتا،اوراگرمرحوم کی دیگرمذکرومؤنث اولادہوتواس صورت میں فوت شدہ وراث کی اولاد کوبھی کچھ نہیں ملتا،لہذاصورت مسئولہ میں جب آپ کےوالدمرحوم کی حیات ہی میں  آپ کی بہن کاانتقال ہوا،اورآپ کےوالدمرحوم کےورثاءمیں بیٹے بیٹیاں موجود ہیں   تو آپ کی مرحومہ بہن اوراس کی اولاد کووراثت میں سے حصہ نہیں ملےگا۔2:۔اگرمذکورہ زمین سائل کےوالدمرحوم نےصرف اپنی بیٹیوں کےنام کی تھی،یعنی نہ ان کوکاغذات حوالےکئےتھے،اورنہ ہی مکمل قبضہ وتصرف ان کودیاتھاتوشرعی لحاظ سے مرحوم کی بیٹیاں سواآٹھ ایکڑزمین کی مالک نہیں بنیں،بلکہ بدستوراس  زمین  میں تمام ورثاء کاحق تھا،اب جب کہ سواآٹھ ایکڑزمین تین بیٹیوں نےفروخت کی ہےتوجب بھی  بقیہ  زمین ورثاء میں تقسیم ہو گی ،اتنی ہی زمین ان تینوں بیٹیوں کےحصوں سے منہاکردی  جائےگی،جس کی تفصیل فتوی نمبر144603101844میں مذکورہے۔نیز بقیہ زمین سے ان کاحصہ ختم نہیں ہوابلکہ جب بھی مابقیہ  زمین ورثاء میں تقسیم ہو گی ان تین بیٹیوں کوبھی  ان کابقیہ حصہ ملےگا۔3:۔جب تمام ورثاءکی دلی خوشی اوررضامندی سے چاربہنوں ،دوبھائیوں اورایک بھابھی نےبورنگ ،شمسی وغیرہ لگایاتواس کےجتنےبھی منافع حاصل ہوں گے وہ انہیں میں تقسیم ہوں گے،کسی اوروارث کااس میں کوئی حصہ نہیں ہے۔فتاوی ہندیہ میں ہے:"لا يثبت الملك للموهوب له إلا بالقبض هو المختار."(كتاب الهبة، الباب الثاني فيما يجوز من الهبة وما لا يجوز، ج:4، ص:378، ط:دارالفكر)فتاوی شامی میں ہے:"وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا يكون هبة."(كتاب الهبة، ج:5، ص:689، ط:سعيد)فقط واللہ اعلم

عنوان: کسی وارث کاتمام وراثت کامطالبہ کرناشرعاًدرست نہیں ہے
سوال: میری بیوی کاانتقال ہو گیا ہے، اور میری ایک بیٹی  ڈیڑھ ماہ کی ہے،اور میرے سسرال والے مجھ سے سامان کی واپسی کا مطالبہ کر رہے ہیں، وہ کہہ رہے ہیں کہ سارا سامان ہمیں واپسی کر دو،کیوں کہ یہ آپ نے اپنے پیسوں سےنہیں  خریدا  ہے، میں نے ان سے کہا ہےیہ میرا بھی نہیں ہے ،بلکہ اب یہ  میری بیٹی کا ہے پر وہ اب یہ ماننے کو  تیار نہیں ہیں۔سوال یہ ہے کا اس کاشرعی  حل بتائیں؟
جواب:
صورت مسئولہ میں آپ کی بیوی کے انتقال کے بعد اب اس کا جتنا سازوسامان ہے اسے اس کےتمام شرعی ورثاء میں تقسیم کیاجائےگا،جس میں سے بیٹی  کانصف حصہ اور شوہر (سائل) کا چوتھائی حصہ اوروالدین ہوں توان میں سے ہرایک کاچھٹاچھٹاحصہ ہوگا،لہذاآپ کےسسرال والوں کایہ کہناکہ یہ سارا سامان ہمارےحوالے کردو اور آپ کایہ کہناکہ  یہ میری بیٹی کاہے دونوں باتیں شرعاًقابل اصلاح ہیں،بلکہ یہ ساراسامان بطورمیراث تقسیم کیاجائےگا،جس میں شوہراوراس کی بیٹی کابھی حصہ ہے،تمام سامان سسرال والوں کونہیں ملےگابلکہ اس میں انہیں صرف ان کےشرعی حصہ میراث کےبقدرسامان ملےگا۔باقی کس کوکتناحصہ ملےگا؟اس کاحتمی جواب معلوم ہونےکےلئے ورثاء کی تفصیل کامعلوم ہوناضروری ہے،لہذا ورثاءکی تفصیل بتاکرحصوں کی تفصیل معلوم کرلی جائے۔مشکاۃ شریف میں ہے:"وعن أنس قال: قال رسول الله صلى الله عليه وسلم: من قطع ميراث وارثه قطع الله ميراثه من الجنة يوم القيامة."ترجمہ :”حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔“(كتاب الوصايا، ج:2، ص:926، ط:المكتب الإسلامي - بيروت)فتاوی ہندیہ میں ہے:"التركة تتعلق بها حقوق أربعة: جهاز الميت ودفنه والدين والوصية والميراث. فيبدأ أولا بجهازه وكفنه وما يحتاج إليه في دفنه بالمعروف، كذا في المحيط ...... ثم تنفذ وصاياه من ثلث ما يبقى بعد الكفن والدين إلا أن تجيز الورثة أكثر من الثلث ثم يقسم الباقي بين الورثة على سهام الميراث."(كتاب الفرائض، الباب الأول في تعريف الفرائض، ج:6، ص:446، ط:دارالفكر)فقط والله اعلم

Reference: Riyad as-Salihin 544 In-book reference : Introduction, Hadith 544: حوالہ

عنوان: بیوہ،تین بیٹے اور دو بیٹیوں کے درمیان ترکہ کی تقسیم
سوال: میرے والد محترم کا انتقال 26 مئی 2023 کو ہوا تھا،مرحوم والد نے وراثت میں ایک دو منزلہ گھر،ایک دکان اپنی اور ایک پگڑی کی دکان چھوڑی ہے،ان دونوں دکانوں سے ہر مہینے 70 سے 75 ہزار مہینے کا کرایہ آتا ہےجو میری والدہ اور میرے بھائی لیتے ہیں،ہم دو بہنیں اور تین بھائی ہیں ،دو بھائیوں کی اچھی آمدنی بھی ہے،ہم دونوں بہنوں  کی شادی والد کی زندگی میں ہوئی تھی، میری شادی 2012 کو ہوئی تھی،میرے شوہر کا اپنا کوئی مکان نہیں،12 سال سے ہم کرایہ کے مکان میں رہتے ہیں،مکان کے کرایہ اور دوسرے اخراجات میں میرا سارا زیور بک چکا ہے، میرے شوہر  کی کوئی پکی نوکری ہے بلکہ پرائیویٹ سکول میں استاد ہے جس کی وجہ سے جون اور جولائی کے مہینے کی پوری تنخواہ بھی نہیں ملتی اور اکثر تو سکول والےسال پورا ہونے سے پہلے نکال دیتے ہیں،میرے شوہر کو پانچ سال سے شوگرکی بیماری ہے اور مجھے آٹھ سال سے ہائی بلڈ پریشر  کی بیماری ہے جس کی وجہ سے سانس کا مسئلہ رہتا ہے،میرا سات سال کا ایک بیٹا ہے،اخراجات زیادہ اور آمدنی کم ہونے کی وجہ سے بچے کے سکول کی فیس بہت چڑھ گئی ہے۔میرے والد کے انتقال کے بعد جب میں نے اپنے حالات سے تنگ آکر اپنی والدہ سے اپنا وراثت میں حق مانگاتو میری والدہ نے کہا کہ بڑ ے بھائی کی شادی ہونے دو پھر کچھ کرتے ہیں جب کہ میرے بڑے بھائی کی یہ چوتھی شادی تھی،اب جب کہ بھائی کی شادی کو بہت وقت گزر چکا ہےتو اب میری والدہ کا کہنا ہے کہ دوسرے بھائی کی شادی کے بعد کچھ کرتے ہیں،میرے گھر والوں کا کہنا ہے کہ اپنا مسئلہ خود حل کرو جب کہ میں نے اخراجات پورے کرنے کے لیے اپنا بہت سارا سامان بھی بیچ دیا ہے۔اب پوچھنا یہ ہے کہ:1.کیا میں اس وقت اپنے مرحوم والد کی وراثت کی حق دار ہوں یا نہیں؟اگر حق دار ہوں تو میں چاہتی ہوں کہ جب تک گھر والے مجھے میرے والد کی وراثت کا حصہ نہیں دیتے تب تک میرے گھر کا کرایہ میرے بھائی دیتے رہیں کیونکہ میرے والد نے اپنی زندگی میں مجھے کہا تھا کہ تم کو میرے بعد تمہاری ماں وراثت میں تمہارا حصہ دے گی جس سے تم اپنا گھر خریدلینا۔2. دوسرا یہ کہ میرے مرحوم والد کی دکانوں سے جو کرایہ آتا ہے وہ میری والدہ اور میرے بھائی ہی استعمال کررہے ہیں ،اس کا کیا حل ہوسکتا ہے؟راہ نمائی فرمائیں!مرحوم والد کے ورثاء میں ایک بیوہ، تین بیٹے اور دو بیٹیاں ہیں۔
جواب:
1.صورت مسئولہ میں سائلہ کا بیان اگر حقیقت پر مبنی ہے تو   والد کے انتقال کے بعد ان کے  ترکہ میں  تمام ورثاءاپنے شرعی حصے کے بقدر حق دار ہیں،سائلہ کی والدہ  کاورثاء میں میراث تقسیم نہ کرنا اور مرحوم کی دکانوں کا کرایہ سائلہ کی والدہ اور بھائیوں کا لینا  اور والدہ کا میراث کی تقسیم کو بیٹوں کی شادی تک موخر کرنےکی وجہ سے دیگر ورثاءکو مرحوم کی میراث سے محروم کرنا  ناجائز اور حرام اور بدترین گناہ ہے،لہذا اگر  سائلہ کی   والدہ مرحوم کے تمام  شرعی ورثاء کو ان کا شرعی حق نہیں دے گی تو گناہ گار ہوگی  اور  قیامت کے دن سخت  پکڑ ہوگی،نیز دنيا میں نہيں ديا تو  آخرت میں بدترین عذاب کا سامنا کرنا پڑے گا،رسول الله صلی الله عليہ وسلم نے كسی كو ميراث  سے محروم كرنے  والے كے ليےسخت ترين  وعيد بيان فرمائی ہے؛لہذا سائلہ کی والدہ پر لازم ہے کہ مرحوم کی میراث کو جلد از جلد ان کے شرعی ورثاء کے درمیان شرعی ضابطۂ میراث کے مطابق تقسیم کردے،سائلہ بھی دیگر ورثاء کی طرح مرحوم والد کی میراث کی حق دار ہے،نیز سائلہ کی والدہ اور بھائیوں پر لازم ہے کہ سائلہ کو میراث میں اس کا شرعی حصہ دے دیں اور سائلہ اسی سے اپنے اخراجات کا بندوبست کرے ، سائلہ کے بھائیوں پر سائلہ کے گھر کا کرایہ دینا لازم نہیں، نیز واضح رہے کہ کسی ایک وارث کے مطالبے پر میراث تقسیم کرنا واجب ہوجاتا ہے یعنی کسی شرعی عذر کے بغیر مزید تاخیر کرنا اور ٹال مٹول سے کام لینا گناہ کا باعث ہوتا ہے۔مرحوم والد  کے  ترکہ کی تقسیم کا طریقہ یہ ہے کہ  ان کے حقوق متقدمہ  یعنی   تجہیز  و تكفين كے خرچہ  كو كل ترکہ سے نكالنے كے بعداگر ان پر قرض ہے تو اس کے ادا کرنے کے بعد،  اگر انہوں نے کوئی جائز وصیت کی ہے تو اس کو باقی ترکہ کے ایک تہائی حصہ سے نافذ کرنے کے بعد باقی ترکہ منقولہ وغیر منقولہ کو 64  حصوں میں تقسیم کرکے 8 حصے بیوہ کو،14حصے ہرا یک  بیٹے کو،7 حصے ہر ایک  بیٹی کو ملیں گے۔تقسیم کی صورت یہ ہے:مرحوم والد:64/8بیوہبیٹابیٹابیٹابیٹیبیٹی17814141477فیصد کے اعتبا ر سے12.5 فیصد بیوہ کو،21.88 فیصد ہر ایک بیٹے کو اور 10.94 فیصد ہر ایک بیٹی کو ملیں گے۔2.مرحوم کے ترکہ میں دکانوں کا جو کرایہ آتا ہے  وہ بھی مرحوم کا ترکہ ہے جسے ہر مہینے تمام ورثاء میں شرعی ضابطۂ میراث کے مطابق تقسیم کرنا ضروری ہے،نیز اب تک جتنا کرایہ وصول کیا ہے اور اس میں سے بہنوں کو ان کا حق نہیں دیا ہےاس کا مکمل حساب کتاب کرکے ہر ایک بہن کو اس کا اب تک کا حق دینا ضروری ہےاور آئندہ بھی ہر ماہ کا کرایہ مذکورہ بالا طریقہ کے مطابق تمام ورثاء میں تقسیم کرنا ضروری ہے۔حدیث شریف  میں ہے :"قال ابن نمير: سمعت رسول الله - صلى الله عليه وسلم - قال: "من أخذ شبرا من الأرض ظلما طوقه يوم القيامة إلى ‌سبع ‌أرضين"، قال ابن نمير: "من ‌سبع ‌أرضين."ترجمہ: ’’اللہ کے رسول صلی اللہ علیہ وسلم کا ارشاد ہے:کسی نے ایک بالشت بھر بھی زمین ظلم سے لے لی تو سات زمینوں کا طوق اس کی گردن میں ڈالا جائے گا۔‘‘(مسند أحمد،مسند العشرۃ المبشرۃ، مسند سعید بن زید، ج:2، ص:291 ، ط:دار الحدیث القاھرۃ)مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث ، ج:1، ص: 266،   ط: قدیمی)ترجمہ :’’حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔‘‘فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: بیوہ، 2 بیٹیاں، 3 بھائی اور 3 بہنوں كے درميان ترکہ کی تقسیم
سوال: زید کاانتقال ہوا، اسکے وارثین میں ایک بیوی، دوچھوٹی لڑکیاں، تین بھائی اورتین بہنیں حیات ہیں۔ زید کا کل ترکہ ڈ ھائی لاکھ روپیہ ہے،  جبکہ اسکے ذمے ایک لاکھ کا قرضہ ہے۔ کس کو کتنا ملے گا؟
جواب: صورتِ مسئولہ میں  مرحوم کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 216 حصوں میں تقسیم کریں، 27 حصے بیوہ کو،72،72 حصے ہر بیٹی کو،10، 10 حصے ہر بھائی کو اور 5،5 حصے ہر بہن کو ملیں گے۔ صورتِ تقسیم درج ذیل ہے:میت: 216/24بیوہبیٹیبیٹیبھائیبھائیبھائیبہنبہنبہن3885277272101010555یعنی ڈھائی لاکھ میں سے ایک لاکھ قرضہ ادا کرنے کے بعد، بقیہ ڈیڑھ لاکھ میں سے18750روپے بیوہ کو، 50، 50 ہزار روپے ہر بیٹی کو، 6944.44 روپے ہر بھائی کو اور 3472.22 روپے ہر بہن کو ملیں گے۔فقط واللہ اعلم

عنوان: تقسیم ترکہ، مناسخہ 2 بطن
سوال: میرے شوہر کا انتقال ہوگیا ہے،  ان کا ایک بیٹا ہے۔ میرے سسر کا انتقال میری شادی سے پہلے ہوگیا تھا، ساس زندہ ہیں اور میرے شوہر کے دو بھائی اور دو بہنیں ہیں۔   مجھے اور میرے بیٹے کو سسر کی وراثت سے کتنا حصہ ملے گا؟
جواب: آپ کے مرحوم سسر کا انتقال آپ کے شوہر کے انتقال سے پہلے ہوگیا تھا، اس لئے ان کے ترکہ میں آپ کے شوہر کا بھی حصہ ہوگا جو اب آپ کو اور آپ کے بیٹے کو ملے گا۔آپ کے سسر کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 768 حصوں میں تقسیم کریں، 128 حصے بیوہ (سائلہ کی ساس) کو،168،168 حصے ہر بیٹے کو (جو حیات ہے)  84،84 حصے ہر بیٹی کو، 21 حصے بہو یعنی مرحوم بیٹے کی بیوہ(سائلہ) کو اور 119 حصے پوتے یعنی مرحوم بیٹے کے بیٹے(سائلہ کے بیٹۓ) کو ملیں گے۔ صورت تقسیم درج ذیل ہے:میت:768/64/8بیوہبیٹابیٹابیٹابیٹیبیٹی1781414147796فوت شدہ1681688484میت:24 (12)  ۔۔۔۔۔۔۔۔۔۔۔۔         مافی الید:14(7)                                          بیوہماںبیٹا34172128119یعنی ٪100 میں سے %16.14 بیوہ کو، %21.87 ہر بیٹے کو، %10.93 ہر بیٹی کو،%2.73 بہو کو اور %15.49 پوتے کو ملیں گے۔فقط واللہ اعلم

عنوان: وراثت کی تقسیم میں کون سی قیمت کا اعتبار ہوگا؟
سوال: کیا فرماتے ہیں علماء کرام ومفتیان عظام اس مسئلہ کے بارے میں کہ ایک شخص وفات پا چکا ہے اورانہوں نے اپنے بہنوں کا حصہ نہیں دیا۔ اب چونکہ بہنیں بھی وفات پا چکی ہیں ۔اور اس شخص نے اپنی زندگی میں جائیداد کا کچھ حصہ بھی فروخت کردیا تھا۔اب متوفی کا بیٹا اپنی پھوپھیوں کا حصہ دینا چاہتا ہے ۔ موجودہ جائیداد سے تو حصہ دے چکا ہے لیکن جو جائیداد والد نے اپنی زندگی میں فروخت کی ہے ۔ تو اب اس صورت میں فروخت شدہ جائیداد کا حساب موجودہ قیمت کے لحاظ سے ہوگا یا اس وقت کے حساب سے ۔ یعنی اس فروخت شدہ جائیداد میں پھوپھیوں کو سابقہ قیمت کے لحاظ سے حصہ دینا ہوگا یا موجودہ قیمت کا لحاظ رکھا جائے گا.
جواب: صورتِ مسئولہ میں جو جائیداد موجود ہے، اس کی موجودہ قیمت کے اعتبار سے تقسیم کی جائے گی اور جو جائیداد ایک وارث نے بیچ دی تھی اس کی حاصل شدہ قیمت میں دیگر ورثاء کا جتنا حصہ بنتا تھا وہ انہیں دیا جائے گا۔فتاویٰ ہندیہ میں ہے:"لو تصرف أحد الورثة في التركة المشتركة وربح ‌فالربح ‌للمتصرف وحده، كذا في الفتاوى الغياثية."(الفتاوى الهندية، كتاب الشركة، الباب السادس،  346/2،  رشيدية)"دررالحکام" میں ہے:"المادة (1090) - (إذا أخذ الورثة مقدارا من النقود من التركة قبل القسمة بدون إذن الآخرين وعمل فيه فخساره يعود عليه، كما أنه لو ربح لا يأخذ الورثة حصة فيه) إذا تصرف أحد بلا إذن في مال الغير وربح يكون الربح له، ويتفرع عن ذلك مسائل عديدة: المسألة الأولى - إذا ‌أخذ ‌أحد ‌الورثة مقدارا من النقود من التركة قبل القسمة بدون إذن الآخرين أو إذن الوصي إذا كان الورثة صغارا فكما أن الضرر يعود عليه ويأخذ الورثة حصتهم في رأس المال فقط كذلك لو ربح فلا يأخذ الورثة حصة من الربح..... مثلا لو أخذ أحد الورثة من تركة مورثه بدون إذنهم مائة دينار وباع واشترى بها فربح خمسين دينارا فتكون الخمسون دينارا له وليس للورثة الآخرين الاشتراك في هذا الربح ويكون ذلك الوارث ضامنا للورثة حصصهم في رأس المال كما أنه لو خسر في البيع والشراء تلك المائة الدينار كلا أو بعضا فيعود الخسار المذكور عليه ويضمن حصص الورثة الآخرين."(درر الحكام شرح مجلة الاحكام لعلي حيدر، 51/3، دارالجيل)فقط والله اعلم

عنوان: ایک بیوہ،والدہ،دوبیٹیوں اورسات بہنوں میں میراث کی تقسیم
سوال: 1۔میرے شوہر کا انتقال ہوگیا ہے،ان کے ورثاء میں،ایک بیوہ،والدہ، دو بیٹیاں اور سات بہنیں ہیں،مذکورہ ورثاء میں ترکہ کی تقسیم کیسے ہوگی؟نیز میرے شوہر نے کچھ حق مہر ادا کردیا تھااور کچھ ابھی باقی ہے،تو وہ کون ادا کرے گا؟اسی طرح مرحوم کے ذمہ کسی کا کچھ ادھار ہے،وہ کون ادا کرے گا؟2۔مرحوم کی ایک بیٹی 13 سال اور دوسری بیٹی 11 سال کی ہے،ان کا حصہ کس کے پاس رکھا جائے گا؟جب کی میں نے دوسرا نکاح کرلیا ہےاور بیٹیاں دونوں میرے پا س رہ رہی ہیں،البتہ خرچہ شوہر کے گھر والے برداشت کر رہے ہیں۔
جواب: صورتِ مسئولہ میں مرحوم کے ترکہ کی تقسیم   کاشرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا کوئی قرض ہو تو  اسے ادا کرنے کے بعد،اور اگر مرحوم نے کوئی جائز وصیت کی ہو تو اسےباقی مال کے ایک تہائی ترکہ میں سے نافذ کرنے کے بعد، باقی کل متروکہ جائیداد منقولہ وغیر منقو لہ  کو168 حصوں میں تقسیم کرکے مرحوم کی بیوہ کو 21 حصے،اس کی والدہ کو 28 حصے،اس کی ہر ایک بیٹی کو 56 حصے اور  اس کی ہر ایک بہن کو ایک ایک حصہ ملے گا۔صورتِ تقسیم یہ ہے:میت:مرحوم:168/24بیوہوالدہبیٹیبیٹیبہنبہنبہنبہنبہنبہنبہن34161212856561111111یعنی 100 فیصد میں سے مرحوم کی بیوہ کو  12.5فیصد،اس کی والدہ کو 16.666فیصد، اس کی ہر ایک بیٹی کو 33.333فیصد اور اس کی ہر ایک بہن کو 0.595فیصد ملے گا۔نیز مہر کی حیثیت قرض کی ہے،لہذامرحوم شوہر  کی میراث جس کے قبضہ میں ہو اس کے ذمہ لازم ہے کہ ترکہ میں سے مرحوم کے کفن دفن کے اخراجات کو  نکالنے کے بعد بقیہ مال میں سےسب سے پہلےسائلہ کے بقیہ حق مہر اور  مرحوم  کے قرضوں کو ادا کرے،پھراس کے بعد مابقیہ مال کو ورثاء میں تقسیم کیا جائے گا۔2۔واضح رہے کہ  کسی  بچے  کے باپ کے انتقال کے بعد اُس کے مالی معاملات کا ذمہ دار وہ شخص ہوتا ہے جس کو  باپ نے انتقال سے پہلے مقرر کیا ہو، اسے اصطلاح میں ’’وصی‘‘ کہتے ہیں، اگر ایسا کوئی ’’وصی‘‘ مقرر نہ کیا ہو تو بچے کا ولی  اس کا دادا ہوتا ہے، اگر دادا نہ ہو تو  دادا کا مقرر کردہ شخص یعنی ’’وصی‘‘ اس بچے کے مالی معاملات کا ذمہ دار ہوتا ہے، اگر ایسا بھی نہ ہو تو  قاضی بچے کے مالی معاملات کا ذمہ دار مقرر کرے گا، اور قاضی کی عدمِ موجودگی کی صورت میں  خاندان کے  نیک اور معززلوگ جس شخص  کو بچے کے مالی معاملات  دیکھنے کے لیے مقرر کر دیں وہی اس بچے کے مالی معاملات کا ذمہ دار ہو گا۔صورتِ مسئولہ میں  چوں کہ بچیوں کے دادا حیات نہیں ہے ،لہذا اگر بچیوں کے والد  یا دادانے کوئی وصی مقرر کیا ہو تو  بچیوں کا مال  اس کے حوالے کیا جائے گا،اور اگر کوئی وصی  مقرر نہیں کیا ہے تو خاندان کے لوگ اگر  آپ   کو سرپرست مقرر کردے  اور وہ بچیوں کا فائدہ اسی میں سمجھیں تو آپ کے لیےبطور سرپرست بچیوں کے حصوں کواپنے قبضہ میں لیناجائز ہوگا،اور آپ کی ذمہ داری ہوگی کہ بچیوں کے مال کو مکمل امانت داری کے ساتھ ان ہی کی ضروریات میں صرف کرے،بچیوں کی  ضروریات  کے علاوہ اور اعتدال سے زائد خرچ کرنے کی آپ کواجازت نہیں ہوگی۔فتاوی شامی میں ہے:"ثم تقدم دیونه التي لھا مطالب من جهة العباد."(كتاب الفرائض، ج:6، ص:760، ط:سعید)فتاوی عالمگیری میں ہے:"وعصبة مع غيره وهي كل أنثى تصير عصبة مع أنثى أخرى كالأخوات لأب وأم أو لأب يصرن عصبة مع البنات أو بنات الابن، هكذا في محيط السرخسي"(کتاب الفرائض،الباب الثالث فی العصبات،ج:6،ص:451،ط:دارالفکر بیروت)وفیه ایضا: "والمهر يتأكد بأحد معان ثلاثة: الدخول، والخلوة الصحيحة، وموت أحد الزوجين سواء كان مسمى أو مهر المثل حتى لايسقط منه شيء بعد ذلك إلا بالإبراء."(کتاب النکاح،الباب السابع فی المھر،ج:1،ص:303،ط:دارالفکر بیروت)وفیه ایضا:"والأم والجدة أحق بالغلام حتى يستغني وقدر بسبع سنين۔۔۔والأم والجدة أحق بالجارية حتى تحيض وفي نوادر هشام عن محمد - رحمه الله تعالى - إذا بلغت حد الشهوة فالأب أحق۔۔۔وبعدما استغنى الغلام وبلغت الجارية فالعصبة أولى يقدم الأقرب فالأقرب كذا في فتاوى قاضي خان."(کتاب الطلاق،الباب السادس عشر في الحضانة،ج:1،ص:542،ط:دارالفکر بیروت)بدائع الصنائع ميں ہے:"وأما ترتيب الولاية فأولى الأولياء الأب ثم وصيه ثم وصي وصيه ثم الجد ثم وصيه ثم وصي وصيه ثم القاضي ثم ‌من ‌نصبه ‌القاضي وهو وصي القاضي وإنما تثبت الولاية على هذا الترتيب لأن الولاية على الصغار باعتبار النظر لهم لعجزهم عن التصرف بأنفسهم، والنظر على هذا الترتيب؛ لأن ذلك مبني على الشفقة وشفقة الأب فوق شفقة الكل.۔۔۔وليس لمن سوى هؤلاء من الأم والأخ والعم وغيرهم ولاية التصرف على الصغير في ماله؛ لأن الأخ والعم قاصرا الشفقة."(كتاب البيوع ،فصل في ترتيب الولاية، ج:5،ص:155،ط:دار الكتب العلمية)فتاوی محمودیہ میں ہے:"سوال [٢٢٦٦] : بیوہ سے چار بچے ہیں اور وہ سب کے سب نابالغ ہیں، بیوہ ان بچوں کو جبر یہ اپنے ساتھ رکھنا چاہتی ہے اور ان کے حصہ کا ترکہ بھی اپنے قبضہ میں لینا چاہتی ہے۔ ان بچوں کو ان کے چچابیوہ کی مرضی کے خلاف اگر اپنی کفالت میں رکھیں ، یا ان کے سامان ترکہ کی حفاظت کریں تو کیسا ہے؟الجواب حامداً ومصلياً :بچہ سات سال کی عمر تک تو والدہ ہی کے پاس رہنا چاہئے ، پھر اس کی تعلیم وغیرہ کی غرض سے چچا تر بیت کریں، پھر بھی والدہ سے ملنے پر کوئی پابندی عائد نہ ہو۔ والد مرحوم کے ترکے میں جو کچھ بچوں کا حصہ ہے اگر اس کی حفاظت چچا بخوبی کرسکیں تو چچا کے پاس رہے اگر والدہ زیادہ حفاظت کرسکے تو والدہ کی نگرانی میں رہے، اس کو خاندان کے بڑے اور تجربہ کار حضرات باہمی مشورہ سے تجویز کرلیں کہ بچوں کے حق میں کیا صورت زیادہ مفید اور قابل اطمینان ہے کہ ان کا مال کس کے پاس رہنا چاہئے۔"(  باب الحضانۃ، ج:13،ص:577،ط:ادارۃ الفاروق)فقط واللہ اعلم

عنوان: لے پالک کا میراث میں حصہ نہیں ہوتا
سوال: میرے سگے تایا کا انتقال ہوا ،ان کے ورثاء میں بیوہ ،بیٹی ،اور ایک چچا کے بیٹے کا بیٹا تھا اور تایا کا ایک لے پالک بیٹا تھا ،پھر تائی کا انتقال ہوا ان کے ورثاء میں ایک بیٹی اور تین بہنیں ہیں ،پھر مرحوم کی بیٹی کا انتقال ہوا جو غیر شادی شدہ تھی، اب مرحوم کی وراثت کس طرح تقسیم ہوگی ؟اور اس لے پالک کا کوئی حصہ ہے یا نہیں ؟اس  کا کہنا ہے کہ مرحوم کی جائیداد میری ہے جب کہ وہ چلا بھی گیا ہے اور ابھی آیا ہے مرحوم کی بیٹی کے انتقال کے بعد ،صرف یہ جواب چاہیے کہ لے پالک کا حصہ بنتا ہے یا نہیں ؟
جواب: واضح رہے کہ لے پالک بیٹا شرعاً حقیقی بیٹے کے حکم میں نہیں ہوتا ہے، لہذا جس شخص نے اس کو گود لیا ہو، اس کے انتقال کے بعد اس کے ترکہ میں اس لےپالک کا کوئی حق و حصہ  نہیں ہوتا، ہاں ! البتہ پالنے والا اپنی زندگی میں بطورِ ہدیہ اسے کوئی چیز دے کر  مالک بنا سکتا ہے اور اسی طرح  اس کے حق میں ایک تہائی ترکہ تک کی وصیت بھی کر سکتا ہے۔مذکورہ تفصیل کی رو سے صورتِ مسئولہ میں سائل کے تایا کے انتقال کے بعد مذکورہ  لے پالک بیٹے  کا ان کی جائیداد میں شرعاً کوئی حصہ  نہیں،جائیداد میں اس کا  دعویٰ بالکل غلط ہے۔قرآن کریم میں ارشاد ہے:{وَمَا جَعَلَ أَدْعِيَاءَكُمْ أَبْنَاءَكُمْ ذَلِكُمْ قَوْلُكُمْ بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ  ادْعُوهُمْ لِآبَائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا اٰبَاءَهُمْ فَإِخْوَانُكُمْ فِي الدِّينِ وَمَوَالِيكُمْ وَلَيْسَ عَلَيْكُمْ جُنَاحٌ فِيمَا أَخْطَأْتُمْ بِهِ وَلَكِنْ مَا تَعَمَّدَتْ قُلُوبُكُمْ وَكَانَ اللَّهُ غَفُورًا رَحِيمًا }۔(سورۃ الاحزاب:5،4)ترجمہ: "اورنہ تمہارے لے پالکوں کوتمہارے بیٹے بنایا ، یہ سب تمہارے منہ کی باتیں ہیں اور اللہ تعالی توسچی بات فرماتا ہے اور وہ سیدھا راستہ دکھاتا ہے ۔ مومنو! لے پالکوں کو ان کے( اصلی ) باپوں کےنام سے پکارا کرو کہ اللہ کےنزدیک یہ بات درست ہے۔ اگر تم کو ان سےباپوں کے نام معلوم نہ ہوں تو دین میں وہ تمہارے بھائی اور دوست ہیں اور جو بات تم سےغلطی سےہو اس میں تم پر کچھ گناہ نہیں لیکن جو قصد دل سے کرو ( اس پر مؤاخذہ ہے )اوراللہ بڑا بخشنے ولا نہایت  مہربان ہے ۔‘‘تفسیرِ مظہری میں ہے:"فلا یثبت بالتبنی شئی من الاحکام البنوة من الارث وحرمة النکاح وغیر ذلک۔"(التفسیر المظهری،الاحزاب، 284/7)فقط واللہ اعلم

عنوان: کسی وارث کا زندگی میں حصہ لینے کے بعد میراث میں حصہ ہوگا یا نہیں؟
سوال: میرے والدین کا انتقال ہوگیا ہے،والد کا انتقال 94 میں ہوااور والدہ کا انتقال 2014 میں ہوا،ہم پانچ بھائی اور چار بہنیں ہیں،والد کے انتقال کے وقت سب حیات تھے او ر والدہ کے انتقال کے وقت  دو بھائیوں اور ایک بہن کا انتقال ہوگیا تھا، والد کے انتقال کے بعد والدہ کے کہنے پر ہمارے سب سے بڑے بھائی جوکہ علیحدہ رہتے تھے،والد کے انتقال کے بعد بڑے بھائی کے حصہ مانگنے پر اور والدہ کے کہنے پر ہمارے سب سے بڑے بھائی جو کہ علیحدہ رہتے تھے،ان کو والد کی جائیداد میں سے اور والدہ نے اپنی منقولہ اور غیر منقولہ جائیداد میں سے بھی حصہ گواہان کی موجودگی میں شریعت کے مطابق (فتوی) دیا گیا،بلکہ زیادہ دیا اور والدہ نے میرے بھائی کو  اس حصہ دیتے وقت کہاتھاکہ میرے مرنے کے بعد میری جائیداد میں آپ کا کوئی حصہ نہیں ہوگا،ہم تین بھائی اور میں ایک ساتھ رہتے تھے،ہماراپان کا کاروبار تھا،پھر 2004 میں ایک اور بھائی کا انتقال ہوگیا،اب پو چھنایہ ہے کہ:ہم سب بھائی بہن  والدہ کی جائیداد  میں سے اپنا حصہ لے رہے ہیں،تو کیا بڑے بھائی کا والدہ کی جائیدا دمیں سے حصہ ہوگا یا نہیں؟ کہ  جس بڑےبھائی کو والدہ نے اپنی زندگی میں ان کے کہنے پر  حصہ دے دیا تھااور یہ  بھی کہاتھا کہ میرے مرنے کے بعد میری جائیداد میں سے آپ کا کوئی حصہ نہیں ہوگا۔
جواب: صورتِ مسئولہ میں  اگرواقعۃً سائلہ کے والد ہ نے اپنی زندگی میں  اپني جائيداد ميں سے بڑے بیٹے کو کوئی حصہ   یہ کہہ کر دیاتھاکہ  میری  وفات کے بعد ان کو وراثت میں کوئی حصہ نہیں ملے گا اور انہوں نے یہ بات قبول بھی کر لی تھی تو   معاہدے کی رو سےاس بیٹے کاوالدہ  کی جائیداد میں اب  کوئی حصہ نہیں ہوگا۔فتاوی شامی میں ہے:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ"(كتاب الوصايا، ج: 6، ص: 655، ط: دار الفکر بیروت)فقط والله أعلم

عنوان: تقسیمِ ترکہ دو بیٹے دو بیٹیاں
سوال: ہماری والدہ کا انتقال ہوگیا ہے ،تین بھائی ،دو بہنیں ہیں ،یعنی تین بیٹے ،دو بیٹیاں ہیں ،شوہر کا انتقال پہلے ہوچکا تھا ،والدین بھی زندہ نہ تھے ،پھر ایک بیٹے کا انتقال ہوا، غیر شادی شدہ تھے، ورثاء :دو بھائی ،دو بہنیں ہیں ،ہماری والدہ کا ایک پلاٹ ہے جس کی قیمت دو کروڑ ساٹھ لاکھ ہے ،ہمیں شرعی حصے بتائیں ۔
جواب: صورت مسئولہ میں مرحومہ والدہ کے ترکہ کی تقسیم کا شرعی طریقہ یہ ہے کہ مرحومہ کے حقوقِ متقدمہ یعنی تجہیز وتکفین کے اخراجات ادا کرنے کے بعد، اگر کوئی قرض ہو تو وہ ادا کرنے کے بعد، اگرمرحومہ نے کوئی جائز وصیت کی ہو تو اسے باقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ  کو 6 حصوں میں تقسیم کریں، دو دو حصے ہر بیٹے کو اور ایک ایک حصہ ہر بیٹی کو ملے گا۔صورتِ تقسیم درج ذیل ہے:میت: 6بیٹابیٹابیٹیبیٹی2211یعنی دو کروڑ ساٹھ لاکھ روپے میں سے 86,66,666.66 روپے ہر بیٹے کواور  43,33,333.33 روپے ہر بیٹی کو ملیں گے۔فقط واللہ اعلم

عنوان: تقسیم ترکہ، مناسخہ 2 بطن/ بہنوں کو جائیداد میں حق نہ دینا
سوال: ہمارے والدین کا انتقال ہوچکا ہے ،ورثاء میں چار بیٹے ،اور چار بیٹیاں ہیں ،اس کے بعد بڑی بیٹی کا انتقال ہوا ،ورثاء میں دو بیٹے اور پانچ بیٹیاں ہیں ،شوہر کا پہلے انتقال ہوچکا ہے ،والدین کی وراثت میں چار گھر ہیں جو چار بیٹوں کے قبضہ میں ہیں، ہر بیٹے کے پاس ایک گھر ہے ،بڑے بیٹے کے پاس جو گھر ہے اس کی قیمت پچیس لاکھ ،دوسرے بیٹے کے پاس جو گھر ہے اس کی قیمت 23لاکھ ،تیسرے بیٹے کے پاس جو گھر ہے اس کی قیمت 22لاکھ ،اور چوتھے بیٹےب کے پاس جو گھر ہے اس کی قیمت 15لاکھ روپے ہے ،اور ایک دکان بھی ہے جس کی قیمت 50لاکھ روپے ہیں جو بڑے بیٹے اور تیسرے بیٹے کے پاس ہے ۔مذکورہ جائیداد میں شرعا ً ہمارا کتنا حصہ ہے ؟واضح رہے کہ اس دکان میں ہمارا بڑا بھائی  حصہ دینا چاہتا ہے جبکہ تیسرا بھائی اس میں حصہ نہیں دینا چاہتا ہے، شرعاًان پر ضروری ہے کہ ہم بہنوں کو بھی اس میں اپنا حصہ دیا جائے؟
جواب: صورت مسئولہ میں   سائلہ کا جو بھائی والدین کی میراث میں بہنوں کو حصہ نہیں دینا چاہ رہا، وہ سخت گناہ کا مرتکب ہورہا ہے،  کیوں کہ  والدین کے ترکہ میں جس طرح ان کی نرینہ اولاد کا حق وحصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، لہذا سائلہ کے بھائیوں پر لازم ہے کہ والد  کی متروکہ جائیداد میں بہنوں کو  حصہ ادا کریں  اور جب تک جائیداد تقسیم نہیں ہوجاتی  ،اس وقت تک دکان سے حاصل ہونے والی آمدنی میں سے بھی بہنوں کو ان کا اور گزشتہ جتنا عرصہ آمدنی سے حصہ نہیں دیا ، وہ بھی ادا کریں۔ البتہ گزشتہ آمدنی میں سے بہنیں اگر بھائیوں کو معاف کردیتی ہیں تو  ان کی یہ معافی بھائیوں پر احسان ہوگی۔ہر ایک کے حصوں  کی تفصیل درج ذیل ہے۔ میت کے حقوق متقدمہ یعنی تجہیز و تکفین کے اخراجات ادا کرنے کے بعد، اگر کوئی قرض ہو تو وہ ادا کرنے کے بعد، اگر غیر وارث کے لئے کوئی جائز وصیت کی ہو تو اس کو پورا کرنے کے بعد، مابقیہ کل ترکہ کو  108 حصوں میں تقسیم کرکے،  18 حصے ہر بیٹے کو، 9 حصے ہر بیٹی کو(جو حیات ہے)،2 حصے نواسے ( مرحومہ بیٹی کے بیٹے)کو اور ایک حصہ ہر نواسی ( مرحومہ بیٹی کی بیٹی) کو ملے گا۔صورتِ تقسیم درج ذیل ہے:میت:108/12بیٹابیٹابیٹابیٹابیٹیبیٹیبیٹیبیٹی2222111118181818999فوت شدہمیت (بیٹی):9                            مف:1بیٹابیٹابیٹیبیٹیبیٹیبیٹیبیٹی2211111یعنی فیصد کے اعتبار سے ٪16.66 ہر بیٹے کو،٪8.33 ہر بیٹی کو (جو حیات ہے)، ٪1.85 ہر  نواسے(مرحومہ بیٹی کے بیٹے) کو اور ٪0.92 ہر نواسی (مرحومہ بیٹی کی بیٹی) کو ملےگا۔ فقط واللہ اعلم

عنوان: بعض ورثاء کے مطالبۂ تقسیم پر میراث کو تقسیم کرنے کا حکم
سوال: میرے والد صاحب کا انتقال ہوا، ان کے ترکہ میں دوگھر ہے اور دو دکانیں ہیں، دو  گھروں میں سے ایک گھر کراچی میں ہے، اور ایک گھر گاؤں میں،  والد صاحب کے ورثاء میں سے دو بیٹے اور تین بیٹیاں  والد صاحب کے ترکے میں موجود کراچی والے گھر کو تقسیم کا مطالبہ کر رہے ہیں، جب کہ  تین بیٹے اور ہماری والدہ صاحبہ اس گھر کو تقسیم نہیں کرنا چاہتے۔اب پوچھنا یہ ہے کہ ایسی صورت میں ہمارے مطالبہ پر مذکورہ گھر کو تقسیم کیا جائے گا یا نہیں؟
جواب: واضح رہے کہ مورث کےانتقال کے بعد ان کے متروکہ جائیداد میں تمام ورثاءاپنے اپنے شرعی حصوں کے تناسب سے حقدار ہوتے ہیں، حقوقِ متقدمہ کی ادئیگی کے بعد ہر ہر وارث اپنے حصے کا مطالبہ کر سکتا ہے، نیز ورثاء میں سے کوئی بھی وارث میراث کی تقسیم کا مطالبہ کرلے تو دیگر ورثاء پر  اس وارث کو اس کا شرعی حصہ ادا کرنا ضروری ہے۔صورتِ مسئولہ میں مرحوم کے بعض ورثاء میراث کی تقسیم کا مطالبہ کررہے ہیں، جب کہ بعض تقسیم سے منع کر رہے ہیں، ایسی صورت میں مرحوم کے متروکہ تمام جائیدادوں  کو شرعی  اعتبار سے تقسیم کر کے   ہر وارث کو اس کا حق دینا ضروری  ہے، بعض ورثاء کے مطالبہ کے باوجود تقسیم میں تاخیر کرنا شرعاً جائز نہیں۔فتاوی ہندیہ میں ہے:"وإذا طلب ‌أحد ‌الشريكين ‌القسمة وأبى الآخر فأمر القاضي قاسمه ليقسم بينهما."(‌‌كتاب القسمة، ج:5، ص:231، ط:الرشیدیة)درر الحكام في شرح مجلة الاحكام میں ہے :"إذا طلب أحد الشريكين القسمة وامتنع الآخر عنها ‌فيقسمه ‌القاضي ‌جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم."(باب في بيان القسمة، المادة 1130، ج:3، ص:128، ط:دار الجيل)فقط واللہ اعلم

عنوان: تقسیم ترکہ سے متعلق سوالات
سوال: ہمارے والد صاحب کا انتقال ہوگیا ہے،والدہ کا انتقال ان سے پہلے ہوچکا تھا،ورثاء میں ہم دو بہنیں اور تین بھائی ہیں،والد صاحب نے اپنی ملکیت میں ایک مکان  چھوڑا ہے،ساتھ ہی تقریباً نو لاکھ کا قرضہ بھی ہے،اس مکان کی دو منزلوں میں دو بھائی رہائش پذیر ہیں،جب کہ دو منزل کرایہ پر ہیں،یہ کرایہ قرضہ کی ادائیگی کی مد میں جاتا ہے،والد صاحب کی زندگی میں خواہش تھی کہ ہم سب بہن بھائیوں کو برابر حصہ ملے،اب وفات کے بعد ورثاء میں اختلاف ہے،دو بھائی چاہتے ہیں کہ بھائیوں کو بہنوں سے دوگنا حصہ ملےجب کہ ایک بھائی اور دو بہنیں والد صاحب کی خواہش کے مطابق تقسیم کرنا چاہتے ہیں،براہ کرم آپ قرآن وحدیث کی روشنی میں راہ نمائی فرمائیں کہ :1۔مکان کی تقسیم کیسے ہوگی؟2۔ہم نے یہ  سنا ہے کہ کوئی  بھی شخص اپنی ملکیت کی تہائی حصے کے لیے وصیت کرسکتا ہے،تو کیا والد صاحب کی یہ خواہش اس زمرے میں آتی ہے؟3۔اگر کوئی بھی وارث آپ کے بتائے گئے شرعی مسئلہ کو تسلیم نہ کرےاور اپنی مرضی کی تقسیم کرنا چاہےتو شرعاً اس کا کیا حکم ہے؟
جواب:
1۔صورتِ مسئولہ میں مرحوم والد کے ترکہ کی تقسیم   کاشرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد،  مرحوم کے ذمہ  جو قرض ہے  اسے ادا کرنے کے بعد، اگر مرحوم نے کوئی جائز وصیت کی ہو تو اسےباقی مال کے ایک تہائی ترکہ میں سے نافذ کرنے کے بعد، باقی کل متروکہ جائیداد منقولہ وغیر منقو لہ  کو 8حصوں میں تقسیم کرکے مرحوم کےہر ایک بیٹے کو دو،دو حصے اور اس کی  ہر ایک بیٹی کو ایک ایک حصہ ملے گا۔صورتِ تقسیم یہ ہے:میت:والد:8بیٹابیٹابیٹابیٹیبیٹی22211یعنی 100 فیصد میں سے مرحوم کے ہر ایک بیٹے کو25 فیصد اور اس کی ہر ایک بیٹی کو12.5فیصد ملے گا۔2۔صورتِ مسئولہ میں والد صاحب کی خواہش وصیت نہیں ہے،نیز میراث کے مال میں وارث کا حق شریعت نے متعین کر رکھا ہے، اگر کسی شخص نے اپنے کسی وارث کے لیے وصیت کی بھی ہو تو وارث کے حق میں  کی جانے والی  وصیت معتبر نہیں ہوتی ،البتہ اگر دیگر ورثاء اس وصیت کے نفاذ پر راضی ہوں تو وصیت پر عمل کیا جاسکتا ہے۔3۔واضح رہے کہ اللہ تعالی نے قرآنِ کریم میں میراث کے احکام اور ورثاءکے حصوں کی تفصیل نہایت وضاحت کےساتھ بیان کی ہے، چنانچہ میراث کو انہی حصوں کےمطابق تقسیم کرنا فرض ہے۔ اگر کوئی وارث اپنے حق سے زیادہ لیتا ہے یا کسی وارث کو محروم کردیا جاتا ہے یا میراث کو دانستہ طور پراللہ  تعالی کے مقرر کردہ حصوں سے ہٹ کرتقسیم کیا جاتا ہے تو یہ کبیرہ گناہ ہے،اور ایسا کرنے والا سخت گناہ کا مرتکب ہونے کے ساتھ ساتھ قرآن کریم اور احادیثِ مبارکہ میں بیان کی گئی وعید وں کا مصداق بھی ہوگا۔ چنانچہ احکامِ میراث بیان کرنے کے بعد اللہ تعالی نے میراث کو اس کے اصولوں کے مطابق تقسیم کرنے والوں کو خوش خبری اور اس کے خلاف تقسیم کرنے والوں کووعید بیان کرتے ہوئے فرمایا:"تِلْكَ حُدُودُ اللَّهِ وَمَنْ يُطِعِ اللَّهَ وَرَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهَارُ خَالِدِينَ فِيهَا وَذَلِكَ الْفَوْزُ الْعَظِيمُ (13)وَمَنْ يَعْصِ اللَّهَ وَرَسُولَهُ وَيَتَعَدَّ حُدُودَهُ يُدْخِلْهُ نَارًا خَالِدًا فِيهَا وَلَهُ عَذَابٌ مُهِينٌ(14)"(النساء)ترجمہ:" یہ سب احکام مذکورہ خداوندی ضابطے ہیں اور جو شخص اللہ اور رسول کی پوری اطاعت کرے گا اللہ تعالیٰ اس کو ایسی بہشتوں میں داخل کر دیں گے جن کے نیچے نہریں جاری ہوں گی اور وہ ہمیشہ ہمیشہ ان میں رہیں گے اور یہ بڑی کامیابی ہے اور جو شخص اللہ اور رسول کا کہنا نہ مانے گا اور بالکل ہی اس کے ضابطوں سے نکل جائے گا اس کو آگ میں داخل کریں گے اس طور سے کہ وہ اس میں ہمیشہ ہمیشہ رہے گا اور اس کو ایسی سزا ہو گی جس میں ذلت بھی ہے  ۔"(از بیان القرآن)دوسری جگہ ارشاد فرماتے ہیں:"وَتَأْكُلُونَ التُّرَاثَ أَكْلًا لَمًّا"(الفجر:19)ترجمہ:" اور(تم) میراث کا مال سمیٹ کر کھا جاتے ہو۔"(از بیان القرآن)ایک اور جگہ ارشاد فرماتے ہیں:" يَا أَيُّهَا الَّذِينَ آمَنُوا لَا تَأْكُلُوا أَمْوَالَكُمْ بَيْنَكُمْ بِالْبَاطِلِ" (النساء: 29)"ترجمہ:اے ایمان والو!آپس میں  ایک دوسرے کے مال نا حق طور پر مت کھاؤ۔"(از بیان القرآن)احادیث مبارکہ میں نبی کریم ﷺ ارشاد فرماتے ہیں:" عن سالم، عن أبيه قال:قال النبي صلى الله عليه وسلم: (‌من ‌أخذ ‌شيئا ‌من ‌الأرض بغير حقه، خسف به يوم القيامة إلى سبع أرضين)."(صحیح بخاری،کتاب بدء الخلق، باب: ما جاء في سبع أرضين، ج:3، ص:1168، رقم:3024، ط:دار ابن كثير دار اليمامة دمشق)ترجمہ: "سالم اپنے والد ( عبداللہ بن عمر) سے روایت کرتے ہیں انہوں نے بیان کیا کہ نبی ﷺ نے فرمایا کہ جس نے کسی زمین پر ناحق قبضہ کر لیا تو اسے قیامت کے دن سات زمینوں تک دھنسایا جائے گا۔"دوسری حدیث میں آتا ہے:"قال رسول الله صلى الله عليه وسلم: «من اقتطع أرضا ظالما، لقي الله وهو عليه غضبان."(صحیح مسلم،کتاب الإیمان ،باب وعید من اقتطع حق مسلم بیمین فاجرۃ بالنار ،ج:1،ص:124،رقم:139،ط:دار احیاء التراث العربی)ترجمہ:"جس نے ظلم کرتے ہوئے زمین روک لی وہ اللہ تعالی سے اس حال میں ملے گا کہ اللہ تعالی اس پر غصہ ہونگے (اور اس سے ناراض ہوں گے )۔"ایک اور حدیث میں آتا ہے: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(مشکاۃ المصابیح،کتاب الفرائض والوصایا، باب الوصایا، ج:2، ص:926، رقم:3078، ط:المكتب الإسلامي بيروت)ترجمہ:"حضرت انس کہتے ہیں کہ رسول کریم ﷺ نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا۔"فتاوی شامی میں ہے:"(ولا لوارثه وقاتله مباشرة) لا تسبيبا كما مر (إلا بإجازة ورثته) لقوله عليه الصلاة والسلام «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث وسنحققه (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا،ج:6،ص:655/656،ط:سعید)فقط واللہ اعلم

Reference: Mishkat al-Masabih 2958 In-book reference : Book 11, Hadith 193: حوالہ

عنوان: مسلمان میت کی میراث میں سے مرتد اور کافر وارثت کو حصہ دینے کا حکم
سوال: میری ایک عزیزہ کا انتقال ہوا ہے، اس کے ورثاء میں شوہر،دو بیٹیاں، دو پوتیاں، ایک سوتیلا بھائی (باپ شریک بھائی)،  ایک سوتیلی بہن،  ایک نواسا، اور دو نواسیاں حیات ہیں ۔مرحومہ کے والدین، ایک بیٹا، ایک سگا بھائی، اور دو سگی بہنیں اس کی زندگی میں انتقال کرگئے ہیں، لیکن سوتیلابھائی جو حیات ہے وہ مرتد ہوچکا ہے، دائرہ اسلام سے خارج ہوا ہے، اور رشتہ کی نزاکت کی وجہ سے اس سے پوچھ بھی نہیں سکتے، لہذا وراثت میں جو اس کا حصہ بنے گا اس کیا کیا جائے؟کیا اس سوتیلے بھائی کاحصہ اس کی بہن کو دے دیا جائے ؟
جواب: واضح رہے کہ وراثت کے حق دار ہونے کے لیے مورِث (جس کی وفات ہوئی ہے) اور وارث کا ہم مذہب ہونا شرعا ضروری ہوتا ہے، پس کافر یا مرتد نسبی رشتہ دار کی وراثت کا شرعا حق دار نہیں ہوتا، لہذا صورتِ مسئولہ میں مرحومہ کا مرتد (باپ شریک)  بھائی اس کے ترکہ سے حصہ لینے کا حق دار نہیں ہوگا۔مسئولہ صورت میں مرحومہ کے  حقوقِ متقدّمہ یعنی اگر ان   پر  قرض ہو،  تو  اسے  ادا کرنے کے بعد ، اگر مرحومہ  نے کوئی جائز وصیت کی ہو، تو اس کو باقی مال کے ایک تہائی ترکہ میں سے نافذ کرنے کے بعد، باقی کل ترکہ منقولہ وغیر منقولہ کے 12حصے کرکے 3 حصے  شوہر کو، 4،4 حصے ہر ایک بیٹی کو، اور 1 حصہ اس کی سوتیلی بہن کو ملےگا۔صورتِ تقسیم یہ ہے: میت (سائل کی عزیزہ مرحومہ): 12شوہر بیٹی بیٹی سوتیلی بہن3441فیصد کے اعتبار سے سو میں سے 25 فیصد شوہر کو، 33.333 فیصد ہر ایک بیٹی کو، اور 8.333 فیصد اس کی سوتیلی بہن کو ملےگا۔  فتاویٰ عالمگیری میں ہے: "واختلاف الدين أيضا يمنع الإرث والمراد به الاختلاف بين الإسلام والكفر."(كتاب الفرائض، الباب الخامس في موانع الإرث، 6/ 454، ط: دار الفكر)وفيه أيضا:"المرتد لا يرث من مسلم ولا من مرتد مثله."(كتاب الفرائض، الباب السادس في ميراث أهل الكفر، ميراث المرتد، 6/ 455، ط: دار الفكر)فقط واللہ اعلم

عنوان: والد صاحب کے انتقال کے بعد ان کے قرض کی ادائیگی کس کے ذمہ ہے؟
سوال: میں اپنے والد صاحب کے ساتھ کاروبار کرتا تھا، کاروبار والد صاحب کا تھامیں صرف تنخواہ دار کی حیثیت سے کام کرتا تھا، والدصاحب کے ذمہ کچھ کاروباری قرضہ تھا، اب والدصاحب کا انتقال ہوا ، میرے بھائی کہہ رہے ہیں ، کہ ہم  اس قرض کے ذمہ  دار نہیں ، تم والد صاحب کے ساتھ تھے، لہذا تم ہی قرضہ ادا کرو ، اب سوال یہ ہے کہ والدصاحب کا کاروباری قرضہ کون ادا کرے گا؟ صرف میں ہی ادا کروں گا؟ یا سب بھائی ادا کریں گے؟
جواب:
صورتِ مسئولہ میں  مرحوم  والد صاحب کا قرضہ ان کے ترکہ میں سے ان کی   تجہیز وتکفین کے اخراجات نکالنے کے بعد تقسیم سے پہلے  ان کے  کل ترکہ سے ادا کیا جائے گا ،  دیگر بھائیوں کا صرف ایک بھائی یعنی سائل کو والد صاحب کے قرضہ کی ادائیگی کا ذمہ دار ٹھہراناشرعا درست نہیں ہے، بلکہ والد صاحب کا قرضہ پہلے تو ان کے ترکے سے ادا کیا جائے گا، اگر ان کے ترکے میں مال نہ ہو،یا تھوڑا مال ہو اس سے مکمل قرضہ ادا نہ ہو سکے تو اولاد کے ذمے والد کا قرض ادا کرنا لازم تو نہیں ،البتہ ادا کریں گے تو یہ والدپر احسان ہوگا۔سب بھائی مل کر اپنے والد صاحب کا قرضہ ادا کریں ،  جس طرح   والد      زندگی میں اپنی اولاد کے  لیے سب کچھ قربان کردیتا ہے ، ان کی خاطر طرح طرح تکالیف اٹھاتاہے ، بچپن سے لے کر بڑے ہونے تک والد کے  اولاد  پر  بے  شمار احسانات  ہیں ، تو اولاد کو بھی چاہئے کہ اپنے محسن کے ساتھ ان کے انتقال کے بعد احسان کرے، ان کا قرضہ ادا کردے ۔حدیث میں ہے:” حضرت ابو سعید خدری رضی اللہ عنہ سے روایت ہے: کہ جناب نبی اکرمﷺ کے پاس ایک جناز ہ لایا گیا ،تا کہ آپ ﷺ اس پر نماز جنازہ پڑھیں، آپ ﷺنے فرمایا :کیا تمہارے اس ساتھی پر کچھ قرض تو نہیں، لوگوں نے بتلایا ،کہ ہاں اس پر قرض ہے، آپﷺ نے دوبارہ فرمایا ،کہ کیا یہ اپنے قرض کی ادائیگی کیلئے قرض کی مقدار مال چھوڑ گیا، انہوں نے عرض کیا نہیں ،آپ ﷺ نے فرمایا، تم اپنے ساتھی پر نماز جنازہ پڑھو ،یعنی میں نہیں پڑھوں گا، حضرت علی رضی اللہ عنہ نے عرض کیا، اس کے قرض کی ادائیگی میرے ذمہ ہے، چنانچہ آپ ﷺنے آگے بڑھ کر اس پر نماز جنازہ ادا فرمائی۔ ایک دوسری روایت کے الفاظ مختلف ہیں، مگر مفہوم روایت کا ایک ہی ہے، اس میں یہ لفظ زائد ہے کہ آپﷺ  نے حضرت علی رضی اللہ عنہ کو فر مایا، کہ اللہ تعالی تجھے دوزخ کی آگ سے اسی طرح چھٹکارا دے، جیسا تم نے اپنے بھائی کی جان کو دوزخ سے چھڑایا ،آپ ﷺ نے فرمایا جو شخص کسی مسلمان بندے کا قرض ادا کرتا ہے، تو اللہ تعالی قیامت کے دن اس کو دوزخ سے چھٹکارہ عنایت فرمائیں گے۔“(ماخوذ ازمظاہر حق جدید)مشکٰوۃ المصابیح میں ہے:[22] وعن أبي سعيد الخدري قال: أتى النبي صلى الله عليه وسلم بجنازة ليصلي عليها فقال: «هل على صاحبكم دين؟» قالوا: نعم قال: «هل ترك له من وفاء؟» قالوا: لا قال: «صلوا على صاحبكم» قال علي بن أبي طالب: علي دينه يا رسول الله فتقدم فصلى عليه. وفي رواية معناه وقال: «فك الله رهانك من النار كما فككت رهان أخيك المسلم ليس من عبد مسلم يقضي عن أخيه دينه إلا فك الله رهانه يوم القيامة» . رواه في شرح السنة."(‌‌ کتاب البیوع، باب الإفلاس والانظار،الفصل الثاني، ج:2، ص:881، ط:المكتب الإسلامي - بيروت)الدرالمختار مع ردالمحتار میں ہے:" (ثم) تقدم (ديونه التي لها مطالب من جهة العباد) ‌ويقدم ‌دين ‌الصحة على دين المرض إن جهل سببه وإلا فسيان كما بسطه السيد.وفي الرد: (قوله ‌ويقدم ‌دين ‌الصحة) هو ما كان ثابتا بالبينة مطلقا أو بالإقرار في حال الصحة ط."(‌‌كتاب الفرائض، ج:10، ص:529، ط:رشیدیه)فقط واللہ أعلم

Reference: Sunan Ibn Majah 2407 In-book reference : Book 15, Hadith 18 English translation : Vol. 3, Book 15, Hadith 2407: حوالہ

عنوان: تقسیم ترکہ بطریق مناسخہ (دو بطن)
سوال: ہمارے والد کا انتقال چار سال قبل ہوا،  ان کے والدین پہلے ہی وفات پا چکے ہیں،والد کے انتقال کے وقت سات بیٹے اور چار بیٹیاں ورثاء میں موجود تھے اور ہماری والدہ والد کی حیات میں ہی انتقال کر گئی تھیں ،پھر ایک بیٹی کا انتقال ہوا، ان کی اولاد کوئی نہیں ہے اور صرف شوہر حیات ہیں ،باقی سات بھائی اور تین بہنیں حیات ہیں اب پوچھنا یہ ہے کہ وراثت کی تقسیم کیسے ہوگی ؟ والد کی وراثت میں ایک مکان ہے، جس کی مالیت تقریبا 84 لاکھ ہے،  ہر ایک کو کتنی رقم ملے گی؟
جواب: صورتِ مسئولہ میں والد مرحوم    کے  ترکہ کو  تقسیم کرنے کا طریقہ یہ ہے کہ سب سے پہلے  مرحوم کے حقوقِ متقدمہ یعنی کفن دفن کے اخراجات  نکالنے  کے بعد ،اگر مرحوم پر کوئی قرضہ ہے اس کو ادا کرنے کے بعد، اگرمرحوم  نے کوئی جائز وصیت کی ہو  اس کو  بقیہ مال کے ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو612حصوں میں تقسیم کرکے70 حصے ہربیٹے کو،35حصے ہر زندہ بیٹی کو اور 17 حصے  مرحوم والد کی مرحوم بیٹی کے شوہر کو ملیں گے۔تقسیم کی صورت یہ ہے:میت: والد، مسئلہ:612/18بیٹابیٹا بیٹابیٹابیٹابیٹابیٹابیٹیبیٹیبیٹیبیٹی2222222111168686868686868343434فوت شدہمیت: بیٹی، مسئلہ:34/2۔۔۔۔۔۔۔۔۔۔۔۔ما فی الید:1شوہربھائیبھائیبھائیبھائیبھائیبھائیبھائیبہنبہنبہن11172222222111فی صد کے حساب سے 11.43 فی صد ہر بیٹے کو، 5.71 فی صد ہر زندہ بیٹی کو اور 2.77 فی صد  مرحوم والد کی مرحوم بیٹی کے شوہر  کو ملے گا۔یعنی تقریبا 960784.31 روپے ہر بیٹے کو ، تقریبا 480392.15 روپے ہر زندہ بیٹی کو اور تقریبا 233333.33 روپےمرحوم والد کی مرحوم بیٹی کے شوہر  کو  ملیں گے۔فقط واللہ أعلم

عنوان: مالکانہ قبضہ واختیار دیے بغیر ہبہ تام نہیں ہوتا/بیوہ، چھ بیٹوں اور تین یبٹیوں میں ترکہ کی تقسیم
سوال: ۱-ہمارے والد صاحب کی اپنی ذاتی دکان تھی، انہوں نے وہ دکان اپنے دو بیٹوں کو دے دی تھی، لیکن ان کے نام نہیں کی تھی اورنہ ہی ان کو مکمل اختیارات دیے تھے۔ اب پوچھنا یہ ہے کہ کیا یہ دکان والد صاحب کے تمام ورثا میں تقسیم ہوگی یا ان دونوں بھائیوں کی ہوگی؟۲- والد صاحب کا 2 اپریل 2017ء میں انتقال ہوا۔ ان کے ورثا میں بیوہ، چھ بیٹے اور تین بیٹیاں ہیں۔ کل سات بیٹے تھے ایک کا انتقال والد کی زندگی میں ہی  ہوگیا تھا، نیز مرحوم کے والدین کا انتقال بھی ان کی زندگی میں ہی ہوگیا تھا۔ سوال یہ ہے کہ جائیداد کی شرعی تقسیم کس طرح ہوگی؟
جواب: ۱- صورتِ مسئولہ میں سائل کے والد نے اگر واقعۃًاپنی زندگی میں مذکورہ دکان اپنے دو بیٹوں کو صرف چلانے کے لیے دی تھی، اور اس پر مالکانہ قبضہ واختیار نہیں دیا تھا، تو یہ دکان ان دونوں بیٹیوں کی ملکیت میں نہیں آئی، لہذا یہ دکان والد کے ترکہ میں شامل ہو کر مند رجہ ذیل تقسیم کے حساب سے ورثاء میں تقسیم ہوگی۔۲- مرحوم کی متروکہ جائیدا کی تقسیم کا شرعی طریقہ  یہ ہے کہ مرحوم کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم پر کوئی قرضہ ہے تو اس کو ادا کرنے کے بعد، اور اگر مرحوم نے کوئی جائز وصیت کی ہے تو اس کو باقی مال  کے ایک تہائی ترکہ میں سے نافذ کرنے کے بعد باقی کل ترکہ منقولہ وغیر منقولہ کو 120 حصوں میں تقسیم کر کےمرحوم کی بیوہ کو 15 حصے ،ہر ایک بیٹے کو 14 حصے اور  ہر ایک بیٹی کو7 حصے ملیں گے۔صورتِ تقسیم یہ ہے:مرحوم (سائل کے والد):120/8بیوہبیٹابیٹابیٹابیٹابیٹابیٹابیٹیبیٹیبیٹی8715141414141414777فیصد کے اعتبار سے بیوہ کو ٪12.5، ہر ایک بیٹے کو ٪11.667 اور ہر ایک بیٹی کو ٪5.83 کو ملیں گے۔مبسوطِ سرخسی میں ہے:"ثم الملك لا يثبت في الهبة بالعقد قبل القبض.....وحجتنا في ذلك ما روي عن النبي صلى الله عليه وسلم: «لا تجوز الهبة إلا مقبوضة» معناه: لا يثبت الحكم، وهو الملك."(كتاب الهبة، ج:12، ص: 48، ط: دار المعرفة)فقط واللہ اعلم

عنوان: ترکہ میں کاروبار اور اس سے حاصل ہونے منافع کا حکم
سوال: ہمارے ہاں یہ ہوتا ہے کہ اگر کوئی شخص فوت ہو جاتا ہے تو وہ اپنا ایک ایسا کاروبار چھوڑ جاتا ہے جو کہ  اس کا ایک بیٹا سنبھال رہا ہوتا ہے اور وہ کاروبار ایسا ہوتا ہے کہ جس کاروبار میں اگر ایک لاکھ روپے کا مال موجود ہو تو اس مال سے ایک ہفتہ کا نفع چار لاکھ روپے ہوتا ہے، جب وراثت تقسیم کی بات آتی ہے تو اگر مرحوم کے ورثاء میں چار بیٹے ہیں اور مرحوم کاروبار میں ایک لاکھ روپے کا مال چھوڑ گئے ہیں تو مقامی علماءکرام سے پوچھ کر کاروبار چلانے والا مرحوم کا بیٹا اپنے بھائیوں کو فی بھائی 25 ہزار کا مال دے کر کہتا ہے کہ تمہارا کاروبار میں حصہ ختم ،کیوں کہ والد بس یہ ہی مال چھوڑ گئے تھے، جب کہ وہ کاروبار چلانے والے بھائی کے پاس جو 25 ہزار کا مال بنتا ہے وہ اس مال سے اگلے ہی ہفتے ایک لاکھ روپے نفع کما لیتا ہے ایسے میں شریعت کا کیا حکم ہے؟
جواب: صورت ِ مسئولہ میں  مرحوم والد  نے ترکہ میں جو کاروبار چھوڑا ہے  اور اس کے بعد میراث تقسیم ہونے سے پہلے  ایک بیٹا اس کاروبار  کو  چلا رہا ہے تو والد مرحوم کے  کاروباراور اس سے حاصل ہونے منافع   تمام ورثاء میں ان کے شرعی حصوں کے بقدر تقسیم ہوں گے  ،ورثاء کو  صرف کاروبار کی مالیت  سے حصہ دینا شرعاً درست نہیں ،بلکہ اس کا روبار سے  جو نفع  ہورہا ہے اس میں بھی دیگر ورثاء اپنے حصہ کے بقدر شریک ہوں گے،باقی جس دن ورثاء کی رضامندی سے کاروبار تقسیم ہوجائے اس سے اگلے ہفتہ کاروبار چلانے والا بھائی  جتنا بھی کمائے وہ اسی کی ملکیت ہوگا ، اس میں شرعاً دیگر بھائیوں کا حصہ نہیں ہوگا  ۔فتاوی شامی میں ہے :"وكذا لو اجتمع إخوة يعملون ‌في ‌تركة ‌أبيهم ونما المال فهو بينهم سوية، ولو اختلفوا في العمل والرأي اهـ."(کتاب الشرکۃ،فصل فی الشرکۃ الفاسدۃ،ج:4،ص:325،سعید)فقط واللہ اعلم

عنوان: ایک بیوہ،چاربیٹوں اورچاربیٹیوں میں میراث کی تقسیم
سوال: والد صاحب کا یک گھر ہے،والد صاحب وفات پاچکے ہیں،ہم سب بہن بھائی اسی گھر میں رہتے ہیں،والد صاحب کی وفات کے وقت گھر پر بجلی کے بل کی مد میں کوئی قرضہ نہیں تھا،ایک بہن کی شادی کے وقت بھی کوئی قرضہ نہیں تھا،یعنی بجلی کا بل ادا کرتے رہے ہیں،دوسری بہن کی شادی کے وقت بجلی کے بل کا قرضہ 10 لاکھ روپے تھا،یعنی یہ بہن بجلی استعمال کرنے میں شریک رہی  ہے،اب اس گھر پر 20 لاکھ روپے بجلی کے بل کا قرضہ ہے،ہم اس گھر کو فروخت کرکےتمام ورثاء کو حصہ دینا چاہتے ہیں،اس گھر کی تقسیم کیسے ہوگی؟ورثاء میں بیوہ،چار بیٹے،اور چار بیٹیاں ہیں۔نیز اس گھر کے فروخت ہونے کے بعد بجلی کا قرضہ پہلے ادا کیا جائے گایا ہر وارث کو حصہ دینے کے بعد ہر ایک سے اس کے حصے کی بجلی کا قرضہ وصول کیا جائےگا؟
جواب: صورتِ مسئولہ میں والد کے ترکہ کی تقسیم   کاشرعی طریقہ یہ ہے کہسب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا کوئی قرض ہو تو  اسے ادا کرنے کے بعد،اور اگر مرحوم نے کوئی جائز وصیت کی ہو تو اسےباقی مال کے ایک تہائی ترکہ میں سے نافذ کرنے کے بعد، باقی کل متروکہ جائیداد منقولہ وغیر منقو لہ  کو96 حصوں میں تقسیم کرکےمرحوم کی بیوہ کو 12 حصے،اس کے ہر ایک بیٹے کو 14 حصے اور ہر ایک بیٹی کو 7 حصے ملیں گے۔صورتِ تقسیم یہ ہے:میت:والد:96/8بیوہبیٹابیٹابیٹابیٹابیٹیبیٹیبیٹیبیٹی1712141414147777یعنی 100 فیصد میں سے مرحوم کی بیوہ کو12.5  فیصد،اس کے ہر ایک بیٹے کو14.583  فیصداور ہر ایک بیٹی کو  7.291فیصد ملے گا۔نیز   جن اشیاء کا تعلق استعمال سے ہے،  ان کا خرچہ اصلاً استعمال کرنے والے کے ذمے  ہوتاہے مثلاً بجلی ، گیس وغیرہ ۔ صورتِ مسئولہ میں چوں کہ پہلی بہن کی شادی کے وقت تک کوئی قرضہ نہیں تھا،بل کی ادائیگی ہوتی رہی تھی،بعد ازاں اس بہن  کی شادی کے بعد سے  قرضہ چڑھا ہے،تو یہ بہن اس قرضہ میں  شامل نہیں ہوگی،بلکہ وہ تمام ورثاء جو اس بہن کے علاوہ مذکورہ مکان میں مقیم تھے ،ان سب کےذمہ اس قرض کا اداکرنا لازم ہوگا،اور ہر وارث سےاس کے شرعی حصہ کے بقدر قرض کی رقم منہا کی جائیگی،اس کے بعد مابقیہ رقم کو تمام ورثاء میں ان کے شرعی حصص کے موافق تقسیم کرلیا جائے۔شرح المجلۃ میں ہے:"تقسم حاصلات الأموال المشتركة في شركة الملك بين أصحابها بنسبة حصصهم."(الکتاب العاشر الشرکات ، المادۃ :1073،ج:3،ص:26 ط: دارالجیل)فتاوی شامی میں ہے:"ان نفقات الأموال المشتركة تعود على الشركاء بنسبة حصصهم في تلك الأموالحيث إن الغرم بالغنم."(کتاب القسمة، مطلب لکل من الشرکاء السکنی في بعض الدار بقدر حصته،ج:6،ص:268،ط: سعید)درر الحكام في شرح مجلة الأحكام میں ہے:"المادة (١٣٠٨) - (إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم)....الخلاصة: إن نفقات الأموال المشتركة تعود على الشركاء بنسبة حصصهم في تلك الأموال حيث إن الغرم بالغنم." (الكتاب العاشر:الشركات،الباب الخامس في بيان النفقات المشتركة،الفصل الأول في بيان تعمير الأموال المشتركة۔۔،ج:3،ص:310،ط:دارالجيل)القواعد والضوابط الفقهية في الضمان المالي میں ہے:"وأما قاعدة (الغرم بالغنم):فإنها وإن جاءت على عكس قاعدة (الخراج بالضمان) - أي الغنم بالغرم - في اللفظ إلا أن المعنى فيهما متفق، وقد ذكر العلماء لهذه القاعدة صيغا كلية ونصوصا فقهية أسوقها كما يلي:١ - «الغرم بالغنم»:نص على هذه الصيغة كل من: أبي سعيد الخادمي وأصحاب مجلة الأحكام العدلية٢ - «من كان الشيء له كانت نفقته عليه»:نص على هذه الصيغة شيخ الإسلام ابن تيمية .٣ - «من ملك الغنم كان عليه الغرم»:نص على هذه الصيغة يوسف بن عبد الهادي .٤ - «النقمة بقدر النعمة»:نص على هذه الصيغة أصحاب مجلة الأحكام العدلية .٥ - «كل مشترك نماؤه للشركاء ونفقته عليهم ونقصه عليهم»."(  المبحث الأول: قاعدة: الخراج بالضمان وقاعدة: الغرم بالغنم،المطلب الأول: في صيغ القاعدة،ص:204/203،ط: دار كنوز إشبيلية للنشر والتوزيع،السعودية)فقط واللہ اعلم

عنوان: ترکہ کی مشترکہ دکان کو باقی شرکاء سے ترکہ کی آمدنی سے خریدنے کا حکم
سوال: میرے والد صاحب کا انتقال ہوا ان کے ترکہ میں ایک دکان  تھی، جو میرے والد صاحب، تایا اور چچا کے درمیان مشترک  تھی یعنی٪33.33 والد صاحب کی، ٪33.33 تایا کی اور ٪33.33 چچا کی تھی، پھر  میں اُس دکان پر بیٹھ کر کماتا رہا  پھر   میں نے تایا اور  چچا کا حصہ خرید کر  دکان کی آمدنی سے اس کی ادائیگی کر دی۔اب پوچھنا یہ ہے کہ میں نے تایا اور چچا کے جو دو حصے یعنی ٪66.66  خریدے ہیں اس کا حق دار صرف میں ہوں یا والد  صاحب کے دیگر ورثاء بھی میرے ساتھ حق دار ہوں گے؟وضاحت : دکان اور کاروبار دونوں چیزیں مشترک تھیں،  اور بیٹے (سائل) نے  والد صاحب کے انتقال کے  بعد نیا کام شروع نہیں کیا بلکہ اسی کام کو آگے بڑھایا ہے۔
جواب: صورتِ مسئولہ میں چوں کہ آپ نے تایا اور چچا کا حصہ  مرحوم والد کے ترکہ کی دکان سے حاصل ہونے والی  آمدنی ہی سے خریدا ہے اس لیے مذکورہ پوری دکان اور  دکان کی آمدنی جو  نقدی کی صورت میں موجود  ہو یا اس  سے کوئی جائیداد  وغیرہ بنائی ہو  تو وہ تمام ورثاء میں ان کے شرعی حصوں کے بقدر تقسیم کی جائے گی۔دررالحکام میں ہے :"تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."(‌الفصل الثاني ، تقسيم حاصلات الأموال المشتركة في شركة الملك، 3 ، ص :26 ، ط :دار الجيل)فقط واللہ اعلم

عنوان: کیا نواسے کو نانا کی میراث میں سے حصہ ملے گا؟
سوال: 1:۔میری والدہ مرحومہ کاناناکی زندگی میں انتقال ہوگیاتھا،اب کیانانا کی وراثت میں میراکوئی شرعی حصہ ہےیانہیں؟2:۔میری والدہ مرحومہ کی جائیدادمیں سے میرےناناکو1/6 حصہ  ملاتھا،اب ناناکابھی انتقال ہوگیاہےاوران کےورثاء میں ماموں اورخالائیں ہیں ۔اب وہ حصہ جومیری والدہ کی طرف سے ناناکوملاتھاکیاوہ میں واپس لےسکتاہوں یانہیں؟
جواب: 1. واضح رہے کہ اگرکسی کاانتقال ہوجائےتواس کی وراثت اس کےورثاء میں تقسیم ہوتی ہے،جس کی ترتیب یہ ہوتی ہے کہ سب سےپہلےان ورثاءکوملتی ہےجن کےحصےقرآن وحدیث میں متعین ہیں، جس کو اصطلاح میں ”ذوی الفروض“کہاجاتاہے، اس کےبعدان ورثاءکوملتی ہےجن کےحصے شرعی طورپرمتعین نہیں ہیں بلکہ ذوی الفروض کو دینے کےبعد جتنی وراثت بچ جائے وہ سب ان کودی جاتی ہے، جس کو اصطلاح میں ”عصبہ“ کہاجاتاہے، اور اگر ذوی الفروض اور عصبہ نہ ہوں تواس کےبعد”ذوی الارحام“ کو مرحوم کی وراثت دی جاتی ہے۔لہذاصورت مسئولہ میں چوں کہ آپ کےماموں اورخالائیں آپ کےناناکےذوی الفروض ہیں،اور آپ ذوی الارحام میں سے ہیں جب کہ شرعی طور پر ذوی الفروض اور عصبہ کے ہوتے ہوئے ذوی الارحام کوکچھ نہیں ملتا، لہذاآپ کوناناکےوراثت میں سے کچھ نہیں ملےگا۔2. اسی طرح آپ کی والدہ مرحومہ کی وراثت میں سے جوحصہ آپ کےناناکوملاتھاتوان کےانتقال کےبعدوہ حصہ اوردیگرتمام جائیداد ان کےورثاءمیں ہی تقسیم ہوگی، اب آپ کے لیے اس حصے کی واپسی کا مطالبہ کرناشرعاًدرست نہیں ہے، ہاں اگرنانا کے شرعی ورثاء  اپنی خوشی اوردلی رضامندی سے آپ کو کچھ دیناچاہیں توشرعاًاس میں کوئی ممانعت نہیں ہے۔فتاوی ہندیہ میں ہے:"الفرائض جمع فريضة من الفرض وهو في اللغة التقدير والقطع والبيان وفي الشرع ما ثبت بدليل مقطوع به.وهم كل من ليس له سهم مقدر ويأخذ ما بقي من سهام ذوي الفروض وإذا انفرد أخذ جميع المال.وذوو الأرحام كل قريب ليس بذي سهم ولا عصبة."(كتاب الفرائض، الباب الأول في تعريف الفرائض، الباب الثالث في العصبات، الباب العاشر في ذوي الأرحام، ج:6، ص:446/ 451/ 458، ط:دارالفكر)فقط والله اعلم

عنوان: وارث کا حصہ کا مطالبہ کرنا
سوال: میرے والد صاحب  کا انتقال ہوگیاہے اور والدہ حیات ہیں، میرے والد صاحب کے  نام ایک مکان ہےجس میں تین بھائی اور امی رہتی ہیں۔ میرے والدنے مرنے سے پہلے کہا تھا کہ میری بیوی کے مرنے  کے بعد ہی   گھر کےحصے کرنا، کیا اس کی کوئی شرعی حیثیت ہے ، کیا ہم اپنا حصہ نہیں مانگ سکتے؟
جواب: صورت مسؤلہ میں  سائل کے والد نے  انتقال سے پہلے جو کہا تھا  کہ اس کی بیوی کے انتقال کے بعد ہی حصہ کرنا اس کی حیثیت زیادہ سے زیادہ وصیت  کی ہے اور ایسی وصیت پر عمل کرنا یا نہ کرنا  ورثاء کے اختیار میں ہے، لہذا اگر سائل  اس پر عمل نہیں کرنا چاہتا  اور حصہ لینا چاہتا ہے  تو مذکورہ جائیداد میں سے اپنے حصہ کا مطالبہ کرسکتا ہے، دیگر شرکاء پر لازم ہے کہ جیسے ہی ممکن ہو ان کا حصہ ادا کردیں اور اگر نقد رقم سے حصہ دے سکتے ہیں تو بہتر ورنہ  اس گھر کو بیچ کر حصہ ادا کریں ۔شرح المجلّۃ لرستم باز  میں ہے:"لأحد الشریكین إن شاء باع حصته إلی شریکه و إن شاء باعها لآخر بدون إذن شریکه… أمّا في صورخلط الأموال واختلاطها التي بینت في الفصل الأول لایسوغ لأحد الشریکین أن یبیع حصته في الأموال المشترکة المخلوطة أو المختلطة بدون إذن شریکه، أما لو باعها بإذن شریکه أو باعها من شریکه جاز کما في الملتقی وغیره، والفرق: أن الشرکة اذا کانت بینهما من الاِبتداء بأن اشتریا حنطة أو ورثاها کانت کل حبة مشترکة بینهما، فبیع کل منهما نصیبه شائعاً جائز من الشریک والأجنبي، بخلاف ما اذا کان بالخلط أو الإختلاط؛  لأن کل حبة مملوکة لأحدهما بجمیع أجزائها لیس للآخر فیها شرکة، فإذا باع نصیبه من غیر إذن الشریک لایقدر علی تسلیمه إلا مخلوطاً بنصیب الشریک فیتوقف علی إذنه، بخلاف بیعه من الشریک للقدرة علی التسلیم. (مجمع الأنهر)  قلت: ومثل الخلط والإختلاط بیع مافیه ضرر علی الشریک أو البائع أو المشتری کبیع الحصة الشائعة من البناء أو الغراس أو الزرع بدون الأرض، وقد استوفینا الکلام علی ذلک في شرح المادة: (۲۱۵) و مثله لو باع أحد الشریکین بیتاً معیناً باع من دار مشترکة أو باع نصیبه من بیت معین منها فالبیع لایجوز. (رد المحتار) وذلک لتضرر الشریک الآخر عند القسمة إذ لوصح البیع في نصیب البائع لتعین نصیبه فیه."(الکتاب العاشر : في أنواع الشرکات ، الباب الأوّل : في شرکة الملک وتقسیمها ، الفصل الثاني : في کیفیة التصرف في الأعیان المشترکة: 1/ 483 ، المادة: 1088، ط: فاروقیه کوئٹه)فقط واللہ اعلم

عنوان: تین بیٹوں اور ایک بیٹی میں ترکہ کی تقسیم
سوال: میری دادی کا انتقال ہوگیا ہے، دادی کو ان کی والدہ کی طرف سے ترکہ میں کچھ حصہ ملا ہے، دادی کے ورثاء میں تین بیٹے اور ایک بیٹی ہے، دادا کا انتقال پہلے ہو چکا تھا، اب میری پھوپھی (دادی کی بیٹی) کو اس ترکہ میں سے کتنا حصہ ملے گا؟
جواب: صورتِ مسئولہ میں مرحومہ کا ترکہ تقسیم کرنے کا شرعی طریقہ یہ ہے کہ کل ترکہ سے مرحومہ کے حقوقِ متقدمہ (کفن دفن کے اخراجات) نکالنے کے بعد، اگر مرحومہ کے ذمہ کوئی قرضہ ہو تو وہ ادا کرنے کے بعد، اگر مرحومہ نے کوئی جائز وصیت کی ہو تو بقیہ ترکہ کےایک تہائی حصے سے نافذ کرنے کے بعد باقی ترکہ (منقولہ وغیر منقولہ) کے کل 7 حصے کرکے 2، 2 حصے ہر ایک بیٹے کو اور ایک حصہ بیٹی (سائل کی پھوپھی) کو ملے گا۔ صورتِ تقسیم یہ ہے:میت:7بیٹابیٹابیٹابیٹی2221یعنی فی صد کے اعتبار سے کل ترکہ میں سے 28.571 فی صد ہر ایک بیٹے کو اور 14.285 فی صد بیٹی (سائل کی پھوپھی) کو ملے گا۔۔۔۔۔۔كذا في كتب الفقه والفرائض.فقط والله أعلم

عنوان: کسی کووراثت سے عاق کرناجائزنہیں ہے
سوال: میرےبیٹےنےمجھ سے کہے بغیرکہیں کاروبارشروع کیا،اب اس اس میں خسارہ ہواتواس نےگھرکےکاغذات اس میں دیدیے،کیوں کہ اس نےلوگوں سے پیسے لیے تھے،واپس نہ کرنےکی وجہ سے اس نےکاغذات ان کودیدیے۔اب میں اسےاپنی وراثت سے عاق کرناچاہتی ہوں ،کیاشرعاًمجھےیہ حق حاصل ہے کہ میں اسے عاق کروں؟
جواب:
صورت مسئولہ میں سائلہ کے بیٹے کا قرض میں گھر کے کاغذات دینا شرعا غلط تھا، اس پر لازم ہے کہ وہ کاغذات واپس لیکر اپنی والدہ کے حوالہ کرے ورنہ وہ گناہ گار ہوگا ، باقی اپنی اولادمیں سے کسی کواپنی جائیداد اوروراثت سے عاق اور محروم  کرناجائزنہیں ،اورنہ ہی شرعاًاس کی کوئی حیثیت ہے،اگرکسی نےاپنی اولادمیں سے کسی کواپنی جائیدادسےعاق بھی کردیاتواس سے وہ اپنی شرعی حصےسے محروم نہیں ہوگا،بلکہ اسے بدستوراس کاشرعی حصہ ملےگا۔مشکاۃ شریف میں ہے:"عن أنس قال: قال رسول الله صلى الله عليه وسلم: من ‌قطع ميراث وارثه قطع الله ميراثه من الجنة يوم القيامة . "ترجمہ”انس رضی اللہ عنہ بیان کرتے ہیں، رسول اللہ صلی ‌اللہ ‌علیہ ‌وآلہ ‌وسلم نے فرمایا: جس شخص نے اپنے وارث کی میراث کاٹی تو روزِ قیامت اللہ تعالیٰ اس کی جنت کی میراث کاٹ دے گا۔ “ (كتاب الفرائض والوصايا، ج:2، :926، ط:المكتب الإسلامي)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: دوبہن ایک بھائی میں ترکہ کی تقسیم
سوال: میری بہن کاانتقال ہوا، ان کےشوہراوروالدین کاانتقال پہلےہوچکاہے،کوئی اولادنہیں، ورثاء میں ایک بھائی اوردوبہن ہیں، بھائی کہہ رہاہےکہ مرحومہ بہن کےکل ترکہ کے50فیصدمجھےملےگا، جب کہ بہنیں کہہ رہی ہیں کہ یہ ہماری بہن کی جائیدادہےنہ کہ ہمارےوالدین کی، ہمارےوالدین کی جائیدادہوتی توبھائی کو50فیصدملتا۔اب بہن کی ترکہ کی تقسیم کیسےہوگی؟
جواب: صورتِ مسئولہ میں  مرحومہ  کےحقوقِ متقدمہ(یعنی کفن دفن کا خرچ نکالنے کے بعد ،اور اگر مرحومہ پر کوئی قرض ہو توکل مال سے اس کو  اداکرنے کے بعد ،اور اگر مرحومہ نے کوئی جائز وصیت کی ہو تو اس کو باقی ترکہ کے ایک تہائی ترکہ میں نافذ کرنے کے بعد )باقی  کل منقولہ وغیرمنقولہ ترکہ کو4حصوں میں تقسیم کرکے2حصےبھائی کواورایک ایک حصہ ہربہن کوملےگا۔صورتِ تقسیم درج ذیل ہے:میت(بہن):مسئلہ:4بھائیبہنبہن211 یعنی 100فیصدمیں سے50فیصدبھائی کواور25-25فیصدہربہن کوملےگا۔بہنوں کایہ کہناکہ چونکہ یہ مرحومہ کی ذاتی جائیدادہےنہ کہ والدین کی اس لیےبھائی کو50فیصدنہیں ملےگا درست نہیں، کیونکہ شرعاًبہن کی   میراث میں بھی بھائی کاحصہ بہن  کےحصےکےمقابلےمیں دگناہے ۔ارشادِربّانی ہے:{لِلذَّكَرِ مِثْلُ حَظِّ الأُنثَيَيْنِ}  (سورۃ النسآء، الآیة:11)”لڑکےکاحصہ دولڑکیوں کےحصہ کےبقدرہے“(معارف القرآن)تفسیرابن کثیرمیں ہے:"فقوله تعالى: {يوصيكم الله في أولادكم للذكر مثل حظ الأنثيين} أي: يأمركم بالعدل فيهم، فإن أهل الجاهلية كانوا يجعلون جميع الميراث للذكور دون الإناث، فأمر الله تعالى بالتسوية بينهم في أصل الميراث، وفاوت بين الصنفين، فجعل للذكر مثل حظ الأنثيين؛ وذلك لاحتياج الرجل إلى مؤنة النفقة والكلفة ومعاناة التجارة والتكسب وتجشم المشقة، فناسب أن يعطى ضعفي ما تأخذه الأنثى."(سورۃالنساء، الآية:11، ج:2، ص:225، ط: دار طيبة للنشر والتوزيع)فتاویٰ ہندیہ میں ہے:"التركة تتعلق بها حقوق أربعة: جهاز الميت ودفنه والدين والوصية والميراث."(كتاب الفرائض،الباب الأول في تعريف الفرائض وفيما يتعلق بالتركة،ج:6،ص:447،ط:دار الفكر)فقط واللہ أعلم

عنوان: ترکہ کی تقسیم / رد کا مسئلہ
سوال: میری خالہ نے دو شادیاں کی تھیں ،پہلے شوہر سے طلاق ہو گئی تھی ،ان سے دو بیٹے تھے، پھر میری خالہ نے دوسری شادی کی ،ان سے تین بیٹیاں ہیں، میری خالہ کے دوسرے شوہر کا  انتقال ہو گیا ہے، ان کے ترکہ میں ایک ذاتی مکان ہے، اس کی شرعی تقسیم کیسے ہو گی ہر ایک کو کتنے حصے ملیں گے ؟  مرحوم کے ورثا  میں ایک بیوہ اور تین بیٹیاں حیات ہیں ،والدین کا انتقال پہلے ہو چکا ہے۔وضاحت: مرحوم کے عصبات  میں سے   کوئی  نہیں۔
جواب: صورتِ مسئولہ میں اگر واقعۃ مرحوم کا بھائی، بھتیجا، چچا، چچا زاد بھائی کوئی بھی نہیں ہے، تو  مرحوم کا  ترکہ تقسیم کرنے کا شرعی طریقہ یہ ہے کہ  کل مال سے مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد اگر مرحوم    پر کسی بھی قسم کا قرضہ ہو تو اس کو ادا کرنے کے بعد اور اگر مرحوم نےکوئی جائز وصیت کی ہو تو اس کو باقی مال کے ایک تہائی ترکہ سے نافذکرنے کے بعد باقی کل ترکہ منقولہ وغیر منقولہ کے    4 حصے کئے جائیں ، جس میں سے تین حصے بیوہ کو ، اور7 حصے  ہر ہر بیٹی کو ملیں گے۔میت: 8  رد24بیوہبیٹیبیٹیبیٹی12223777یعنی فیصد کے حساب سے 12.5فیصد بیوہ کو،29.16فیصد ہر ہر بیٹی کو ملیں گے۔فقط واللہ اعلم

عنوان: ایک بیوہ اور دو بیٹوں میں ترکہ کی تقسیم
سوال: والد صاحب کا انتقال ہوا ہے، ان کے ورثا میں ایک بیوہ اور دو بیٹے ہیں، والدین مرحوم سے پہلے فوت ہو چکے تھے، والد صاحب کی ملکیت میں ایک مکان تھا، اب اس مکان کی تقسیم کیسے ہوگی؟ کس کو کتنا کتنا حصہ ملے گا؟ راہ نمائی فرمائیے!
جواب: صورتِ مسئولہ میں مرحوم کا ترکہ تقسیم کرنے کا شرعی طریقۂ کار  یہ ہے کہ کل ترکہ سے مرحوم کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو وہ ادا کرنے کے بعد، اور اگر مرحوم نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ منقولہ وغیر منقولہ کے کل 16 حصے کرکے 2 حصے بیوہ کو اور 7، 7 حصے ہر ایک بیٹے کو ملیں گے۔صورتِ تقسیم یہ ہے:میت:8/ 16بیوہبیٹابیٹا17277یعنی فی صد کے اعتبار سےکل ترکہ (مکان یا اس کی مالیت) میں سے 12.5 فی صد بیوہ کو اور 43.75 فی صد ہر ایک بیٹے کو ملے گا۔۔۔۔كذا في كتب الفقه والفرائض.فقط واللہ اَعلم

عنوان: جی پی  فنڈ، لیوان کیشمنٹ،  انشورنس، کموٹیشن اماؤنٹ کی مد میں ملنے والی رقم ورثاء میں تقسیم کرنا
سوال: میرے بہنوئی کا دوران ملازمت انتقال ہواہے،ان کو یعنی( میری بہن) کوکو گورنمنٹ کی طرف سے پیسہ ملا ہے،جن میں یہ سب شامل ہیں،جی پی فنڈ،لیوان کیشمنٹ(Leave Encashmen)،کموٹیشن اماؤنٹ(commutation of pension)،  گروپ انشورنس۔میری بہن کی کوئی اولاد نہیں ہے،جب کہ میرے بہنوئی کے پانچ بھائی اور تین بہنیں ہیں ماں باپ نہیں ہیں۔1۔سوال یہ ہے  کہ ترکہ کس طرح تقسیم ہوگا اور ترکہ میں کون کون سے فنڈ شامل ہوں گے۔2۔جی پی  فنڈ میں سود کا پیسہ شامل ہے اس کو کس  طرح سے اور کتنا الگ کریں اور ترکہ تقسیم کرنے سے پہلے اس کو نکال دیں یا نہیں؟
جواب: وا ضح رہے کہ جی پی فنڈ GP Fund کے نام پر ادارہ  ملازمین  کی تنخواہ سے ہر ماہ کچھ نا کچھ فیصد رقم   منہا کرکے انویسٹ کرتا ہےاور ملازمین کو ریٹائرمنٹ کے وقت اضافہ کے ساتھ  یہ رقم لوٹائی  جاتی ہے،  اس کی دو صورتیں ہیں،  ہر ماہ جو کٹوتی ہوتی ہے وہ یا تو اختیاری ہوگی یا تو   جبری۔اختیاری کٹوتی کا حکم:  اس صورت کا حکم یہ ہے  کہ مرحوم نے اپنی تنخواہوں سے جتنی کٹوتی کرائی ہے  اتنی ہی جمع شدہ رقم  اور جتنی رقم ادارے نے  اپنی طرف سےجو رقم  ملائی تھی وہ لے سکتے ہیں،  ان دونوں رقموں کو انویسٹ کرکے جو مزید رقم حاصل ہوئی ہے وہ زائد رقم لینا شرعاًجائز نہیں ہے ؛ کیوں کہ اس صورت میں انہوں  اپنے اختیار سے کٹوتی کروائی تھی، گویا وہ اپنی جمع شدہ رقم کو سودی انویسٹمنٹ میں صرف کرنے پر راضی تھے، لہٰذا یہ اضافہ لینا  تشبہ بالربا کی وجہ سے جائز نہیں  ہے،چناں چہ اس صورت میں اب ورثاء  کے لیے جی پی فنڈ کی  مد میں ملنے والی رقم میں سے اصل رقم اور ادارہ کی طرف سے بطور تبرع  ملنے والی رقم لینا جائز ہے ، ان دونوں  رقموں کے عوض ملنے والا نفع لینا جائز نہیں ہے، لہذا اصل رقم تمام ورثاء کے درمیان میراث کے شرعی قواعد کے مطابق تقسیم ہوگی ۔ جبری کٹوتی کا حکم:اس صورت کا حکم یہ ہے کہ یہ فنڈادارے کی طرف سے ملازمین کے لیے تنخواہ کا حصہ ہوتا ہے اور ملازمین کے لیے یہ لینا شرعاً جائز ہوتا ہے ، اس لیے  کہ ملازم نے اپنی رضامندی سے رقم جمع نہیں کروائی، ادارہ اس سے جس طرح بھی نفع کمائے ملازم اس کا ذمہ دار نہیں ہوتا، اور ملازم کو جب تک یہ رقم مل نہ جائے تب تک وہ اس کا قانوناً وشرعاً مالک نہیں ہوتا  لہٰذا اس کے لیے اضافی رقم لینا جائز ہوگا، چناں اس صورت میں جی پی فنڈ کے مجموعے پر میراث جاری ہوگی، اور اس کو میراث کے ضابطہ کے  مطابق تقسیم کیا جائے گا،جب کہ عام طور پر سرکاری ملازمین کا جی پی فنڈجبری ہی ہوتا ہے ،اس صورت میں پورا فنڈ قابلِ تقسیم ہوتا ہے ۔2۔لیو ان کیشمنٹ (Leave Encashment):لیو ان کیشمنٹ کی رقم دراصل ملازم کی ان تعطیلات کا معاوضہ ہوتی ہے جو تعطیلات(تنخواہ کے ساتھ) ملازم کا حق تھا، مگر اس نے رخصت لینے کی بجائے ان تعطیلات میں بھی کام کیا تو ادارے کی طرف سے ان ایام  کی تنخواہ بھی ملازم کو ریٹائرمنٹ کے بعد دی جاتی ہے،اس فنڈ میں ملنے والی رقم میں میراث جاری ہوگی ۔3۔ کموٹیشن اماؤنٹ(commutation of pension) پنشن کی کمیوٹیشن کا مطلب ہے پنشن کے ایک حصے کے بدلے یکمشت رقم کی ادائیگی جو پنشنر نے رضاکارانہ طور پر عمر کے سلسلے میں مدت کی بنیاد پر دی ہے، یہ خالصتاً ایک اختیاری سہولت ہے جو حکومت کی طرف سے پنشنر کو فراہم کی جاتی ہے،یہ پنشن کا حصہ ہوتا ہے،یہ تنخواہ سے کاٹ کر نہیں دی جاتی۔4۔واضح رہے کہ سرکاری ملازمین کو گروپ انشورنس کے نام سے ملنے والی رقم کے بارے میں یہ تفصیل ہے کہ  مذکورہ فنڈ کی مد میں ملازم  کی تنخواہ سے کٹوتی نہیں ہوتی،  بلکہ حکومت اپنے طور پر ملازمین کا گروپ انشورنس کرواتی ہے ، یا ملازم کو  تنخواہ ملنے سے پہلے گروپ انشورنس کے نام  سے جبری کٹوتی  کرتی ہو ، اور ملازم کا براہِ راست انشورنس کمپنی سے کوئی واسطہ نہ ہو۔1۔ صورتِ مسئولہ میں ترکہ میں  جی پی فنڈ،لیوان کیشمنٹ ،گروپ  انشورنس  سب شامل ہے،یہ سب فنڈ  تمام ورثاء میں ان کے شرعی حصوں کے مطابق تقسیم ہوں گے اور کموٹیشن اماؤنٹ کے نام سے پنشن کا جو حصہ حکومت جس کے نام جاری کریں، وہ صرف اس کا حق  ہے،دیگر ورثاء اس میں میراث کا مطالبہ نہیں کرسکتے۔مرحوم کے ترکہ کی تقسیم کا شرعی طریقہ یہ ہے کہ مرحوم کے کفن دفن کا خرچہ نکالنے کے بعد، اگر مرحوم کے ذمہ کسی کا قرض ہو تو اس کو کل مال سے ادا کرنے کے بعد،اور اگر مرحوم نے کوئی جائز وصیت کی ہو اس کو باقی مال کے ایک تہائی سے نافذکرنے کے بعدباقی منقولہ وغیر منقولہ ترکہ کو  52 حصوں میں تقسیم کرکے مرحوم کی بیوہ کو 13 حصے،مرحوم کے ہر بھائی کو 6 حصے اور مرحوم کی ہر بہن کو3  حصے ملیں گے۔صورتِ تقسیم یہ ہے:میت: 52/4بیوہبیٹابیٹابیٹابیٹابیٹابیٹیبیٹیبیٹی131366666333یعنی فیصد کے اعتبار سے مرحوم کی بیوہ کو 25 فیصد، مرحوم کے ہر بھائی کو 11.53 فیصد اور مرحوم کی ہر بہن کو 5.76 فیصد ملیں گے۔ جی پی فنڈ،لیوان کیشمنٹ ،گروپ  انشورنس   اور اس کے علاوہ مرحوم کی جتنی جائیداد ہو(کموٹیشن اماؤنٹ کے علاوہ)،وہ سب اس حساب سے ان کے ورثاء میں تقسیم کیا جائےگا۔صحیح مسلم میں ہے:"حدثنا محمد بن الصباح، وزهير بن حرب، وعثمان بن أبي شيبة ، قالوا: حدثنا هشيم ، أخبرنا أبو الزبير ، عن جابر قال: لعن رسول الله صلى الله عليه وسلم ‌آكل ‌الربا ومؤكله، وكاتبه وشاهديه، وقال: هم سواء ."(باب لعن آكل الربا ومؤكله، ۳ / ۱۲۱۹ ، ط: داراحیاءالتراث العربی)مختصر تفسير البغوي المسمى بمعالم التنزيل ميں  ہے:"قوله تعالى: {يا أيها الذين آمنوا لا تأكلوا أموالكم بينكم بالباطل} أي بالحرام، يعني: بالربا والقمار والغصب والسرقة."(سورة النساء، 176/1، ط: دارالسلام)بدائع الصانع میں ہے:"لأنه حصل ‌بسبب ‌خبيث فكان سبيله التصدق."(كتاب المزارعة، ج: 6، ص: 176، ط: دار الكتب العلمية)وفيه ايضاً:"لأن الإرث إنما يجري في ‌المتروك من ملك أو حق للمورث على ما قال عليه الصلاة والسلام من ترك مالا أو حقا فهو لورثته ولم يوجد شيء من ذلك فلا يورث ولا يجري فيه التداخل؛ لما ذكرنا، والله سبحانه وتعالى أعلم."(كتاب الحدود، ج: 7، ص: 57، ط: دار الكتب العلمية)درر الحکام فی شرح مجلہ الأحکام العدلیہ میں ہے:"المادة (2 9 0 1) - (كما ‌تكون ‌أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الكتاب العاشر، الباب الأول، الفصل الثالث، 55/3، ط: دارالجیل)موسوعة القواعد الفقهية  میں ہے:"وما ‌حصل ‌بسبب خبيث فالسّبيل ردّه لأنّ سبيل الكسب الخبيث التّصدّق إذا تعذّر الردّ على صاحبه، ويتصدّق بلا نيَّة الثّواب له، وإنّما ينوى به براءة الذّمّة."(‌‌القاعدة الثّالثة والسّبعون، ‌‌ثالثاً، 125/9، ط: مؤسسة الرسالة، بيروت)امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔(4/343، کتاب الفرائض،

عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم

عنوان: اپنے حصے سے کم پر صلح کرنے کے بعد دوبارہ مطالبہ کرنا
سوال: میرے والد کا انتقال ہوا، ان کے ترکہ میں افغانستان میں کچھ زمین تھی، والد کے انتقال کے بعد ان کی زمین کو تقسیم کر رہے تھے، ہماری چار بہنیں ہیں،  ان کا شرعی حصہ چار جرب بنتا ہے، ہم نے دونوں زندہ بہنوں اور دو فوت شدہ بہنوں کے وارثوں سے کہا کہ آپ لوگوں کا حصہ چار جریب بنتا ہے ، آپ لوگ تین جریب لے لو، اس بات پر دونوں بہنوں اور دونوں فوت شدہ بہنوں کے ورثاء نے ایک جریب چھوڑنے پر رضامندی کا اظہار کیا، انھوں نےتین جریب بخوشی لے لیا، اور ایک جریب چھوڑ دیا، اس پر ہمارے پاس گواہ بھی موجود ہیں، اس فیصلے کے دو سال بعد تک  دونوں بہنیں اور فوت شدہ بہنوں کے لواحقین اپنے اپنے حصے کا غلہ اناج بھی لیتے رہے، اب دو سال بعد فوت شدہ بہنوں کے لواحقین سابقہ فیصلے پر ناراضگی کا اظہار کر رہے ہیں، اور چھوڑے ہوئے جریب کا مطالبہ کر رہے ہیں، اور زندہ بہنیں اپنے سابقہ فیصلے پر راضی ہیں، ایسی صورت میں   فوت شدہ بہنوں کے لواحقین کا سابقہ فیصلے سے انکار کرنا،اور آدھے جریب کا مطالبہ کرنا شرعا کیسا ہے؟نیز فوت شدہ بہنوں کے جو لواحقین ہیں، ان میں سے صرف دو افغانستان میں ہیں، اور یہی دو ہم سے مطالبہ کر رہے ہیں، اگر ہم ان کو ان کے حصے کا جریب دے دیتے ہیں، تو ان کے بقیہ ورثاء سے اجازت لینا ضروری ہے یا نہیں؟ اگر ان میں سے بھی کوئی معاف کر دے تو اس کا  کیا حکم ہے؟
جواب: واضح رہےکہ کسی   وارث کا  ترکہ میں سے کوئی چیز لے کر (خواہ وہ معمولی ہی کیوں نہ ہو)  دوسرے ورثاء سے اپنے حصے پر صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے، اسے اصطلاح میں " تخارج" کہتے ہیں،  لہذا ایسی صورت میں اپنے حصے سے دستبردار ہونے والے وارث کو بعد میں  شرعا مزید مطالبے کا حق حاصل نہیں ہوتا۔صورتِ مسئولہ میں سائل کا بیان اگر واقعتا درست ہے کہ ، انھوں نے بہنوں کو ان کے حصے سےایک جریب کم حصہ دیا تھا، اور اس وقت بہنوں نے اور مرحوم بہنوں کے ورثاء نے   خوشی سے بغیر کسی کے دباؤ مذکورہ  حصہ لے کر  ایک جریب سے دستبرداری پر   رضامندی کا اظہار کیا تھا، اور زندہ بہنوں اور فوت شدہ بہنوں کے ورثاء نےاپنے  حصے سے کم پر رضامندی کا اظہار کر کے  وہ اپنے حصے سے دست بردار  ہو گئے تھے جس کے بعد وہ اپنے اپنے حصوں پر کاشت کاری کرتے رہے   تو اب اس معاہدہ کی رو سے بہنوں  کو اور فوت شدہ بہنوں کے ورثاء کو مزید حصہ نہیں ملے گا، تاہم اگر بھائی اپنی خوشی سے دل جوئی کے لیے مزید  کچھ دے دیں  تو یہ احسان کا معاملہ ہوگا۔ اسی طرح جب فوت شدہ بہنوں کے لواحقین نے اپنے حصے سے کم پر رضامندی ظاہر کر دی تھی، تو اب ان کو جریب دینا، ان کے ساتھ تبرع و احسان ہے، جس کے لیے دوسرے ورثاء کی اجازت ضروری نہیں ہے۔ فتاویٰ شامی میں ہے:"(ولو أخرجوا واحدا) من الورثة (فحصته تقسم بين الباقي على السواء إن كان ما أعطوه من مالهم غير الميراث، وإن كان) المعطى (مما ورثوه فعلى قدر ميراثهم) يقسم بينهم."(‌‌كتاب الصلح، فصل في التخارج، ج:5، ص:644، ط: سعيد) فتاویٰ ہندیہ میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا وإن كانت التركة ذهبا فأعطوه فضة أو كانت فضة فأعطوه ذهبا فهو كذلك لأنه بيع الجنس بخلاف الجنس فلا يشترط التساوي ويعتبر التقابض في المجلس."(كتاب الصلح، الباب الخامس عشر في صلح الورثة والوصي في الميراث والوصية، ج:4، ص:268، ط: دار الفكر بيروت)       شریفیہ شرح سراجیہ  میں ہے :"فصل في التخارج و هو تفاعل من الخروج و المراد به ههنا أن يتصالح الورثة على اخراج بعضهم عن الميراث بشيئ معلوم من التركة ، و هو جائز عند التراضي."( باب التصحیح، فصل في التخارج ص:73،ط:قدیمی)فقط والله أعلم

عنوان: دو بھائیوں اور چار بہنوں میں ترکہ کی تقسیم
سوال: میرے چچا کا انتقال ہوا ہے، چچا غیر شادی شدہ تھے، ورثاء میں دو بھائی اور چار بہنیں ہیں، والدین کا انتقال پہلے ہو چکاتھا، مرحوم کے ترکہ میں ایک گھر اور ایک دکان ہے، گھر اور دکان سے کرایہ بھی آتا ہے، اب مذکورہ ورثاء میں یہ ترکہ کیسے تقسیم ہوگا؟
جواب: صورتِ مسئولہ میں مرحوم کا ترکہ تقسیم کرنے کا شرعی طریقۂ کار یہ ہے کہ کل ترکہ سے مرحوم کے حقوقِ متقدمہ(کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو وہ ادا کرنے کے بعد، اگر مرحوم نے کوئی جائز وصیت کی ہو تو بقیہ ترکہ کےایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 8 حصے کرکے 2، 2حصے ہر ایک بھائی کو اور ایک ایک حصہ ہر ایک بہن کو ملے گا۔صورتِ تقسیم یہ ہے:میت:8بھائیبھائیبہنبہنبہنبہن221111یعنی فی صد کے اعتبار سے کل ترکہ (مکان دکان اور ان کے کرایہ) میں سے 25 فی صد ہر ایک بھائی کو اور 12.5 فی صد ہر ایک بہن کو ملےگا۔۔۔۔۔۔كذا في كتب الفقه والفرائض.فقط واللہ اَعلم

عنوان: ایک بیٹا اور دو بیٹیوں کے درمیان تقسیم وراثت
سوال: میری والدہ مرحومہ کا انتقال 30 جنوری 2023ء کو ہوا، ان کے پانچ بچے تھے، تین بیٹیاں اور دو بیٹے ، ان کی حیات ہی میں ان کے ایک بیٹے کاانتقال 27 مئی 2012ء کو اور ایک بیٹی کا انتقال 3 مئی 2020ء کو ہوا، اور شوہر(میرے والد) کا انتقال 31 جنوری 2021ء کو ہوا، وفات کے وقت مرحومہ نے ورثاء میں ایک بیٹا اور دو بیٹیوں کو چھوڑا، ان کے درمیان ترکہ کی تقسیم کس طرح ہوگی، اور جن بچوں کا انتقال مرحومہ کی حیات میں ہوا ، کیا ان کی اولاد کا مرحومہ کے ترکہ میں  شرعاً کوئی حصہ بنتا ہے یا نہیں؟نوٹ: مرحومہ کے والدین کا انتقال مرحومہ کی حیات ہی میں ہوچکا ہے۔
جواب: واضح رہے کہ جو ورثاء مورث کے انتقال کے وقت موجود ہوں، شرعاً مورث کے ترکہ  کےوہی حقدار ہوتے ہیں،اور جن کا انتقال مورث کی زندگی میں ہوچکا ہو، تو وہ یا ان کی اولاد کا اس ترکہ میں شرعاً کوئی حصہ نہیں ہوتا،  لہذاصورتِ مسئولہ میں  جن بچوں (ایک بیٹا اور ایک بیٹی) کا انتقال سائل کی والدہ کی زندگی میں ہوچکاہے، ان کی  یا ان کی اولاد کا شرعاً سائل کی والدہ کے ترکہ میں شرعاً کوئی حصہ نہیں ، البتہ اگر ورثاء اپنی طرف سے ان کو کچھ دینا چاہیں تو یہ ان کی طرف سے تبرع اور احسان ہوگا، سائل کی والدہ مرحومہ کے ترکہ کی شرعی تقسیم کا طریقہ یہ ہے کہ مرحومہ کے حقوق متقدمہ یعنی تجہیز و تکفین کا خرچہ نکالنے کے بعد، اگر مرحومہ  کے ذمہ کوئی قرض ہو، تو اس کو کل مال میں ادا کرنے کے بعد ، اگر مرحومہ نے کوئی جائز وصیت کی ہو، تو اس کو کل مال کے ایک تہائی میں نافذ کرنے کے بعد، باقی منقولہ و غیر منقولہ جائیداد کو چار حصوں میں تقسیم کرکے دو حصےمرحومہ کے زندہ بیٹے کو اورایک ،ایک  حصہ مرحومہ  کی ہر ایک زندہ بیٹی کوملےگا۔صورتِ تقسیم یہ ہے:سائل کی والدہ مرحومہ:4بیٹابیٹیبیٹی211فیصد کے اعتبار سے 50  فیصد مرحومہ کے زندہ بیٹے کو اور 25 فیصد مرحومہ کی ہر ایک زندہ بیٹی کو ملے گا۔فتاوی شامی میں ہے:"وشروطه: ثلاثة: موت مورث حقيقةً، أو حكمًا كمفقود، أو تقديرًا كجنين فيه غرة و وجود وارثه عند موته حيًّا حقيقةً أو تقديرًا كالحمل والعلم بجهة إرثه، وأسبابه وموانعه سيأتي."(كتاب الفرائض، شرائط الميراث، ج:6، ص:758، ط:ايج ايم سعيد)فقط واللہ اعلم

عنوان: ترکہ کی تقسیم اور فدیہ
سوال: 1.میرے والد صاحب کا انتقال ہوا، ان کے ورثاء میں بیوہ ،ایک بیٹا ، اور ایک بیٹی ہیں،والد صاحب کی جائیداد کی تقسیم کیسے ہوگی؟2.والد صاحب کا ابھی حال ہی میں انتقال ہوا ہے، ان کی کچھ نمازیں اور روزے رہ گئے ہیں،اس کا فدیہ وغیرہ کیا ہے؟ اور کیسے ادا کریں؟ واضح رہے کہ والد صاحب نے انتقال سے پہلے نمازوں کے فدیہ وغیرہ کے بارے میں کوئی وصیت وغیرہ نہیں کی،لیکن ہم ادا کرنا چاہتے ہیں۔
جواب: 1.صورتِ مسئولہ میں   مرحوم   کے ترکہ کی تقسیم  کاشرعی  طریقہ  یہ  ہے کہ مرحوم کے  حقوق  متقدمہ  یعنی تجہیز و تکفین کا  خرچہ نکالنے کے بعد،  اگر مرحوم کے ذمہ  کوئی قرض ہو تو  اسے ادا کرنے کے بعد ،اگر مرحوم نے کوئی جائز وصیت کی ہو تو باقی مال کے ایک تہائی حصہ میں سے نافذکرنے کے بعد باقی کل ترکہ منقولہ وغیر منقولہ کو 24 حصوں میں تقسیم کر کے تین حصےبیوہ کو،14 حصے بیٹے کو  اور سات حصے بیٹی کو ملیں گے ۔صورتِ تقسیم یہ ہے:مرحوم: 24/8بیوہبیٹابیٹی173147فيصد كے حساب سے 100 فيصد مىں سے  بیوہ کو 12.5 فیصد ،بیٹے کو 58.33 فیصد،اور بیٹی کو 29.17فیصد ملیں گے۔2.  اگر مرحوم نے فدیہ کی وصیت نہیں کی تو شرعاً ورثاء پران کی نماز اور روزہ کا  فدیہ ادا کرنا لازم نہیں، البتہ اگر ورثاء  از خود باہمی رضامندی سے یاکوئی ایک وارث اپنی جانب سے ان کی نماز،روزوں کا فدیہ  ادا کردےتو امید ہے کہ مرحوم آخرت کی باز پرس سے بچ جائیں گے۔ایک روزے  کا فدیہ ایک صدقہ فطر کے برابر ہے، اور ایک نماز کا فدیہ  بھی ایک صدقہ فطر کے برابر ہے،  اور روزانہ وتر کے ساتھ چھ نمازیں ہیں تو ایک دن کی نمازوں کے فدیے بھی چھ ہوئے، اور ایک صدقہ فطر تقریباً پونے دو کلو گندم یا اس کی موجودہ قیمت ہے۔فدیہ اس شخص کودیاجاسکتا ہے جس کو زکوۃ دیناجائز ہے،  یعنی مسلمان فقیر جو سید اور ہاشمی نہ ہو اور صاحبِ نصاب بھی نہ ہو ،صاحبِ نصاب نہ ہو سے مراد وہ شخص ہے جس کے پاس اس کی ضرورت و استعمال سے زائد کسی بھی قسم کا اتنا مال یا سامان موجود نہ ہو جس کی قیمت ساڑھے باون تولہ چاندی کی مالیت تک پہنچتی ہو۔فتاوی شامی میں ہے :"(ولو مات وعليه صلوات فائتة وأوصى بالكفارة يعطى لكل صلاة نصف صاع من بر) كالفطرة (وكذا حكم الوتر) والصوم، وإنما يعطي (من ثلث ماله).(قوله: يعطى) بالبناء للمجهول: أي يعطي عنه وليه: أي من له ولاية التصرف في ماله بوصاية أو وراثة فيلزمه ذلك من الثلث إن أوصى، وإلا فلا يلزم الولي ذلك لأنها عبادة فلا بد فيها من الاختيار، فإذا لم يوص فات الشرط فيسقط في حق أحكام الدنيا للتعذر، بخلاف حق العباد فإن الواجب فيه وصوله إلى مستحقه لا غير، ولهذا لو ظفر به الغريم يأخذه بلا قضاء ولا رضا، ويبرأ من عليه الحق بذلك إمداد.ثم اعلم أنه إذا أوصى بفدية الصوم يحكم بالجواز قطعا لأنه منصوص عليه. وأما إذا لم يوص فتطوع بها الوارث فقد قال محمد في الزيادات إنه يجزيه إن شاء الله تعالى، فعلق الإجزاء بالمشيئة لعدم النص، وكذا علقه بالمشيئة فيما إذا أوصى بفدية الصلاة لأنهم ألحقوها بالصوم احتياطا لاحتمال كون النص فيه معلولا بالعجز فتشمل العلة الصلاة وإن لم يكن معلولا تكون الفدية برا مبتدأ يصلح ماحيا للسيئات فكان فيها شبهة كما إذا لم يوص بفدية الصوم فلذا جزم محمد بالأول ولم يجزم بالأخيرين، فعلم أنه إذا لم يوص بفدية الصلاة فالشبهة أقوى.واعلم أيضا أن المذكور فيما رأيته من كتب علمائنا فروعا وأصولا إذا لم يوص بفدية الصوم يجوز أن يتبرع عنه وليه. والمتبادر من التقييد بالولي أنه لا يصح من مال الأجنبي. ونظيره ما قالوه فيما إذا أوصى بحجة الفرض فتبرع الوارث بالحج لا يجوز، وإن لم يوص فتبرع الوارث إما بالحج بنفسه أو بالإحجاج عنه رجلا يجزيه. وظاهره أنه لو تبرع غير الوارث لايجزيه، نعم وقع في شرح نور الإيضاح للشرنبلالي التعبير بالوصي أو الأجنبي فتأمل، وتمام ذلك في آخر رسالتنا المسماة شفاء العليل في بطلان الوصية بالختمات والتهاليل."(كتاب الصلاة،باب قضاء الفوائت، 72/2، ط: ايچ ايم سعيد ) فتاوی شامی میں ہے: "(وإن) لم يوص  و (تبرع وليه به جاز) إن شاء الله ويكون الثواب للولي اختيار.(قوله إن شاء الله) قبل المشيئة لا ترجع للجواز بل للقبول كسائر العبادات وليس كذلك، فقد جزم محمد - رحمه الله - في فدية الشيخ الكبير وعلق بالمشيئة فيمن ألحق به كمن أفطر بعذر أو غيره حتى صار فانيا، وكذا من مات وعليه قضاء رمضان وقد أفطر بعذر إلا أنه فرط في القضاء وإنما علق لأن النص لم يرد بهذا كما قاله الأتقاني، وكذا علق في فدية الصلاة لذلك، قال في الفتح والصلاة كالصوم باستحسان المشايخ."(كتاب الصوم، فصل: في العوارض المبيحة لعدم الصوم،425/2   ط: ايچ ايم سعيد )فتاوی شامی میں ہے: "(العبادة المالية) كزكاة وكفارة (تقبل النيابة) عن المكلف (مطلقاً) عند القدرة والعجز ولو النائب ذمياً؛ لأن العبرة لنية الموكل ولو عند دفع الوكيل (والبدنية) كصلاة وصوم (لا) تقبلها (مطلقاً، والمركبة منهما) كحج الفرض (تقبل النيابة عند العجز فقط)".( كتاب الحج، باب الحج عن الغير، 597/2   ط: ايچ ايم سعيد )فقط واللہ اعلم

عنوان: ترکہ کی تقسیم/ تخارج
سوال: ہمارے والد صاحب کے ترکہ میں ایک مکا ن ہے، اسے ہم نے بیچ کر تقسیم کرنے کے بجائے گھر کی قیمت کا اندازہ لگایا، اس گھر میں ایک بھائی اور3بہنیں رہتی ہیں اور والد صاحب کا انتقال 1991 میں ہوا، ان کے ورثاء میں بیوہ، ایک بیٹا اور 10 بیٹیاں ہیں، پھر ایک بیٹی کا انتقال 2013 میں ہوا، اس کے ورثاء میں شوہر، والدہ، 9 بہنیں اور ایک بھائی ہے، پھر 2020 میں والدہ کا انتقال ہوا، ان کے ورثاء میں ایک بیٹا اور 9 بیٹیاں ہیں، پھر 2024 میں ایک بیٹی کا انتقال ہوا، ان کے ورثاء میں شوہر، ایک بھائی اور 8 بہنیں ہیں۔ہم چاہتے ہیں کہ گھر بھائی کی ملکیت میں چلا جائے، تو ہم تمام بہنوں نے اپنا حصہ معاف کردیا (جو کہ گھر میں ہمارا حصہ بن رہا تھا)آیا  اس طرح کرنا درست ہے؟بھائی نے تمام بہنوں کو پچاس ہزار روپے دیے میراث کے حصہ کی مد میں اور کہا کہ باقی معاف اور اس پر بھی  ہم سب راضی ہیں، اگرچہ ہم نے پہلے ہی بھائی کو معاف کردیا ہے، اس طرح کرنا درست ہے؟اگر نہیں تو اس ترکہ کے گھر کی ملکیت بھائی کی کیسے ہوگی؟جامعہ کے دار الإفتاء میں میں نے معلوم کیا تھا  تو مفتی صاحب نے کہا کہ میراث اس طرح معاف نہیں ہوتی، ادھار معاف ہوجاتا ہے، تو بہنیں اپنا حصہ بھائی کو ادھار کردیں اور بھائی کچھ رقم ادا کردے،  پھر معاف کرنا درست ہوگا، اس کی وضاحت فرمادیں۔میری ایک بہن کا 2024 میں انتقال ہوچکا ہے، انہوں نے بھی اسی طرح زبانی معاف کیا تھا، کیوں کہ ترکہ کا مال کسی کے ہاتھ میں نہیں دیا تھا تو ان کے حق میں شرعی کیا حکم دائر ہوگا؟ میری اس بہن سے ان کی چاہت پوچھی گئی تھی تو انہوں نے کہا تھا کہ میں اپنا حصہ جو میراث میں ملے گامسجد میں دینا چاہتی ہوں، ان کی یہ بات وصیت میں شمار ہوگی؟ اور اگر معاف کرنا شرعا درست نہیں تھا تو مسئلہ کا حل بتائیں اور اگر اس مرحوم بہن کے حصہ میں بھی کچھ آئے گا تو اس کا کیا کرنا ہوگا؟
جواب: واضح رہے کہ میراث  کی تقسیم سے پہلے کسی وارث کا اپنا حصہ معاف کرنے سے اس کا حصہ معاف نہیں ہوتا، کیوں کہ  شریعتِ مطہرہ نے ورثاء کے  حصے  مقرر کیے ہیں اورمال  وراثت میں   ہر وارث کا حق ہے ،لیکن اگر کوئی  وارث اپنے شرعی مقررہ حصےکو جانتے ہوئے اس  کےعوض کچھ مال  پر صلح کرنا چاہے،جب کہ بقیہ تمام ورثاء اس پر راضی ہوں تو ایسا کرنا شریعت کی  رو سے  بالکل جائز ہے ۔لہٰذا صورت مسئولہ میں جب  بیٹیوں   نے جو اپنا اپنا حصہ معاف کیاتھا تو اس سے کسی کا حصہ معاف نہیں ہوااور بعد میں جب انہوں  نے اپنی دلی رضامندی سے اپنے والد کے ترکہ   سے  اپنے شرعی مقررہ حصہ کے بجائے کچھ رقم لے کر باقی سے دست دستبردار ہوگئیں تو ایسا کرنا جائز ہے، البتہ والد کے علاوہ دیگر مرحومین(والدہ اور دو بیٹیوں) کے ترکہ میں سے ان کو حصہ ملے گا۔نیز جو مرحومہ بیٹی اپنے حصے سے دست بردار نہیں ہوئیں تھیں، وہ میراث کی حق دار تھیں اور ان کا حصہ ان کے ورثاء میں  تقسیم ہوگا۔صورتِ مسئولہ میں والد مرحوم کے  مکان کوترکہ میں تقسیم کرنے کا طریقہ یہ ہے کہ سب سے پہلے  مرحوم کے حقوقِ متقدمہ یعنی کفن دفن کے اخراجات  نکالنے  کے بعد ،اگر مرحومہ پر کوئی قرضہ ہے اس کو ادا کرنے کے بعد، اگرمرحومہ  نے کوئی جائز وصیت کی ہو  اس کو  بقیہ مال کے ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو 43560حصوں میں تقسیم کرکے22386حصے  بیٹے کو،1953حصے ہر زندہ بیٹی کو،  پہلی مرحومہ بیٹی کے شوہر کو 4620 حصے اور دوسری مرحومہ بیٹی کے شوہر کو930 حصے ملیں گے۔تقسیم کی صورت یہ ہے:میت: والد، مسئلہ:96/8/تخارج 43560/2178/33بیوہبیٹابیٹیبیٹیبیٹیبیٹیبیٹیبیٹیبیٹیبیٹیبیٹیبیٹی1712147777777777792924تخارجفوت شدہفوت شدہ18480۔۔میت:بیٹی، مسئلہ:66/6۔۔۔۔۔۔۔۔۔ما فی الید:7شوہروالدہبھائیبہنبہنبہنبہنبہنبہنبہنبہنبہن3123311422222222223177281414141414141414144620فوت شدہ560280280280280280280280280فوت شدہوالدہ:میت، مسئلہ:11(1)۔۔۔۔۔۔۔۔۔۔۔۔۔۔۔ما فی الید:869(79)بیٹابیٹیبیٹیبیٹیبیٹیبیٹیبیٹیبیٹیبیٹیبیٹی2111111111158797979797979797979316015801580158015801580158015801580فوت شدہمیت: بیٹی، مسئلہ:20/2۔۔۔۔۔۔۔۔۔۔ما فی الید:93شوہربھائیبہنبہنبہنبہنبہنبہنبہنبہن11102111111119301869393939393939393فی صد کے حساب سے 51.39 فی صد بیٹے کو، 4.48 فی صد ہر زندہ بیٹی کو، 10.60 فی صدپہلی مرحومہ بیٹی کے شوہر کو اور2.13 فی صد دوسری مرحومہ بیٹی  کے شوہر کو ملے گا۔نیز یہ الفاظ" میں اپنا حصہ جو میراث میں ملے گامسجد میں دینا چاہتی ہوں" وصیت کے  الفاظ نہیں ہیں، لہٰذا یہ وصیت شمار نہیں ہوگی۔باقی جامعہ سے جو آپ نے معلوم کیا اس کی وضاحت یہ ہے کہ سب سے پہلے بھائی ہر بہن کا شرعی حصہ اسے دے دیں، پھر ہر بہن اپنے بھائی کو بطورِقرض کے دے، پھر اگر بہنیں اپنا قرض معاف کرنا چاہیں تو معاف کردیں، کیوں کہ قرض معاف کرنے سے معاف ہوجاتا ہے۔تکملہ حاشیہ ابن عابدین میں ہے:"الارث ‌جبري ‌لا ‌يسقط بالاسقاط".(كتاب الدعوى، باب التحالف، ج:8، ص:116، ط: سعيد)فتاوی شامی میں ہے:"(هي ‌تمليك مضاف إلى ما ‌بعد ‌الموت) عينا كان أو دينا".(كتاب الوصايا، ج:6، ص:648، ط: سعيد)فقط والله أعلم

عنوان: تین بیٹے اور دوبیٹیوں کے درمیان میراث کی تقسیم
سوال: ہمارے والدصاحب کا  ایک گھر ہے،والد صاحب کا انتقال ہوا ہے،  والدصاحب کے ورثاء میں تین بیٹے اور دو بیٹیاں ہیں،والدہ کا والد صاحب سےپہلے انتقال ہوا ہے،  مرحوم والدصاحب کے والدین  کا بھی پہلے انتقال ہوا ہے، اس گھر کی تقسیم کس طرح ہوگی؟ گھر کی قیمت چار کروڑ روپے ہے رقم  کس طرح تقسیم  ہوگی؟ راہ نمائی فرمائیں۔
جواب: سائل کے والدمرحوم کے ورثاء میں اگر تین بیٹے اور دو بیٹیاں ہیں اور مرحوم کے والدین پہلے انتقال کرگئے ہیں ،تو اس صورت میں مرحوم کی میراث تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیزو تکفین کے اخراجات ادا کرنے کے بعد، اگر مرحوم کے ذمہ کوئی قرض ہو تو کل مال سے ادا کرنے کے  بعد،اگر مرحوم نے  کوئی جائز وصیت کی ہو تو قرض کی اد ائیگی کے بعدباقی  مال کے تہائی  حصہ میں سے  اسے  نا فذ کرنے کے بعد،  باقی تمام ترکہ    منقولہ و غیر  منقولہ کو 8 حصوں میں تقسیم کر کے2حصے مرحوم کے ہر ایک بیٹے کو  اور ایک حصہ ہر ایک بیٹی کو ملے گا۔ تقسیم  کی صورت یہ ہے:میت:( والد)،مسئلہ :8بیٹا بیٹا بیٹابیٹی بیٹی 22211 یعنی سو روپےمیں سے 25 روپے مرحوم کے ہر ایک بیٹے کو ،12.5  روپےمرحوم کی ہر ایک بیٹی کو ملیں گے ۔چار کروڑ روپے کی شرعی تقسیم اس طرح ہےکہ ایک کروڑ روپے ہر ایک بیٹے کو، پچاس لاکھ روپے ہر ایک بیٹی کو ملیں گے ۔ فقط واللہ اعلم

عنوان: مرحوم کا قرض ترکہ سے مکمل ادا نہ ہو توکیا کیاجائے؟
سوال: ہم چار بھائی اور ایک بہن ہیں ،میرے والد نے اپنی زندگی میں ہی تمام بھائی ،بہنوں کو میراث میں سے حصہ دے دیا تھا ،والدہ کو بھی(بیوی) حصہ دے دیا تھا ،میرے والد صاحب نے ایک زمین اپنے لئے رکھی اور یہ کہا کہ میرے مرنے کے بعد میرے کفن دفن وغیرہ کا انتظام اسی سے کرنا ،باقی جورقم بچے گی وہ تمام ورثاء میں تقسیم کردینا ،پھر میرے والد کا انتقال ہوگیا،انہوں نے انتقال سے پہلے ایک بیٹے کو اس زمین کی ذمہ داری دی تھی کہ تم اس زمین کی دیکھ بھال کرتے رہو،اور میرے مرنے کے بعد اس کو تقسیم کردینا(تمام ذمہ داری اس بھائی کو سونپ دی تھی)،میرے والد کے انتقال کے بعد کسی کا ان  پر قرض  نکل آیا تو ہم تمام ورثاء نے اس بھائی سے کہا کہ اس زمین کو بیچ کر قرضہ اداکرو،مگر وہ ٹال مٹول کرتارہا،پھر ہمارے علاقے میں 2022ء میں سیلاب آیا،وہ زمین بھی سیلاب سے متاثر ہوگئی، اب اس جگہ کی کوئی خاص قیمت نہیں رہی ،اب میرا بھائی ہمیں کہتاہے کہ اس قرضہ کو تمام ورثاء  اداکریں گے ،حالانکہ ہم لوگوں نے اس کو کئی بار کہا تھا کہ اس زمین کو بیچ دو، مگر وہ ٹال مٹو ل کرتارہا،والد نے زمین میں تصرف کرنے کی ولایت بھائی کو دی تھی ، اس وجہ سے ہم اس میں تصرف نہیں کرسکتے ،اب سوال یہ ہے کہ قرض کی رقم تمام ورثاء پر لازم ہوگی یا صرف اس بھائی پر لازم ہوگی؟
جواب: صورتِ مسئولہ میں زمین کی قیمت سائل کے بھائی نے نہیں گرائی ، بلکہ آسمانی آفت سے اس کی قیمت گری ہے تو سائل کا بھائی  اس  کاضامن نہیں ،لہذا زمین کی موجودہ قیمت سے اگر قرضہ مکمل ادا ہوجائے تو بہتر اور اگر اس کے بعد بھی کچھ قرضہ  رہ جائے تو قرض دار کو چاہئے کہ مرحوم  کو معاف کردے اور یہ عمل بہت ہی قابل اجر وثواب ہوگا یا آخرت پر موقوف رکھے (مرحوم سے قیامت میں اپنا قرضہ وصول کرے) ،قرضدار زبردستی  ورثاء سے مطالبہ نہیں کرسکتا،ہاں اگر  تمام ورثاءیا بعض    باہمی رضامندی سے  اپنی طرف سے بقیہ قرض  اداکردیں  تو مرحوم  والدکے ذمہ سے قرضہ ختم  ہوجائے گا۔الفتاوی الھندیۃ میں ہے:"ثم بالدين وأنه لا يخلو إما أن يكون الكل ديون الصحة أو ديون المرض، أو كان البعض دين الصحة والبعض دين المرض، فإن كان الكل ديون الصحة أو ديون المرض فالكل سواء لا يقدم البعض على البعض، وإن كان البعض دين الصحة والبعض دين المرض يقدم دين الصحة إذا كان دين المرض ثبت بإقرار المريض، وأما ما ثبت بالبينة أو بالمعاينة فهو ودين الصحة سواء، كذا في المحيط."(کتاب الفرائض، الباب الثانی، 6/ 447، ط: دار الفکر)الفقه الإسلامی وأدلته میں ہے:"قضاء ديونه: ثم بعد التجهيز تقضى ديون الميت من جميع ماله الباقي بعد التجهيز، والسبب في تأخيره عن الكفن وتوابعه أنه لباسه بعد وفاته كلباسه في حياته؛ إذ لا يباع ماعلى المديون من ثيابه مع قدرته على الكسب، ويقدم على الوصية."(الباب السادس، الفصل السادس، الحقوق المتعلقة بالتركة فهي قسمان، الثانی، قضاءدیونه، 10/ 7727، ط:دار الفکر)الھدایه شرح بدایة المبتدی میں ہے:"قال: "الوديعة أمانة في يد المودع إذا هلكت لم يضمنها" لقوله عليه الصلاة والسلام: "ليس على المستعير غير المغل ضمان ولا على المستودع غير المغل ضمان" ولأن بالناس حاجة إلى الاستيداع، فلو ضمناه يمتنع الناس عن قبول الودائع فتتعطل مصالحهم."(کتاب الودیعة، تعریفھا وحالتھا، 3/ 213، ط: دار إحیاء التراث العربی )شرح المجلة میں ہے: "(المال الذي قبضه الوكيل بالبيع والشراء وإيفاء الدين واستيفائه وقبض العين من جهة الوكالة في حكم الوديعة في يده فإذا تلف بلا تعد ولا تقصير لا يلزم الضمان. والمال الذي في يد الرسول من جهة الرسالة أيضا في حكم الوديعة) . ضابط: الوكيل أمين على المال الذي في يده كالمستودع."(كتاب الوكالة، الباب الثالث في بيان احكام الوكالة، المادة 1463، 3/ 561، ط:دار الجيل)فقط واللہ اعلم

عنوان: میراث: ایک بیوہ، ایک بیٹی اور تین بھائیوں کے درمیان ترکہ کی تقسیم
سوال: میرے والد کے انتقال کے بعد میری والدہ نے میرے والد کے چھوٹے بھائی یعنی میرے چچا سے شادی کرلی اور میرے چچاؤں نے میرے والد کا ترکہ (میراث) آپس میں تقسیم کرلیا ، سوال یہ ہے کہ میرے والد کی میراث میں میرا حصہ بنتا ہے یا نہیں؟ اگر بنتا ہے تو کتنا حصہ بنتا ہے؟ والد کے انتقال کے وقت ان کے ورثا میں ان کی ایک بیوہ، ایک بیٹی (یعنی میں) اور مرحوم کے تین بھائی موجود تھے۔ والدین کا انتقال زندگی ہی میں ہوچکا تھا۔
جواب: صورتِ مسئولہ میں آپ کا اپنے مرحوم والد کی میراث میں آدھا حصہ بنتا ہے، لہٰذا آپ کے چچاؤں کا آپ کو آپ کے والد کی میراث میں سے حصہ نہ دینا اور مرحوم کا سارا ترکہ آپس میں تقسیم کرلینا شرعاً غلط ہے، ہر وارث کو اس کا شرعی حق دینا لازم ہے، اگر دنیا میں نہ دیا تو آخرت میں اس کا عذاب بھگتنا پڑے گا۔مرحوم کے ترکے کی تقسیم کا طریقہ یہ ہے کہ  کہ سب سے پہلے مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اور اگر مرحوم نے کوئی جائز وصیت کی ہو تو اسے  باقی مال کے ایک تہائی حصے میں سے نافذ کرنے کے بعد، باقی کل متروکہ  جائیداد منقولہ و غیر منقولہ کو 8 حصوں میں تقسیم کر کے اس میں سے 1 حصہ مرحوم کی بیوہ کو، 4 حصے مرحوم کی اکلوتی بیٹی (یعنی آپ کو) اور ایک، ایک حصہ مرحوم کے تین بھائیوں میں سے ہر ایک بھائی کو  ملے گا۔صورتِ تقسیم یہ ہے:میت:8بیوہبیٹیبھائیبھائیبھائی14111فیصد کے اعتبار سے 12.5 فیصد مرحوم کی بیوہ کو، 50 فیصد مرحوم کی اکلوتی بیٹی (یعنی آپ کو) اور 12.5 فیصد مرحوم کے تین بھائیوں میں سے ہر ایک بھائی کو ملے گا۔فتاویٰ ہندیہ میں ہے:"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار."(كتاب الفرائض،الباب الثاني في ذوي الفروض،ج:6/ 450، ط: رشيدية)فتاویٰ ہندیہ میں ہے: "وأما النساء فالأولى البنت ولها النصف إذا انفردت وللبنتين فصاعدا الثلثان."(كتاب الفرائض،الباب الثاني في ذوي الفروض،ج: 6/ 448، ط: رشيدية)فتاویٰ ہندیہ میں ہے:"وهم كل من ليس له سهم مقدر ويأخذ ما بقي من سهام ذوي الفروض وإذا انفرد أخذ جميع المال، كذا في الاختيار شرح المختار.فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل  وإن سفل ثم الأب ثم الجد أب الأب وإن علا،ثم الأخ لأب وأم، ثم الأخ لأب ثم ابن الأخ لأب وأم."(كتاب الفرائض،الباب الثالث في العصبات،ج: 6/ 451، ط: رشيدية)فقط واللہ اعلم

عنوان: ورثاء کا آپس میں میراث کو تقسیم کرنا اور ایک وارث کا صاحب ثروت ہونے کی وجہ سے اپنا حصہ نہ لینااور اب اپنے حصہ کا مطالبہ کرنا۔
سوال: ایک شخص کے نانا کا  انتقال ہو چکا ہے، نانا کے ورثا میں میں  ایک بیٹا اور ایک بیٹی تھی ، بیٹے اور بیٹی نے میراث تقسیم نہیں کی تھی، بلکہ مل کر میراث کو استعمال کرتے رہے، یہاں تک کے ان کی شادیاں ہوئیں اور اولادیں ہوئیں ،اب بیٹے اور بیٹی کا انتقال ہو چکا ہے،  پہلے بیٹے کا انتقال ہوا، اس کےورثا میں  تین بیٹے ہیں، پھر بیٹی کا انتقال ہوا ،اس کے ورثا میں شوہر اور چار بیٹے ہیں،  اب ان کے درمیان میراث تقسیم ہو ئی ،لیکن بیٹی کے ورثا میں سے ایک نے صاحب ثروت ہو نے کی وجہ سے اپنا حصہ نہیں لیا تھا،  یعنی  اس کا حصہ شروع ہی سےدوسرے ورثا نے آپس میں تقسیم کر لیا تھا، ا س  نےاپنے حصہ پر قبضہ نہیں کیا تھا،  اور اس نے اس پر رضامندی ظاہر کی تھی لیکن اب وہ محتاج ہو چکا ہے ،جبکہ دوسرےورثاء صاحب ثروت ہیں، اب پو چھنا یہ کہ  کیا یہ  دوسرے ورثاء سے اپنے حصے کا  شرعاًمطالبہ کر سکتا ہے  یا نہیں؟
جواب: واضح رہے کہ ترکہ کی تقسیم سے پہلے کسی وارث کا ترکہ میں سے  اپنے شرعی حصہ سے بلا عوض  کسی دوسرے وارث یا ورثاء کے حق میں دست بردار ہوجانا شرعاً معتبر نہیں ہے، اس سے اس کا حق ختم نہیں ہوتا، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔لہذا صورت مسئولہ میں اگر مذکورہ شخص  کا حصہ شروع ہی سےدوسرے ورثا نے آپس میں تقسیم کر دیا تھا،اور اس نے اس پر رضامندی ظاہر کی تھی ، اوراس نےترکہ کی تقسیم کے بعد اپنے حصہ پر قبضہ نہیں کیا تھا، تو    اب اگر وہ دوبارہ  اپنے حق کا مطالبہ کرنا چاہے تو کرسکتا ہے۔لہذا ورثا ء پر لازم ہے کہ وہ شریعت کے مطابق  اس وارث کا حصہ ادا کریں۔تکملۃ رد المحتار علی الدر المختار   میں ہے:" الإرث جبري لَا يسْقط بالإسقاط."(کتاب الدعوی،ج: 7،ص:505 ، ط :سعید)"الأشباہ والنظائر "لابن نجیم  میں ہے:"لو قال الوارث : تركت حقي لم يبطل حقه إذ الملك لا يبطل بالترك."( ج1، ص:309، ما یقبل الإسقاط من الحقوق وما لایقبله، ط:قدیمی)فقط واللہ اعلم

عنوان: کیا بیوہ کو ملنی والی پینشن وراثت میں تقسیم ہوگی؟
سوال: سرکاری ملازم کا انتقال ہوا  ہے، اس کی پینشن اس کی بیوہ کو حکومت کی طرف سے مل رہی ہے، کیا اس پینشن میں وراثت جاری ہوگی یا نہیں ؟ اس پنشن پر کس کا حق ہے ؟  اور اس کا مالک کون ہوگا ؟
جواب: واضح  رہے کہ جس شخص کا انتقال ہو، اس کے ترکہ میں وہ تمام اموال شامل  ہوتے ہیں، جو وفات سے قبل اس کی ملکیت میں ہو، پس جو چیزیں وفات کے بعد  سے مرحوم کی ملکیت میں نہ ہو، وہ اس کے ترکہ میں شامل نہیں ہوتیں،  اور  ورثاء میں تقسیم بھی نہیں ہوتیں، پس قانون کے مطابق پینشن حکومت کی جانب سے ہدیہ ہوتی ہے، اور ہدیہ سے متعلق  شرعی ضابطہ یہ ہے کہ جسے دیا جائے، وہی اس کا مالک ہوتا ہے، کسی اور کا اس میں کوئی حق نہیں ہوتا، لہذا صورت مسئولہ میں حکومت کی جانب سے پینشن چونکہ بیوہ کے نام پر جاری ہوئی ہے، تو بیوہ  ہی پینشن  وصول کرنے اور  اپنی  مرضی سے اسے جائز  طور پر استعمال کرنے کی  شرعا حقدار ہوگی، دیگر ورثاء کا اس میں شرعاً و قانوناً  کوئی حق نہیں ہوگا۔پینشن سے متعلق قانون درج ذیل ہے:"It is clearly a gift or a concession given by the government in order to maintain the widow or other members of the family of the deceased who on account of dependence upon him for their living would be hard hit by his death, it is not the right of the deceased, it is not therefore heritable."(P.1.d.fsc 150,1981)امداد الفتاویٰ میں ہے :"  چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض، ٤ / ٣٤٢، ط:مکتبہ دارالعلوم کراچی)بدائع الصنائع في ترتيب الشرائع میں ہے:" لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."(كتاب الحدود، فصل في بيان صفات الحدود، ٧ / ٥٧، ط: دار الكتب العلمية)رد المحتار علي  الدر  المختار  میں ہے:"لأن ‌الملك ‌ما ‌من ‌شأنه أن يتصرف فيه بوصف الاختصاص."(کتاب البیوع ، باب البیع الفاسد ، ٥ / ٥١،  ط : دارالفکر)فقط واللہ اعلم

عنوان: ورثاء میں سے کسی کو محروم کرنے کا حکم
سوال: میرے والد  صاحب کا انتقال ہوا، ورثاء میں: بیوہ،   تین بیٹے، پانچ بیٹیاں ہیں، والدصاحب کے والدین پہلے ہی وفات پاچکے ہیں،ہم والد صاحب کے گھر میں رہتے ہیں،میں ایک بیمار شخص ہوں اور میں نے ہر بُرے وقت میں بھائی بہنوں کا ساتھ دیاہے،اب میرا چھوٹا بھائی ہر وقت مجھ سے جھگڑتارہتا ہے اور وہ مجھے اس گھر سے نکالنا چاہتاہے،والدہ اور کچھ بھائی بہن  بھی اس کا ساتھ دے رہے ہیں،میرے پاس رہنے کی کوئی جگہ بھی نہیں ہےاور نہ اتنے وسائل ہیں کہ میں کرایہ دے سکوں، آیا  مجھے وراثت میں حصہ ملے گا؟یانہیں ؟ وہ مجھے گھر سے نکال سکتے ہیں۔
جواب:
صورتِ مسئولہ میں اگر واقعۃ ً  یہ مرحوم والد کا گھر ہے،تواس میں تمام  ورثاء کا حق ہے،مرحوم کی تمام جائیداد کوتمام ورثاء میں شرعی طریقے کے مطابق تقسیم کیا جائےگا،  کسی وارث  کا کسی کو محروم کرنا نا جائز اور گناہ ہے، عنداللہ اس کا مؤاخذہ ہوگا، مرحوم کی جائیداد تقسیم کرنے کا طریقہ یہ ہے کہ سب سے پہلے  مرحو م والد کے حقوق متقدمہ یعنی تجہیزوتکفین کاخرچہ نکالنے کے بعد،اگر مرحوم پر کوئی قرضہ ہے تو اس کو کل مال سے ادا کرنے کے بعد،اگر مرحوم نے کوئی جائز وصیت کی ہے تو اس کو   ایک  تہائی ترکہ   سے نافذ کرنے کے بعد،باقی کل مال کو 88 حصوں میں تقسیم کرکے گیارہ حصے بیوہ کو،چودہ حصے ہر ایک بیٹے کو،سات حصے ہر ایک بیٹی کو ملیں گے۔صورت تقسیم یہ ہے:مرحوم والد:8/ 88بیوہبیٹابیٹابیٹابیٹیبیٹیبیٹیبیٹی بیٹی171114141477777یعنی فیصد کےاعتبار سے بیوہ کو 12.5،ہرایک بیٹے کو 15.9ہر ایک بیٹی کو 7.95 فیصد ملیں گے۔مشکاۃالمصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(باب الوصايا، ج: 2،ص: 926، رقم: 3078، ط: دار الكتب الاسلامية)ترجمہ: ’’حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔‘‘شرح المشكاةلطيبي الكاشف عن حقائق السنن ميں ہے:"عن أنس رضي الله عنه: قوله: ((ميراثه من الجنة)) ((غب)): الوراثة انتقال قنية إليك عن غيرك من غير عقد، ولا ما يجري مجراه، وسمي بذلك المنتقل عن الميت، ويقال لكل من حصل له شيء من غير تعب: وقد ورث كذا. ويقال لمن خول شيئاً مهنأ: أورث. قال تعالي: {تِلْكَ الجَنَّةُ الَّتِي أُورِثْتُمُوهَا}.أقول: وتخصيص ذكر يوم القيامة وقطعه ميراث الجنة؛ للدلالة علي مزيد الخيبة والخسرة، ووجه المناسبة أن الوارث كما انتظر وترقب وصول الميراث من مورثہ فخاب في العاقبة لقطعه، كذلك يخيب الله تعالي آماله عند الوصول إليها والفوز بها."(كتاب الفرائض، ج: 7، ص: 2255، رقم: 3578، ط: نزار مصطفي الباز)فتاوی شامی میں ہے:"(وكل) من شركاء الملك (أجنبي) في الامتناع عن تصرف مضر (في مال صاحبه) لعدم تضمنها الوكالة (فصح له بيع حصته ولو من غير شريكه بلا إذن إلا في صورة الخلط) لماليهما بفعلهما كحنطة بشعير وكبناء وشجر وزرع مشترك قهستاني، وتمامه في الفصل الثلاثين من العمادية."(كتاب الشركة، ج: 4، ص: 300، ط: دارالفكر بيروت)شرح المجلةميں ہے:"ليس لاحد أن يّاخذمال غيره بلا سبب شرعي."(ج: 1، ص: 62، المقالةالثانيةفي بيان القواعد الفقهية، ط: حنفيةبيروت)فقط والله أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: ترکہ کی تقسیم کا طریقہ
سوال: والد صاحب نے  زندگی میں اپنا مکان دو کروڑ پچانوے لاکھ روپے میں  بیچ  دیا  اور ایک اور مکان جس کی مالیت ایک کروڑ اسی لاکھ روپے ہیں  کا سودا کیا  اور تیس لاکھ روپے  منی ٹوکن کے ادا بھی کیے،والد صاحب کا انتقال ہوا ہے والدہ  پہلے ہی انتقال کرچکی تھی  ،ورثاء میں ہم چار  بیٹے  اور ایک بیٹی  ہیں،والد صاحب نے دوسرے مکا ن کا سودا اپنے لیے اور اپنے دو بیٹوں اور ایک بیٹی کے لیے کیا تھا ،جب کہ دو بیٹے پہلے سے الگ کرائے کے مکان میں  رہتے تھے ،اب پوچھنا یہ ہے کہ جس طرح باقی ماندہ رقم میں وراثت جاری ہوگی  اس طرح اس ٹوکن منی (گھر کا جو رقم بیعانہ کے طور پر ادا کیا )کی رقم میں بھی وراثت ہوگی یا صرف ان دو بھایئوں اور ایک بہن کی کا حق ہے ؟کیوں کہ والد صاحب   یہ مکان ہمارے لیے خرید رہے تھے۔وضاحت: والد صاحب نے اپنا مکان دو کروڑ پچانوے لاکھ میں  بیچ  دیا، تیس لاکھ والدصاحب نےزندگی میں وصول کیےتھے، اورباقی ماندہ رقم دوکروڑ پینسٹھ لاکھ  ابھی ہم ورثاء قریب میں وصو ل کریں گے، پوچھنایہ ہےکہ دوکروڑ پینسٹھ لاکھ میں تووراثت جاری ہوگی ،لیکن تیس لاکھ  میں وراثت میں جاری ہوگی یاوہ صرف ہم دوبھائی اورایک بہن کاحق بنتاہے؟ کیوں کہ والد صاحب نےاپنامکان فروخت کرنےکےبعدایک اور مکا ن کاسودا  اپنے لیے اورہم دوبھائی ایک بہن کےلیےکیاتھاجس میں یہ تیس لاکھ والدصاحب نے بطورٹوکن منی کےاداکیےتھے، اوربقیہ ادائیگی ہم دوبھائی اورایک بہن ابھی خودکریں گے۔
جواب: صورتِ مسئولہ میں والدمرحوم کااپنامکان بیچنےکےبعددوسرےمکان کےلینےکاسودابھی چونکہ والدمرحوم نےخودکیاتھا، اورٹوکن منی کےطورپرتیس لاکھ روپےبھی اداکیےتھے،اس لیے اب اگرورثاء اس سوداکو برقراررکھتےہیں توبقیہ رقم کی ادائیگی والدمرحوم کےترکہ سےکرکےتمام ورثاء اس مکان میں حق دارہوں گے، اوراگرورثاء اس دوسرےمکان کاسوداختم کرتےہیں توٹوکن منی کےتیس لاکھ روپےواپس لےکرتمام ورثاء پرتقسیم کیےجائیں گے، اورتمام ورثاء کا اس میں حق ہوگا جس طرح والدمرحوم کےبیچےہوئےمکان  کےباقی ماندہ رقم دوکروڑپینسٹھ لاکھ  روپےمیں تمام ورثاء کاحق ہے۔والد کے ترکہ کی تقسیم اس طرح ہوگی کہ  سب سے پہلے مرحوم  کے حقوقِ متقدمہ یعنی تجہیز وتکفین کا خرچہ نکالنے کے بعد، مرحوم  کےذمہ اگر کوئی قرض ہو ،تو اسے ترکہ میں سے ادا کرنے کے بعد اگرمرحوم  نےکوئی جائز وصیت کی ہو،تو اسے بقیہ ترکہ کے ایک تہائی حصے میں سےادا کرنے کے بعد، باقی ماندہ کل ترکہ منقولہ وغیر منقولہ کو" 9"حصوں میں تقسیم کر کےدوحصےمرحوم کےہربیٹےکواورایک حصہ مرحوم کی بیٹی کوملےگا۔صورتِ تقسیم درج ذیل ہے:میت (مرحوم والد):مسئلہ :9بیٹابیٹابیٹابیٹابیٹی22221فیصدکےاعتبارسے100فیصدمیں سے22.22فیصدمرحوم کےہربیٹےکواور11.11فیصدمرحوم کی بیٹی کوملیں گے۔الدرالمختارمیں ہے:"(ثم) تقدم (ديونه التي لها مطالب من جهة العباد) ويقدم دين الصحة على دين المرض إن جهل سببه وإلا فسيان كما بسطه السيد."(کتاب الفرائض، 6/760، ط:سعید)الفقہ الاسلامی وادلتہ میں ہے:"التركة لغة: ما يتركه الشخص ويبقيه، واصطلاحا عند الجمهور غير الحنفية: هي كل ما يخلفه الميت من الأموال والحقوق الثابتة مطلقا...وهي عند الحنفية: الأموال والحقوق المالية التي كان يملكها الميت. فتشمل الأموال المادية من عقارات ومنقولات وديون على الغير."(‌‌ الأحوال الشخصية، الباب السادس ـ الميراث، ‌‌الفصل السادس: الحقوق المتعلقة بالتركة، 7725/10، ط:دار الفکر)فقط واللہ أعلم

عنوان: ایک شریک کےانتقال کی صورت میں شرکت ختم ہوجاتی ہے
سوال: میرےشوہراوراس کےبھائی دونوں کامشترکہ ایک کارخانہ تھا،جس میں دونوں کام کرتےتھے،اب میرےشوہرکاانتقال ہوچکاہے،ان کےبھائی ہمیں مرحوم کا حصہ نہیں دےرہیں اورکہتےہیں کہ یہ کاروبارصرف میراہے، اس میں  کسی کاحق نہیں ہے، براہِ کرم شرعی رہنمائی فرمادیں کہ مرحوم کےانتقال کےبعداس کارخانہ میں مرحوم کی بیوہ اور بچوں کاحصہ ہےیانہیں؟وضاحت:یہ کارخانہ مرحوم اوراس کےبھائی نےمل کرخریداتھااورپھرساتھ اس میں کام کرتےتھے۔
جواب: صورتِ مسئولہ میں اگرواقعۃً سائلہ کےشوہرکیاپنےبھائی کےساتھ کارخانہ میں شرکت ہو،تواس کےانتقال کی صورت میں دونوں کامشترکہ کاروبارشرعاختم ہوچکا ہے، اس لیےاب مرحوم کےبھائی پرلازم ہےکہ وہ مرحوم کےحصہ کامال اس کےشرعی وارثوں کےحوالہ کردے،اگروہ مال مرحوم کےشرعی وارثوں کوحوالہ نہیں کرےگا، تو سخت گناہ گارہوگااورقیامت کےدن اللہ کےحضورجوابدہ ہوگا۔صحیح بخاری میں ہے:"ولا يحل مال المسلمين، لقول النبي صلى الله عليه وسلم: (‌آية ‌المنافق إذا اؤتمن خان). وقال الله تعالى: {إن الله يأمركم أن تؤدوا الأمانات إلى أهلها}."(باب قوله تعالى من بعدوصية يوصي بهااودين، رقم الحديث 5719، ج:3، ص:1009)المحیط البرہانی میں ہے:"ولو ‌مات ‌أحد ‌الشريكين انفسخت الشركة علم الشريك بموته أو لم يعلم."(كتاب الشركة، ‌‌الفصل الثالث في المفاوضة، ج:6، ص:17، ط:دار الكتب العلمية)الدرالمختارمیں ہے:"وسببها: طلب الشركاء أو بعضهم الانتفاع بملكه على وجه الخصوص) فلو لم يوجد طلبهم لا تصح القسمة."(كتاب القسمة،ص:630، ط:دارالكتب العلمية،بيروت)فقط والله اعلم

عنوان: ایک سگے بھائی، تین سگی بہنوں اور تین باپ شریک بھائیوں میں ترکہ کی تقسیم
سوال: میری نند کا انتقال ہوا ہے، ان کے ورثاء میں ایک سگا بھائی، تین سگی بہنیں اور تین سوتیلے (باپ شریک)بھائی ہیں، مرحومہ کے ترکہ میں تقریباً پینتالیس (45) لاکھ روپے ہیں، مرحومہ غیر شادی شدہ تھیں، ان کی کوئی اولاد نہیں ہے، والدین کا بھی مرحومہ سے پہلے انتقال ہوچکا تھا۔
جواب: صورتِ مسئولہ میں مرحومہ کا ترکہ تقسیم کرنے کا شرعی طریقہ یہ ہے کہ: سب سےپہلے کل ترکہ سے مرحومہ کے حقوقِ متقدمہ (کفن دفن کے اخراجات) نکالنے کے بعد، اگر مرحومہ کے ذمہ کوئی قرضہ ہو تو وہ ادا کرنے کے بعد، اگر مرحومہ نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ وغیر منقولہ) کے کل 5 حصے کرکے 2 حصے مرحومہ کے سگے بھائی کو اور ایک ایک حصہ ہر ایک بہن کو ملے گا۔صورتِ تقسیم یہ ہے:میت:5سگا بھائیسگی بہنسگی بہنسگی بہنسوتیلا بھائیسوتیلا بھائیسوتیلا بھائی2111محروممحروممحرومفی صد کے اعتبار سے کل ترکہ (رقم، ترکہ یا ترکہ کی مالیت) میں سے 40 فی صد سگے بھائی کو اور 20 فی صد ہر ایک بہن کو ملے گا۔یعنی 45 لاکھ میں سے 1,800,000 (اٹھارہ لاکھ) روپے سگے بھائی کو اور 900,000 (نو لاکھ) روپے ہر ایک سگی بہن کو ملیں گے۔حقیقی بھائیوں کی موجودگی میں باپ شریک بھائی مرحومہ کےترکہ میں شرعاً حصہ دار نہیں ہیں۔فتاویٰ شامی میں ہے:"(و) بعد ترجيحهم بقرب الدرجة (يرجحون) عند التفاوت بأبوين وأب كما مر (بقوة القرابة فمن كان لأبوين) من العصبات ولو أنثى كالشقيقة مع البنت تقدم على الأخ لأب (مقدم على من كان لأب) لقوله صلى الله عليه وسلم إن أعيان بني الأم يتوارثون دون بني العلات . والحاصل: أنه عند الاستواء في الدرجة يقدم ذو القرابتين وعند التفاوت فيها يقدم الأعلى."(كتاب الفرائض، فصل في العصبات، 6/ 775، ط:سعيد)مفید الوارثین میں ہے:”جب حقیقی بھائی موجود ہو تو علاتی بھائی اور علاتی بہنیں محروم رہیں گے۔“(باب پنجم، عصبات کا بیان، عصبہ درجہ سوم نمبر ، حقیقی بھائی، 141، ط:ادارہ اسلامیات، لاہور)فقط واللہ اَعلم

عنوان: ترکہ میں تمام ورثاء کی اجازت سے تصرف کرنا نیز ترکہ کی تقسیم
سوال: 2009 ء میں میرے والد کا انتقال ہوا، ان کے ترکہ میں اس وقت دو دکانیں، دو گھر اور ایک خالی پلاٹ تھا، مجھے میری والدہ اور بہن بھائیوں نے کہا کہ اس خالی پلاٹ کو بیچ کر اس سے اپنی شادی کے اخراجات اٹھاؤ، میں نے اس پلاٹ کو تعمیر کیا تمام ورثاء کی رضامندی سے، پھر اس کو بیچ کر میں نے اپنی شادی کے اخراجات اٹھائے، اور ایک دکان کی جگہ پر میں نے والدہ کی رہائش کے لیے کمرہ تعمیر کیا، اس میں بھی تمام ورثاء سے اجازت لی تھی، اس کے بعد میں، میری والدہ اور میرے دو بھائی اپنے بیوی بچوں سمیت والد صاحب کے ایک گھر میں رہائش پذیر ہیں، چند دن پہلے مجھے ہمارے علاقہ کے بزرگوں نے کہا کہ آپ ڈیڑھ لاکھ روپے لے لو اور اس گھر سے نکل جاؤ، وہ لوگ مجھے کہہ رہے ہیں کہ تم نے والد صاحب کا جو پلاٹ بیچا ہے اس کی وجہ سے اب تمہارا اس مکان میں کوئی حق نہیں ہےجب کہ میں نے وہ مکان تمام ورثاء کی اجازت سے بیچا تھا اور اس وقت انہوں نے مجھے ایسی کوئی بات بھی نہیں کی تھی، اب میں چاہتا ہوں کہ والد صاحب کے موجودہ ترکہ کو ورثاء میں شرعی حصوں کے مطابق تقسیم کیا جائے، تاکہ ہر وارث کو اس کا شرعی حق مل سکے، کیوں کہ میرے دیگر بھائی میری بہنوں کو بھی محروم کرنا چاہتے ہیں، ورثاء کی تفصیل یہ ہے:ایک بیوہ، پانچ بیٹے اور پانچ بیٹیاں۔
جواب: صورتِ مسئولہ میں چوں کہ سائل نے تمام ورثاء کی رضامندی سے خالی پلاٹ تعمیر کرکے بیچا تھا اور اس وقت ترکہ میں سے حصہ نہ لینے کی بھی کوئی بات نہیں ہوئی تھی ، لہذا سائل دیگر ورثاء کے ساتھ مذکورہ گھر اور والد کے تمام ترکہ  میں برابر کا شریک ہے، سائل کے دیگر بھائیوں کا سائل کو گھر سے نکالنا اور بغیر سائل کی رضامندی کے اس کو ڈیڑھ لاکھ روپے دے کر اس کو اس گھر سے نکالنا شرعًا درست نہیں ہے، لہذاوالد کے تمام ترکہ کو ورثاء کے درمیان شرعی حصوں کے مطابق تقسیم کیا جائے گا، جس میں سائل سمیت تمام ورثاء کو اس کا شرعی حق دینا لازم ہے۔صورتِ تقسیم یہ ہے:مرحوم والد:120/8بیوہبیٹابیٹابیٹابیٹابیٹابیٹیبیٹیبیٹیبیٹیبیٹی1715141414141477777یعنی سو فیصدمیں سے مرحوم بیوہ کو 12.5 فیصد، ہر ایک بیٹے کو11.66فیصداور ہر ایک بیٹی کو5.83 فیصد ملے گا۔فتاوی ہندیہ میں ہے:"ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبه ويجوز بيع أحدهما نصيبه من شريكه في جميع الصور ومن غير شريكه بغير إذنه إلا في صورة الخلط والاختلاط، كذا في الكافي."(کتاب الشرکة، الباب الأول في بيان أنواع الشركة، ج:2، ص:301، ط:دار الفکر)وفیه أیضًا:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا."(کتاب الصلح، الباب الخامس عشر في صلح الورثة والوصي في الميراث والوصية، ج:4، ص:268، ط:دار الفکر)فقط واللہ اعلم

عنوان: وراثت کی تقسیم
سوال: میر ی اہلیہ کا انتقال ہو گیا، اور میراث میں دو بالیاں، اور دو ہاتھ میں پہننے والے کڑے چھوڑے تھے، جن کا وزن تقریبا 4 تولہ تھا، میں نے بعض مجبوریوں کی وجہ سے  دو بالیاں اور ایک کڑا بیچا، بعض مسجد میں صدقہ کیا، بعض سے گھر کے ضروری کام کروائے، کیونکہ میری اولاد میری ضروریات کا خیال نہیں کرتی، اب پوچھنا یہ ہے کہ باقی ایک کڑا ،جس کا وزن تقریبا ایک تولے سے کم ہے، ورثاء میں کیسے تقسیم ہو گا؟جو میں نے خرچ کیا ، اس کا کیا حکم ہے؟ورثاء میں شوہر، ایک بیٹی، پانچ بیٹے، ان پانچ بیٹوں میں ایک بیٹا دیوانہ ہے، بیوی کے والدین کا انتقال ان کی حیات میں ہو گیا تھا۔
جواب:
واضح رہے کہ کسی شخص کے انتقال کے بعد اس کے ترکہ میں اس کے تمام  ورثاء  اپنے اپنے شرعی حصوں کے تناسب سے حق دار ہوتے ہیں اور کسی ایک وارث کے لیے جائز نہیں کہ وہ  دوسرے وارث کے حصے کو اس کی رضامندی کے بغیر اپنے ذاتی استعمال میں لائے۔ صورتِ مسئولہ میں سائل کے  مرحومہ بیوی  کے  ترکہ  میں  ان کے ورثاء اپنے اپنے شرعی حصوں کے اعتبار سے حق دار ہیں ، لہذا سائل نے جو مال خرچ کیا ہے،اس میں تمام ورثاء کا شرعی حصہ بنتا ہے، جس کا لوٹانا سائل پر لازم ہے، اسی طرح جو مال مسجد میں دیا ہے، وہ صرف سائل کی طرف سے شمار ہوگا، باقی ورثاء کی  طرف سے نہیں ہوگا، لہذا اس کا واپس کرنا بھی سائل کے ذمہ لازم ہو گا۔ اسی طرح اگر سائل کے بیٹے اس کی ضروریات کا خیال نہیں کرتے اور خود سائل کے پاس بھی مال نہیں ہے ، تو اس صورت میں باپ کو اولاد کے مال سے بقدر ضرورت بلا اجازت لینا  جائز ہے۔دیوانہ بیٹا بھی دیگر ورثاء کی طرح میراث میں شریک ہے، اور اس کا مال والد کے پاس ہو گا، جس سے وہ ضرورت کے بقدر اس پر خرچ کر ے گا۔سائل کی بیوی کی میراث کی تقسیم کا شرعی طریقہ یہ ہے کہ  سب سے پہلے مرحومہ کے حقوقِ متقدمہ یعنی ، اگر مرحومہ کے ذمہ کوئی قرض ہو تو کل مال سے ادا کرنے کے  بعد،اور مرحومہ نے اگر کوئی جائز وصیت کی ہو تو باقی  مال کے  ایک تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو44حصوں میں تقسیم کر کے  مرحومہ کے شوہر کو 11حصے، مرحومہ کے ہر ایک بیٹے کو6حصے اور بیٹی کو3حصے ملیں گے۔  صورت تقسیم یہ ہے: میت(بیوی) 4/ 44  شوہربیٹابیٹابیٹابیٹابیٹابیٹی1311666663 یعنی سو فیصد میں سے 25 فیصد مرحومہ کے شوہر کو، 13.63فیصد مرحومہ کے ہر ایک بیٹے کو،6.81فیصد مرحومہ کی ہر ایک بیٹی کو ملیں گے۔مشکاۃ المصابیح میں ہے:"قال رسول الله صلى الله عليه وسلم: ’’ألا لاتظلموا ألا ‌لا ‌يحل ‌مال امرئ إلا بطيب نفس منه ‘‘. رواه البيهقي في شعب الإيمان والدارقطني في المجتبى."ترجمہ:’’خبردار کسی پر ظلم و زیادتی نہ کرو، خبردار کسی آدمی کی ملکیت کی کوئی چیز اس کی دلی رضامندی کے بغیر لینا حلال اور جائز نہیں ہے ۔‘‘( باب الغصب والعاریة، الفصل الثانی،  ج:2، ص:889،  ط:المكتب الإسلامي)بدائع الصنائع  میں ہے: "وروي عن جابر بن عبد الله - رضي الله عنه - أن "رجلًا جاء إلى رسول الله صلى الله عليه وسلم ومعه أبوه، فقال: يا رسول الله إن لي مالًا، وإن لي أبًا وله مال، وإن أبي يريد أن يأخذ مالي، فقال رسول الله صلى الله عليه وسلم أنت ومالك لأبيك"، أضاف مال الابن إلى الأب؛ فاللام للتمليك، وظاهره يقتضي أن يكون للأب في مال ابنه حقيقة الملك، فإن لم تثبت الحقيقة فلاأقل من أن يثبت له حق التمليك عند الحاجة."(کتاب النفقة، ج:4، ص:30، ط: دار الکتب العلمیه)شرح المجلۃ لسلیم رستم باز میں ہے:"لايجوز لأحد أن يتصرف في ملك غيره بلا إذنه أو وكالة أو ولاية و إن فعل كا ضامنًا."(ج:1، ص:61، رقم المادۃ:96،ط :حبیبیہ کوئٹه)  فتاوی شامی میں ہے:"وولیه أبوہ ثم وصي الأب ثم الجد أبو الأب ثم وصیه ثم الوالي أو القاضي أووصي القاضي." (کتاب المأذون، مبحث في تصرف الصبي و من له الولایة، 174/6، ط: سعید)فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: نیک بیٹے کو میراث سے محروم کرنا
سوال: میں نے اپنے والد صاحب سے کہا کہ میں شرعی پردہ کا نظام قائم کروں گا اور اپنی بیوی کو پردے کا حکم دوں گا، لیکن میرے والد نے کہا کہ نوابوں کی بہوؤیں پردہ نہیں کرتیں،میں نے کہا یہ شرعی حکم ہے، جس پر وہ مجھ سے ناراض ہوئے اور مجھ سے کہا کہ اگر تم ایسا کرو گےتو گھر سے نکلو!والد نے مجھے گھر سے نکال دیا،میرے والد اکثر شرعی احکامات میں مخل ہوتے تھے،جیسا کہ میں نماز کے لیے دکان بند کرتا تھا تو غصہ ہوتے،اسی طرح رمضان میں ختمِ قرآن اور تراویح پڑھانے پر غصہ ہوتے تھے،میرے والد نے مجھے میراث سے محروم کیا،اور ایک خط چھوڑا کہ میرے فلاں بیٹے کو وراثت میں حصہ نہیں ملے گا،کیا شرعاً ایسا کرنا درست ہے؟ہم آٹھ بھائی چھ بہنیں اور ایک بیوہ ہے،اور ہماری بہنوں کو ہمارے قانون کے مطابق وراثت میں حصہ نہیں ملتا،کیا شرعاً یہ درست ہے؟
جواب:
صورتِ مسئولہ میں سائل کے والد کااپنے بیٹے(سائل)کو احکام شرع پر عمل کرنے سے  روکنااور اس میں مخل بننااور بیٹے کی نیک جذبہ  کی بنیاد پر اسے میراث سے محروم کرنے کےلیے وصیت کرنا  سب گناہ کے کام تھے،جس پر ان کے لیے  اللہ تعالی سے مغفرت کی دعا کی جائے، تاہم باپ کے  اس طرزِ عمل سے  بیٹا اپنے حصۂ میراث سے محروم نہیں ہوا،بیٹے کوترکہ میں سے حصہ ملے گا،نیز بہنوں  کو میراث کی حق دار نہ سمجھنا اوران کو میراث میں  بالکل حصہ نہ دینا یا کم دینا انتہائی ظلم اوراپنے پیٹ میں جہنم کی آگ بھرنا ہے،دینِ اسلام اورشریعت نے بیٹیوں کو بھی والدین کی   میراث کا حق دار قرار دیا ہے،لہذا اس معاملے میں خاندان اور علاقے کے عرف کا اعتبار نہیں ہوگا بلکہ شریعت پر عمل کرنا لازم ہوگا ورنہ دیگر ورثاء گناہ گار ہوں گے۔اللہ تعالی کا ارشاد ہے:"لِلرِّجَالِ نَصِيبٌ مِمَّا تَرَكَ الْوَالِدَنِ وَالْأَقْرَبُونَ وَلِلنِّسَاءِ نَصِيبٌ مِمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْكَثُرَ نَصِيبًا مَفْرُوضَا."’’مردوں کےلیے بھی حصہ ہے اس چیز میں سے جس کو ماں باپ اور بہت نزدیک کے قرابت دار چھوڑ جاویں اور عورتوں کے لئے بھی حصہ ہے اس چیز میں سے جس کو ماں باپ اور بہت نزدیک کے قرابت دار چھوڑ جاویں خواہ وه چيز  قلیل ہو یا کثیر حصہ قطعی .‘‘(بیان القرآن،سورۃ  النساء،آیت:7،جلد:1،ص:326،رحمانیہ)مشکوۃ المصابیح میں ہے:"وعن أنس قال: قال رسول الله صلى الله عليه وسلم: ((من ‌قطع ‌ميراث وارثه قطع الله ميراثه من الجنة يوم القيامة)). رواه ابن ماجه.""حضرت انس رضی اللہ عنہ فرماتےہيں:كہ آ نحضرت صلی اللہ علیہ وسلم نےارشادفرمایا:کہ جواپنےوارث کی میراث کاٹےگا،اللہ تعالی قیامت کےدن اس کی جنت کی میراث کاٹےگا۔"(کتاب البیوع،،باب الوصايا،ج:1،ص:272رحمانیہ) فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: ترکہ کی رقم کو ان کے ورثاء کی اجازت کے بغیر کسی مدرسہ میں دیناجائز نہیں ہے
سوال: میرے بھائی کا انتقال ہوا، ان کے ورثاء میں تین  بیٹے  اورایک بیٹی  تھی، اور بیوی کا انتقال پہلے ہوا تھا ،اور ایک بیٹے کا بھی انتقال والد کی زندگی میں ہوا تھا ،اور مرحوم کے والدین کا انتقا ل پہلے ہواتھا ۔اب پوچھنا یہ ہے کہ ان  کے انتقال کے بعد ان کےکچھ پیسے ملے ہیں ،ان پیسوں کا میں کیا کروں کسی مدرسے یاکسی ادارے  میں دوں  جب کہ انتقال کے وقت ان کے بیٹے اور بیٹی  تدفین تک حاضر نہیں ہوئے اگر شریعت میں بیٹوں اور بیٹی کا کوئی حصہ بنتا ہو ،جبکہ وہ لینےنہیں آتے تو ایسی صورت میں ان پیسوں کا کیا کروں  ؟وضاحت :سائلہ نے ان کے ورثاء  کوفون کیا ہے کہ اپنے والدصاحب کا ترکہ لےجاؤ لیکن انہوں نے کہا  کہ ہم اپنے بڑے بھائی سےمشورہ کرتے ہیں، پھر آپ کو بتاتے ہیں ۔
جواب: صورت مسئولہ میں سائلہ کے پاس جو رقم اپنے بھائی کے ترکہ کی  موجود ہے، اس  ترکہ کے رقم کے مستحق مرحوم کے شرعی ورثاء ہیں ،سائلہ کےلیے مذکورہ رقم کو  مرحوم کے ورثاء کی اجازت کے بغیر کسی  مدرسہ یا کسی ادارے میں دینا جائز نہیں ہے ، اس رقم کو امانت کے طور پر محفوظ رکھا جائے۔شرح المجلۃ لسلیم رستم باز میں ہے:"كما ان اعيان المتوفي المتروكة عنه مشتركة بين الورثة علي حسب حصصهم."(كتاب الشركة، الفصل الثالث, ج:1، ص:610، ط:دارالاشاعة العربية)مجلۃ الاحکام العدلیۃ میں ہے:"(المادة 96) : لا يجوز لأحد أن يتصرف في ملك الغير بلا إذنه."(‌‌المقالة الثانية في بيان القواعد الكلية الفقهية، ص27، ط:دار الجیل)فقط واللہ اعلم

عنوان: ایک بیٹے اور چار بیٹیوں میں تقسیمِ میراث، نیز نماز و روزے کے فدیے کا حکم
سوال: میری دادی کا انتقال 2024 میں ہوا، ورثاء میں چار بیٹیاں، اور ایک بیٹا ہے، دادی کی وراثت میں دو گھر، پانچ تولہ سونا، آٹھ لاکھ روپے نقدی ہیں، دو سال سے دادی کے سونے کی زکوۃ ادا نہیں کی گئی، تو ان کی زکوۃ اور قضاء نمازوں کا فدیہ کس طرح ادا کیا  جائے گا؟
جواب:
صورتِ مسئولہ میں مرحومہ دادی کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحومہ کے ذمے کوئی قرض ہو تو وہ ادا کرنے کے بعد،  اگر مرحومہ نے کوئی جائز وصیت کی ہو تو باقی ترکہ کے ایک تہائی  میں اسے نافذ کرنے کے بعد، باقی کل ترکہ منقولہ و غیرمنقولہ  کو6 حصوں میں تقسیم کر کے دو حصے بیٹے  کو،اور ایک ،ایک حصہ کر کے ہر ایک  بیٹی کو ملے گا۔صورتِ تقسیم یہ ہے:میت:6بیٹابیٹیبیٹیبیٹیبیٹی21111یعنی فیصد کے حساب سے 100 روپے میں سے 33.33 روپے بیٹے کو اور 16.66 روپے الگ الگ ہر ایک بیٹی کو ملیں گے۔اگر مرحومہ نے زکوۃ اور قضا نمازوں کا   فدیہ ادا کرنے کی وصیت  کی ہے تو ورثاء پر لازم ہے کہ اس کے  ترکے کے ایک تہائی  میں سے  فدیہ ادا کریں، ایک تہائی سے زائد سے فدیہ ادا کرنا واجب نہیں ہوگا، البتہ ورثاء اپنی خوشی سے ادا کر دیں تو مرحومہ پر احسان ہوگا،اور اگر فدیہ کی وصیت نہیں کی تو ایسی صورت میں ورثاء پران کی طرف سے   فدیہ ادا کرناشرعاً  لازم نہیں، البتہ اگر تمام بالغ ورثاء  از خود باہمی رضامندی سے یا جو جو چاہیں وہ  اپنی جانب سے مرحومہ  کی زکوۃ اور نمازوں کا فدیہ  ادا کریں گے تو امید ہے کہ   دادی  آخرت کی باز پرس سے بچ جائیں گی،اور ایک نماز کا فدیہ ایک صدقہ فطر کے برابر ہے اور روزانہ وتر کے ساتھ چھ نمازیں ہیں تو ایک دن کی نمازوں کےکل چھ  فدیے بن جاتے ہیں، اور ایک صدقہ فطر تقریباً پونے دو کلو گندم یا   اس کی موجودہ قیمت ہے۔ فدیہ کا مصرف وہی ہے جو زکاۃ کا مصرف ہے یعنی مسلمان فقیر جو سید اور ہاشمی نہ ہو۔الدر المختار وحاشية ابن عابدين (رد المحتار) (2/ 72):"(ولو مات وعليه صلوات فائتة وأوصى بالكفارة يعطى لكل صلاة نصف صاع من بر) كالفطرة.(قوله: وعليه صلوات فائتة إلخ) أي بأن كان يقدر على أدائها ولو بالإيماء، فيلزمه الإيصاء بها، وإلا فلا يلزمه وإن قلت، بأن كانت دون ست صلوات، لقوله عليه الصلاة والسلام: «فإن لم يستطع فالله أحق بقبول العذر منه». وكذا حكم الصوم في رمضان إن أفطر فيه المسافر والمريض وماتا قبل الإقامة والصحة، وتمامه في الإمداد. مطلب في إسقاط الصلاة عن الميت.(قوله: يعطى) بالبناء للمجهول: أي يعطي عنه وليه: أي من له ولاية التصرف في ماله بوصاية أو وراثة فيلزمه ذلك من الثلث إن أوصى، وإلا فلا يلزم الولي ذلك؛ لأنها عبادة فلا بد فيها من الاختيار، فإذا لم يوص فات الشرط فيسقط في حق أحكام الدنيا للتعذر، بخلاف حق العباد فإن الواجب فيه وصوله إلى مستحقه لا غير، ولهذا لو ظفر به الغريم يأخذه بلا قضاء ولا رضا، ويبرأ من عليه الحق بذلك، إمداد.ثم اعلم أنه إذا أوصى بفدية الصوم يحكم بالجواز قطعاً؛ لأنه منصوص عليه. وأما إذا لم يوص فتطوع بها الوارث فقد قال محمد في الزيادات: إنه يجزيه إن شاء الله تعالى، فعلق الإجزاء بالمشيئة لعدم النص، وكذا علقه بالمشيئة فيما إذا أوصى بفدية الصلاة؛ لأنهم ألحقوها بالصوم احتياطاً؛ لاحتمال كون النص فيه معلولاً بالعجز، فتشمل العلة الصلاة وإن لم يكن معلولاً تكون الفدية براً مبتدأً يصلح ماحياً للسيئات، فكان فيها شبهة، كما إذا لم يوص بفدية الصوم، فلذا جزم محمد بالأول ولم يجزم بالأخيرين، فعلم أنه إذا لم يوص بفدية الصلاة فالشبهة أقوى".فقط واللہ اعلم

Reference: Riyad as-Salihin 1718 In-book reference : Book 17, Hadith 208: حوالہ

عنوان: بیوہ، پانچ بیٹے اور تین بیٹیوں میں میراث کی تقسیم
سوال: 1۔میرےوالد محترم کا کافی عرصہ قبل انتقال ہوگیا تھا،والد صاحب نےترکہ میں ایک بلڈنگ چھوڑی ہے،جس کو اب ہم سب بھائی،بہنوں کی رضامندی سے فروخت کرکے تقسیم کرنا چاہتے ہيں،والد صاحب کے  ورثاء میں  ایک بیوہ ،پانچ بیٹے اورتین بیٹیاں ہیں،بیٹیاں چار تھیں،ایک بیٹی کا انتقال والد صاحب کی زندگی میں ہوا، تین بیٹیاں حیات ہے،ان میں سے ایک بیٹی والد صاحب کی پہلی بیوی سے ہے،پہلے بیوی کا انتقال والدصاحب کی زندگی میں ہوا،اب ان ورثاء میں میراث کی تقسیم کیسے ہوگی؟والد صاحب نے کچھ کچھ رقم پانچ بیٹوں اور دو بیٹیوں کو اپنی زندگی میں دی تھی،جوہم نے استعمال بھی کی،رقم دیتے وقت کسی بھی چیز کی وضاحت نہیں کی یعنی  یہ  رقم لے لو،آپ کو بعد میں میراث میں کچھ نہیں ملے گا،اس طرح والد صاحب نے کچھ نہیں کہا۔2۔والد صاحب  کی جو بلڈنگ ہے،اس میں والدہ اور تین بھائی رہائش پذیر ہیں،دکانوں کا کرایہ والدہ کے پاس  آتا ہے،جو کہ والد صاحب کی زندگی میں  ہی سے آتا تھا،والد صاحب دکانوں کا کرایہ لا کر والدہ کو ان کے خرچہ کے لیے دے دیتے تھے، والد کے انتقال کے بعد متفقہ طور سے یہ طے ہوا تھا، کہ کرایہ والدہ کو ہی دیا جائے گا،تا کہ ان کو کسی قسم کی پریشانی نہ ہو،لیکن اس میں ایک بہن جو والد صاحب کی پہلی بیوی سے ہے،ان سے اجازت نہیں لی،ہمارا خیال ہیں ان کو بھی اعتراض نہیں ہوگایا اس کی اجازت ضروری ہے،ہم اس بہن (جو والد صاحب کی پہلی بیوی سے ہے) خرچ کے نام پر کچھ رقم دیتے ہیں،بہن سے کہا تھا،یہ قرض کے طور  پر دے رہے ہے، اگر والد صاحب کی میراث میں آپ کا حصہ بنتا ہے،اس سے کاٹ دیا جائے گا۔3۔والدہ کے پاس کچھ زیوارات ہیں،والدہ نے اپنے پانچ بیٹوں اور دو بیٹیوں  اور اپنے درمیان برابر تقسیم کردیا ہے،کیا ایسا کرنا صحیح تھا یا نہیں؟ یا والدہ کا حصہ زیادہ رکھنا چاہیے تھا؟4۔ کرایہ سب  میں کس تناسب سے تقسیم ہوگا؟
جواب: 1۔ صورتِ مسئولہ میں والد مرحوم کی میراث کی تقسیم کا شرعی طریقہ یہ ہے،کہ والد مرحوم کے تجہیز وتکفین کا خرچہ نکالنے کے بعد ،اگر والد مرحوم کے ذمہ کسی کا قرض ہو اس کو کل مال سے ادا کرنے کے بعد،اگر مرحوم نےکوئی جائز وصیت کی  ہو، اس کو ایک تہائی سے ادا کرنے کے بعد باقی کل منقولہ وغیر منقولہ ترکہ کو 104  حصوں میں تقسیم کرکے مرحوم کی  بیوہ کو  13 حصے، مرحوم کے ہر بیٹے کو 14 حصے، مرحوم کی ہر زندہ بیٹی کو 7 حصے ملیں گے۔صورتِ تقسیم یہ ہے:میت: 104/8بیوہبیٹابیٹابیٹابیٹابیٹابیٹیبیٹیبیٹی17131414141414777یعنی فیصد کے اعتبار سے مرحوم کی بیوہ کو12.5 فیصد، مرحوم کے ہر بیٹے کو 13.46 فیصد، مرحوم کی ہر زندہ بیٹی کو6.73 فیصد ملیں گے۔والد مرحوم نے اپنی زندگی میں پانچ بیٹوں اور دو بیٹیوں کواپنی زندگی میں جو رقم دی تھی اور کوئی شرط نہیں رکھی،تو مذکورہ جن بیٹوں اور بیٹیوں کو دی تھی، ان کی ملکیت بن چکی ہے، والد مرحوم کی میراث میں تقسیم نہیں ہوگی۔2۔ والد مرحوم کی میراث(بلڈنگ اور دکانوں) میں تمام ورثاء اپنے شرعی حصوں کے مطابق حصہ دار بن چکے تھے،اسی طرح دکانوں سے ملنے والا کرایہ میں بھی تمام ورثاء شرعی حصوں کے مطابق حصہ دار بن چکے تھے،جس بہن سے کرایہ  والدہ کو دینےکے بارے میں اجازت نہیں لی تھی، وہ بہن اپنے شرعی حصے کے مطابق کرایہ میں حق دار ہے،اس کا کرایہ میں  شرعی حصہ بنتا ہے، اس کو واپس کرنا ضروری ہے،بھائیوں نے بہن کو خرچہ دیتے وقت اس بات کی صراحت کی  تھی،کہ خرچہ  قرض ہے،لہذا جتنا خرچہ اب تک قرض کے نام پر دے چکے ہیں،اتنی  رقم اس بہن کے حصے سے  کاٹ دیا جائے گا۔3۔والدہ اپنی زیوارات کی خود ما لک ہے،اس میں جس طرح چاہے  تصرف کرے،جتنا اپنے لیے رکھنا چاہے،جنتا اولاد میں تقسیم کرنا چاہے،لیکن اولاد میں برابری کرنا ضروری ہے،والدہ نے سب اولاد کو برابر تقسیم کردیا،اس میں اپنا حصہ بھی رکھا،والد ہ کا ایسا کرنا صحیح ہے۔4۔جس حساب سے بلڈنگ کی تقسیم ہوگی،اسی حساب سے دکانوں کا کرایہ بھی تقسیم ہوگا۔فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط."(کتاب الھبة، الباب الثاني فيما يجوز من الهبة وما لا يجوز، ج: 4، ص: 377، ط: دار الفکر)فتاوی شامی میں ہے:"(وتتم) الهبة (بالقبض) الكامل."(كتاب الهبة، 690/5، ط: سعید)فتاوی شامی میں ہے:"وكذا في العطايا إن ‌لم ‌يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."(کتاب الھبہ 696/5, ط: سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز."(كتاب الهبة، هبة الأب لطفلة، 288/7، ط: دار الكتاب الإسلامي)الفقہ الاسلامی وادلتہ میں ہے:"يجب على المقترض أن يرد مثل المال الذي اقترضه إن كان المال مثلياً بالاتفاق."(‌‌القسم الثالث: العقود أو التصرفات المدنية المالية، ‌‌الفصل الثاني: القرض، ‌‌ما يجب رده على المقترض، ط: دار الفكر)درر الحکام فی شرح مجلۃ الأحکام میں ہے:"إذا آجر أحد الشريكين حصته من شريكه سنة وسكنها المستأجر سنتين، فلا تلزم أجرة للسنة الثانية. وحكم الأجنبي الذي يخلف الشريك فهو كالشريك أيضا ‌ويستفاد ‌من ‌المثال أن ذلك خاص باستعمال الشريك بالذات، ولا دخل لإيجاره من آخر؛ لأن الشريك إذا لم يستعمل المال المشترك مستقلا بنفسه وأجره كله من آخر وأخذ أجرته لزمه رد أجرة شريكه إليه. مثلا لو آجر أحد الشركاء الحمام المشترك بين ثلاثة ولكل منهم ثلثه من آخر وأخذ أجرته لزمه أن يعطي لشريكيه ثلثي الأجرة وسنفصل هذه المسألة وتوضح في المادة (1077) لكن إيجار أحد الشركاء المال المشترك على هذا الوجه أو إعارته غير جائزة ديانة. إذ التصرف في ملك الغير بلا إذن حرام، ولا يمنع قضاء إذ الإنسان لا يمنع من التصرف فيما بيده إذا لم ينازعه فيه أحد (التنقيح، رد المحتار، علي أفندي)."(الكتاب الأول البيوع، الباب الثامن، ‌‌الفصل الأول، (المادة 597) لا يلزم ضمان المنفعة في مال استعمل بتأويل ملك، 691/1، ط: دارالجیل)فقط واللہ اعلم

عنوان: شوہر ،تین بیٹے اور تین بیٹیوں کے درمیان میراث کی تقسیم
سوال: میری بیوی کا انتقال ہو ا ان کے ورثاء میں شوہر ،تین بیٹے اور تین بیٹیاں ہیں اورمرحومہ بیوی کے والدین پہلے انتقال کرگئے ہیں تواس صورت میں  میراث کی تقسیم کیسے ہوگی ؟راہ نمائی فرمائیں۔
جواب: سائل کی بیوی مرحومہ کے ورثاء میں اگر شوہر  ،تین بیٹے اور تین بیٹیاں  ہیں اور مرحومہ بیوی کے والدین پہلے انتقال کرگئے ہیں ،تو اس صورت میں مرحومہ بیوی  کی میراث تقسیم کرنے کا شرعی طریقہ یہ ہے کہ سب سے پہلےاگر مرحومہ کے ذمہ کوئی قرض ہو تو کل مال سے ادا کرنے کے  بعد،اگر مرحومہ نے  کوئی جائز وصیت کی ہو تو قرض کی اد ائیگی کے بعدباقی  مال کے تہائی  حصہ میں سے  اسے  نا فذ کرنے کے بعد،  باقی تمام ترکہ    منقولہ و غیر  منقولہ کو36حصوں میں تقسیم کر کے9حصے مرحومہ  کے شوہر  کو ،6حصے مرحومہ کے ہر ایک بیٹے کو ،3حصے مرحومہ ہرایک کی بیٹی کو ملیں گے ۔تقسیم  کی صورت یہ ہے:میت:( بیوی)،مسئلہ :36/4شوہر بیٹا بیٹا بیٹابیٹی بیٹی بیٹی 139666333یعنی سو روپے میں سے 25روپےمرحومہ  کے شوہر  کو ،16.333روپے مرحومہ کے ہر ایک بیٹے کو ،8.333روپے مرحومہ ہرایک کی بیٹی کو ملیں گے ۔فقط واللہ اعلم

عنوان: شوہر اور تین بیٹوں کے درمیان میراث کی تقسیم
سوال: ایک خاتون کا انتقال ہوا ہے، مرحومہ کے ورثاءمیں شوہر اور تین بیٹے ہیں، مرحومہ کے والدین کا انتقال ہوچکا ہے،  البتہ ایک بہن اور دو بھائی حیات ہیں ،ورثاء میں مرحومہ کے ترکہ کی تقسیم کیسے ہوگی؟
جواب: صورتِ مسئولہ میں مرحومہ    کے ترکہ منقولہ و غیر منقولہ کی تقسیم کا شرعی طریقہ یہ ہے   کہ سب سے پہلے ترکہ میں سے مرحومہ کے حقوقِ متقدمہ یعنی (تجہیز و تکفین کا خرچہ تو شوہر کے ذمہ ہے، باقی) اگر مرحومہ کے ذمہ کسی کا قرض ہو تو  اس کی ادائیگی کے بعد، اگر مرحومہ نے کوئی جائز وصیت کی ہو تو  ایک تہائی ترکہ میں سے نافذ کرنے کے بعد، باقی ترکہ منقولہ وغیر منقولہ کوچار  حصوں میں تقسیم کرکے ،ایک حصہ شوہر کو اور ایک ایک حصہ  ہر ایک بیٹے کو ملے گا۔تقسیم کی صورت یہ ہے:مرحومہ بیوی:4شوہربیٹابیٹابیٹا1111فیصد کے اعتبار سے 25 فیصد شوہر کو اور 25،25 فیصد ہر ایک بیٹے کو ملےگا۔نوٹ:اولاد کی موجود گی میں بہن اور بھائیوں کا کوئی حق و حصہ نہیں ہے ۔فقط واللہ اعلم

عنوان: دو بیوہ، آٹھ بیٹوں اور نو بیٹیوں میں ترکہ کی تقسیم
سوال: 2022 میں میرے والد صاحب کا انتقال ہوا، مرحوم نے دو شادیاں کی تھیں، پہلی بیوی سے تین بیٹے اور چار بیٹیاں ہیں، دوسری بیوی سے پانچ بیٹے اور پانچ بیٹیاں ہیں، دونوں بیویاں اور تمام بچے حیات ہیں۔والد صاحب کے ترکہ میں زرعی زمین، مکانات، ٹریکٹر، ٹرالی، گاڑی اور مال مویشی ہیں، والد صاحب کا مکمل ترکہ اور ساری جائیداد دوسری بیوی کے بڑے بیٹے کے قبضہ میں ہے، سوال یہ ہے کہ مرحوم کا ترکہ ان کے ورثاء میں کیسے تقسیم ہوگا؟
جواب: صور تِ مسئولہ میں مرحوم کی جائیداد کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم   پر کوئی  قرضہ ہےتو  اس کو کُل ترکہ میں سے ادا کرنے کے بعد،  اگر مرحوم نے کوئی جائز وصیت کی ہو،تو  اس کو باقی مال کے ایک تہائی  میں سے ادا کرنے  کے بعد، باقی کُل ترکہ منقولہ وغیر منقولہ کے  400 حصوں میں تقسیم  کرکے، 25 حصے ہر ایک بیوہ کو، 28 حصے ہر ایک بیٹے کو اور 14 حصے ہر ایک بیٹی کو ملیں گے ۔صورتِ تقسیم یہ ہے:میت:400/8بیوہبیوہبیٹابیٹابیٹابیٹابیٹابیٹابیٹابیٹابیٹیبیٹیبیٹیبیٹیبیٹیبیٹیبیٹیبیٹیبیٹی1725252828282828282828141414141414141414فیصد کے اعتبار سے 6.25 فیصد ہر ایک بیوہ کو، سات فیصد ہر ایک بیٹے کو اور 3.5 فیصد ہر ایک بیٹی کو ملیں گے۔فقط واللہ اعلم

عنوان: میت کا قرضہ کس کو دیا جائے گا
سوال: میری پھوپھی نے مجھے کچھ رقم قرض کےطور  پر دی تھی، لیکن 28 رمضان کو ان کا انتقال ہوگیا  تھا، اب سوال یہ ہے کہ میں یہ قرضہ کس کو دوں؟ میری پھوپھی کے اوپر بھی قرضہ ہے، کیا میں یہ پیسے ان کے قرضہ اتارنے میں صرف کر سکتا ہوں؟اور جو شخص یہ کہے کہ تمہاری پھو پھی پر میرے پیسے ہیں، کیا صرف یہ کہنے سے پیسے ثابت ہوں گے یا پھر گواہوں کی ضرورت ہوگی؟پھو پھی جس گھر میں شوہر کے ساتھ رہتی تھیں اس گھر پر Water Taxاور Property Tax لاگو ہے، یہ قرضہ کس مد میں جائے گا؟ کیا جب پراپرٹی بکے گی اس میں سے قرضہ دیا جائے گا یا پھر میرے پاس جو پھوپھی کے پیسے ہیں اس میں سے ادا کروں؟ واضح رہے کہ مذکورہ گھر شوہر کا ہے۔
جواب:
صورتِ مسئولہ میں سائل نے بطورِ قرض  پھوپھی سےجو پیسے لیے تھے  وہ پیسےپھوپھی کے ترکہ میں شمار ہوں گےاور سائل  کے ذمہ لازم ہے کہ وہ پیسے پھوپھی کے ورثاء کو لوٹا دے، سائل بذاتِ خود اس رقم کو پھوپھی کے دیگر قرض داروں کو نہیں دے سکتا،البتہ اگر ورثاء سائل کو اس بات کی اجازت دے دیں کہ  وہ اس سے میت کا قرضہ ادا کردے تو پھر سائل کے لیے ان پیسوں سے دوسرے قرض داروں کا قرض اتارنا جائز ہے۔کسی شخص کے انتقال کے بعداگر کوئی شخص اس مرحوم پر قرض کا دعویٰ کرے تو اس  کا دعویٰ  اس وقت ثابت ہو گا جب وہ اپنے دعویٰ کو شرعی  گواہوں سے ثابت کرے، اگر قرض خواہ  اپنے دعوی پر  شرعی گواہ پیش نہ کر سکے تو پھر  ورثاء پر عدمِ علم کی قسم کھانا لازم ہے،(ورثاء اس بات پر قسم کھائیں گے کہ ہمیں نہیں معلوم کہ اس شخص کا مرحوم پر کوئی قرضہ ہے)۔نیز کسی بھی شخص کے انتقال کے بعداگر اس پر  کوئی قرضہ ہو تو وہ اس شخص کے ترکہ میں سے ادا کیا جائے گا، البتہ اگر کوئی وارث اپنی طرف سے اس کا قرضہ ادا کرے تو یہ اس کی طرف سے تبرع اور احسان ہوگا، لہذا صورتِ مسئولہ میں سائل کی پھوپھی کے ترکہ میں سے ان کے قرضہ کو ادا کیا جائے گا،ہاں اگر سائل کے پھوپھا اپنی خوشی سے اپنے گھر کو بیچ کر ان کا قرضہ ادا کرنا چاہیں تو وہ ان کی طرف سے تبرع اور احسان کہلائے گا۔باقی رہی یہ بات کہ گھر پر جو ٹیکس لاگو ہے تو وہ سائل کے پھو پھا پر لازم ہوگا کیونکہ جب گھر سائل کے پھوپھا کا ہے تو پھر اس کا ٹیکس بھی وہی ادا کریں گے،لہذاسائل کی پھوپھی پر اس گھر کا ٹیکس دینا لازم نہیں ہے اور نہ ہی ان کے ترکہ میں سے اس ٹیکس کو ادا کیا جائے گا۔فتاوی شامی  میں ہے:"(قوله: جهل أربابها) يشمل ورثتهم، فلو علمهم لزمه الدفع إليهم؛ لأن الدين صار حقهم. وفي الفصول العلامية: من له على آخر دين فطلبه ولم يعطه فمات رب الدين لم تبق له خصومة في الآخرة عند أكثر المشايخ؛ لأنها بسبب الدين وقد انتقل إلى الورثة) والمختار أن الخصومة في الظلم بالمنع للميت، وفي الدين للوارث. قال محمد بن الفضل: من تناول مال غيره بغير إذنه ثم رد البدل على وارثه بعد موته برئ عن الدين وبقي حق الميت لظلمه إياه، ولا يبرأ عنه إلا بالتوبة والاستغفار والدعاء له)."(کتاب اللقطۃ، مطلب فیمن علیہ دیون ومظالم جھل اربابھا، ج:4، ص:283، ط:سعید)فتاوی ہندیہ میں ہے:"رجل ادعى دينا على ميت بحضرة وارثه وقال: إن الميت قد خلف من التركة من جنس هذا الدين في يد الوارث ما به وفاء بالدين وأقام بينة على ذلك لا شك أن هذا القدر يكفي لأمر الوارث بإحضار هذا المال حتى يشهد الشهود بحضرة المال أن هذا مال الميت، ولو اكتفى بهذا القدر للقضاء على الوارث كان جائزا، كذا في فتاوى قاضي خان".(کتاب الدعوی، الباب الثالث، ج:4، ص:108، ط:دار الفکر)وفیه أیضًا:"برهن على أن له كذا على الميت يحلف على أنه ما استوفاه ولا شيئا منه، وإن لم يدع الورثة الاستيفاء، وفي الفتاوى وإن أبى الورثة التحليف".(کتاب الدعوی، الباب الثالث، ج:4، ص:110، ط:دار الفکر)فتاوی شامی میں ہے:"(ثم) تقدم (ديونه التي لها مطالب من جهة العباد) ويقدم دين الصحة على دين المرض إن جهل سببه وإلا فسيان كما بسطه السيد، (وأما دين الله تعالى فإن أوصى به وجب تنفيذه من ثلث الباقي وإلا لا".(کتاب الفرائض، ج:6، ص:760، ط:دار الفکر)فقط واللہ اعلم

Reference: Riyad as-Salihin 664 In-book reference : Introduction, Hadith 664: حوالہ

عنوان: مرحومہ بیوی کے ترکہ کی تقسیم
سوال: دو بھائی ہیں،  ان میں سے ایک صاحب اولاد ہے اور ایک بے اولاد ہے، جو بے اولاد ہے اس کی اہلیہ کا انتقال ہوگیا ہے ،شوہر کا ذہنی توازن  ٹھیک نہیں ہے ،اس كي اہلیہ کا ایک مکان ہے جو  شوہر کے نام پر ہےاور مالک بھی شوہر ہے،  مکان کا پلاٹ اور بنیادیں شوہر نے بنائی تھیں اور  دیواریں اور تعمیر  کا کچھ خرچہ اہلیہ نے اپنے پیسوں سے كيا ، مکان کا رقبہ 80 گزہے، انتقال سے پہلے وہ کچھ نقد رقم بھی چھوڑ کر گئی ہیں ، اہلیہ کے ماں باپ حیات نہیں ہیں ،بل کہ ایک بھائی اور ایک بہن موجود ہیں، شریعت کے مطابق وراثت کا حق دار کون ہوگا؟آپ سے التماس ہے كہ راہ نمائی فرمائیں کہ مکان پر اور اهليہ نے جو رقم چھوڑی ہے اس پر کس کا حق ہے؟ شوہر فیصلہ کرنے سے قاصر ہے، کیوں کہ ان کا دماغی توازن درست نہیں ، ابھی معلوم ہوا ہے کہ پلاٹ کی فائل مسجد کے امام کے پاس ہےاور ان کا دعویٰ ہے کہ یہ مرحومہ اہلیہ نے مجھے دی تھی اور 20 اگست 2024 میں کہا تھا کہ یہ پلاٹ مسجدکا ہوگیا ، جب کہ مرحومہ اہلیہ آخری وقت تک اس گھر میں رہائش پذیر تھیں ۔
جواب: صورتِ مسئولہ میں مذکورہ  مکان  جوزندہ شوہر کے نام پر ہےاور مالک  بھی شوہر ہے  تواس کا حق دار شوہر ہی ہے، اس کو مرحومہ  کےورثاء کے درمیان تقسیم نہیں کیا جائے گا،اور مسجد کے امام کے دعویٰ کے مطابق مرحومہ نے اس  مکان  کےپلاٹ  کی فائل ان کو دی تھی  اور بیس اگست كو کہا تھا کہ" یہ پلاٹ مسجد کا ہو گیا " درست نہیں  ہے،اس سے وقف  نہیں ہوا، کیوں کہ اصل مالک شوہرہی ہے۔مرحومہ نے جو رقم ترکہ میں  چھوڑی ہے اور جتنی رقم گھر کی تعمیرات میں لگائی تھی اس  رقم  کومرحومہ اہلیہ کے شرعی وارثوں (یعنی شوہر، ایک بھائی ، ایک بہن)کے درمیان میراث کے مطابق تقسیم کیا جائے گا۔صورتِ مسئولہ میں مرحومہ اہلیہ کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی اگر میت پر کوئی قرضہ ہے تو   اس کو ادا کرنے کے بعد، اور اگرمیت  نے کوئی جائز وصیت کی ہو تو اس کوباقی مال کے   ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو 6 حصے میں تقسیم کرکے   مرحومہ کےشوہرکو 3 حصے، مرحومہ کے بھائی کو  2 حصے اور مرحومہ کی بہن کو ایک حصہ ملے گا۔صورتِ تقسیم یہ ہے:مرحومہ اہلیہ:6/2شوہربھائی بہن11321یعنی فیصد کے اعتبارسے شوہر کو 50٪ فیصد ،بھائی کو 33.33٪ فیصد اور بہن کو 16.66 ٪فیصد ملے گا۔المبسوط للسرخسی میں ہے: "وتصرف ذي اليد في ‌ملك ‌الغير لا يكون نافذا."(كتاب الهبة، باب العوض في الهبة، ج: 12 ص: 82 ط: دار المعرفة)البحر الرائق میں ہے: "إذ التصرف في ‌ملك ‌الغير حرام حقا لله تعالى وللمالك."(كتاب الشركة، شركة الملك، ج: 5 ص: 180 ط: دار الكتب الإسلامي)فقط والله اعلم

عنوان: مفقود کو ملنے والی میراث کو امانت رکھا جائے گا
سوال: میں نے آپ کے دار الافتاء سے ایک فتوی لیا ہے، جس میں میراث کے حوالے سے سوال کیا گیا تھا، میں اس کے مطابق ورثاء کوان کا حصہ ادا کر چکا ہوں ، جب کہ مرحوم کی دوسری بیوہ کا حصہ ادا کرنا ہےجو کہ میرے پاس بطورِ امانت رکھا ہوا ہے، بیوہ مفقود ہ ہے یعنی اس کا کچھ پتہ نہیں چل رہا ہے کہ وہ کہاں ہے، جن  لوگوں کو معلوم ہے وہ میرے ساتھ تعاون نہیں کر رہے ہیں،  بیوہ کے حصہ کو میں اپنے پاس مزید امانت نہیں رکھ سکتا، اب میں اس کا کیا کروں؟شرعی راہ نمائی فرمائیں۔واضح رہے کہ سائل ورثاء میں شامل نہیں ہے۔
جواب: صورتِ مسئولہ میں مفقودہ بیوہ کو اپنے شوہر سے ملنے والے حصے کو موقوف رکھا جائے گا اور اس کو  ورثاء کے پاس امانت کے طور پر رکھا جائے گا، اگر آگئی تو اپنے حصے پر قابض ہوجائے گی، اگر نہیں آئی تو اس کی عمر جب ساٹھ سال ہوجائے اس وقت عدالت سے اس کی موت کا تصدیق نامہ حاصل کرنے کے بعد  اس کے حصہ کو ان ورثاء کی طرف لوٹایا جائے گا جوبیوہ کے شوہر کے انتقال کے وقت اس کے ساتھ وارث بنے تھے، چوں کہ سائل مرحوم کے ورثاء میں شامل نہیں ہےاور سائل امانت کو اپنے پاس مزید نہیں رکھنا چاہتا ،  لہذاسائل کو چاہیےکہ  بیوہ کے حصہ کو مرحوم شوہر کے کسی وارث کے پاس امانت رکھوا دے۔فتاوی شامی میں ہے:"وقيل يقدر بتسعين سنة بتقديم التاء من حين ولادته واختاره في الكنز، وهو الأرفق هداية وعليه الفتوى ذخيرة، وقيل بمائة، وقيل بمائة وعشرين، واختار المتأخرون ستين سنة واختار ابن الهمام سبعين لقوله عليه الصلاة والسلام «أعمار أمتي ما بين الستين إلى السبعين» فكانت المنتهى غالبا."(کتاب المفقود، ج:4، ص:296، ط:دار الفکر)فتاوی عالمگیری میں ہے:"ولا يرث المفقود أحدا مات في حال فقده، ومعنى قولنا " لا يرث المفقود أحدا " أن نصيب المفقود من الميراث لا يصير ملكا للمفقود، أما نصيب المفقود من الإرث فيتوقف، فإن ظهر حيا علم أنه كان مستحقا، وإن لم يظهر حيا حتى بلغ تسعين سنة فما وقف له يرد على ورثة صاحب المال يوم مات صاحب المال، كذا في الكافي. وإذا أوصى له توقف الموصى به إلى أن يحكم بموته فإذا حكم بموته يرد المال الموصى به إلى ورثة الموصي، كذا في التبيين."(کتاب المفقود، ج:2، ص:300، ط:دار الفکر)فقط واللہ اعلم

عنوان: تقسیم میراث
سوال: میرے والد کا انتقال ہوا ہے، ان کے ورثاء میں ۲ بیوہ  تھیں، پہلی بیوی کا ایک بیٹا، دوسری بیوہ سے پانچ بیٹے اور چار  بیٹیاں تھیں۔ پھر دوسری بیوہ کے ایک بیٹے کا انتقال ہوگیااس کے بال بچے نہیں ہیں۔ مذکورہ ورثاء میں میراث کیسے تقسیم ہوگی؟راہ نمائی فرمائیں۔والد صاحب کی ملکیت میں ایک گودام، ایک پلاٹ اور ایک اور بڑا مکان ہے جس میں سب ورثاء ایک ساتھ رہتے ہیں  جس کی مالیت دس کروڑ بنتی ہے۔وضاحت: پہلی بیوی  کااور دوسری بیوی سے ہونے والے ایک بیٹے کا والد سے پہلے انتقال ہوا ہے۔
جواب: صورت مسئولہ میں مرحوم والد کے ترکہ کی تقسیم کا شرعی طریقہ یہ ہے کہ والد مرحوم کے تجہیز و تکفین کے اخراجات ادا کرنے کے بعد، والد مرحوم پر اگر کوئی قرض تھا تو قرض ادا کرنے کے بعد ، اور اگر والد نے کوئی جائز وصیت کی تھی تو ایک بقیہ مال کے ایک تہائی میں اس وصیت کو نافذ کرنے کے بعد باقی متروکہ منقولہ وغیر منقولہ جائیداد کو 112 حصوں میں تقسیم کیا جائے گا، اس میں سے بیوہ کو 14 حصے، ہر زندہ بیٹے کو 14 حصے اور ہر بیٹی  کو 7 حصے ملیں گا۔باقی مرحوم کی وہ بیوی اور بیٹا جو مرحوم کی زندگی میں انتقال کر گئے تھے ان کا مرحوم کی میراث میں حق نہیں ہے۔میت:8/ 112بیوہبیٹابیٹابیٹابیٹابیٹابیٹیبیٹیبیٹیبیٹی171414141414147777یعنی بیوہ کو 12.5فیصد، ہر بیٹے کو 12.5فیصد اور ہر بیٹی کو 6.25 فیصد ملے گا۔پس اگر مرحوم کی جائیداد دس کروڑ میں فروخت ہوجاتی ہے تو پھر دس کروڑ میں سےبیوہ کو  12,500,000 روپے , ہر زندہ بیٹے کو12,500,000روپے اور ہر بیٹی کو  6,250,000 روپے ملیں گے۔فقط واللہ اعلم

عنوان: بیوہ، والدہ، دو بیٹوں اور ایک بیٹی میں ترکہ کی تقسیم
سوال: میرے چچا کا انتقال 2023ء میں ہوا ہے، ورثاء میں مرحوم کی والدہ، بیوہ، دو بیٹے اور ایک بیٹی ہے، مذکورہ ورثاء میں ترکہ کیسے تقسیم ہوگا؟
جواب: صورتِ مسئولہ میں مرحوم کا ترکہ تقسیم کرنے کا شرعی طریقہ یہ ہے کہ:سب سے پہلے کل ترکہ سے مرحوم کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو اسے ادا کرنے کے بعد، اور اگر مرحوم نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ  (منقولہ و غیر منقولہ) کے کل 120 حصے کرکے 15 حصے بیوہ کو، 20 حصے والدہ کو، 34، 34 حصے ہر ایک بیٹے کو اور 17 حصے بیٹی کو ملیں گے۔صورتِ تقسیم یہ ہے:میت:24/ 120بیوہوالدہبیٹابیٹابیٹی34171520343417یعنی کل ترکہ (یا اس کی مالیت)میں سے 12.5 فی صد بیوہ کو، 16.6667 فی صد والدہ کو، 28.333 فی صد ہر ایک بیٹے کو اور 14.1667 فی صد بیٹی کو ملے گا۔فقط والله اَعلم

عنوان: بھابھی کے ورثاء میں دیورنہیں/سرکاری ملازم کے انتقال کے بعد ملنے والی رقم کاحکم
سوال: ایک عورت کا شوہر فوت ہوگیا جو کہ سرکاری ملازم تھا،اور اس کے 10 یا 12 لاکھ روپے  اس کی بیوہ کو  مل گئے،اوراولاد  بھی نہیں ہے،وہ عورت اپنا جہیز سامان وغیرہ لے کر والد کے ہاں رہ رہی تھی،اب وہ عورت بھی فوت ہوگئی ہے، جو پیسے اس کے پاس تھے اس میں سےکچھ باقی ہیں،اب ان پیسوں کا وارث کون ہوگا؟دیور یا بھائی ؟اور نکاح میں جو کمرہ لکھا گیا تھا،اس کا وارث  کون بنے گا؟
جواب: صورت مسئولہ میں  حکومت کی طرف سے شوہر کے انتقال کے بعد   جو 10 یا 12 لاکھ  روپےاس کی بیوہ کو  مل گئے تھے، اگر وہ بیوہ کے نام پر جاری  کئے گئے تھے تو وہ  بیوہ کا حق تھا، لہذا اب بیوہ کے انتقال کے بعد بیوہ کے ورثا میں اس کی تقسیم ہوگی ،اوربیوہ کے ورثامیں دیور  نہیں ہے،پس بیوہ کے کل ترکہ  کو اس کے والدین اور بھائی بہنوں کے درمیان  تقسیم کیا جائےگا ،البتہ  اگرشوہر کے انتقال سے پہلے تن خواہ یا کوئی فنڈ تھے یا اور کوئی ان کی ملکیت میں چیزیں تھیں ،اس میں شرعی ضابطہ کے مطابق وراثت جاری ہوگی،اور  شوہر کے ورثامیں تقسیم ہوگی، جس میں بیوہ سمیت بھائیوں  (مذکورہ خاتون کے دیور)وغیرہ کابھی شرعی حصہ  ہوگا۔نیز  مرحومہ کو نکاح کے موقع پر  جو کمرہ لکھا گیا تھا،اگر  یہ  حق مہر  کے طور پر  تھا تو یہ بہر صورت عورت کو ملے گا اور اگر یہ مہر کے علاوہ   گفٹ   کے طور پراس کے نام لکھا تھا اورنام کرنے کے ساتھ ساتھ مالکانہ قبضہ وتصرف کا حق بھی دے دیا تھا تو پھر وہ کمرہ مرحومہ کےترکہ شمار ہوکر مرحومہ کے ورثا میں تقسیم ہوگا، اور اگر مالکانہ قبضہ  وتصرف دیے بغیر صرف نام کردیا تھا تو اس صورت میں یہ کمرہ مرحوم شوہر کے ترکہ میں شامل کرکے حسب ضابطہ شرعی تقسیم کیا جائے گا،جس میں مرحوم کی بیوہ سمیت مرحوم  کےبھائیوں  وغیرہ کو بھی حصہ ملے گا۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود،57/7، ط: سعید)فتاوی ہندیہ میں ہے:"ويستحق الإرث بإحدى خصال ثلاث: بالنسب و هو القرابة، و السبب وهو الزوجية، والولاء."(الباب الثانی فی ذوی الفروض، 447/6، ط: دار الفکر)وفیہ ایضاً:"لايثبت الملك للموهوب له إلا بالقبض هو المختار، هكذا في الفصول العمادية".(کتاب الھبة، الباب الثانی فیما یجوز من الھبة وما لا یجوز،378/4،ط: دار الفکر)غمز عیون البصائر   فی شرح الاشباہ میں ہے:" أسباب التملك: المعاوضات المالية والأمهار والخلع والميراث والهبات والصدقات والوصايا."(القول فی الملک وفیه مسائل، الأولی أسباب التملک، 461/3، ط: دار الكتب العلمية)امداد الفتاوی میں ہے:"چونکہ میراث مملوکہ اموال میں جاری ہوتی ہے، اوریہ وظیفہ محض تبرع و احسان سرکار کا ہے بدون قبضہ کے مملوک نہیں ہوتا ،لہذا آئندہ جو وظیفہ  ملے گا اس میں میراث جاری نہیں ہوگی،سرکار کو اختیار ہے کہ جس طرح چاہے تقسیم کر دے، البتہ اگر یہ وظیفہ کسی جائداد مملوکہ کا نفع جائز ہے تو اس میں میرا ث جاری ہوگی۔"( کتاب الفرائض،342/4، ط: مکتبہ دارالعلوم کراچی)فقط واللہ اعلم

عنوان: سرکاری جگہ پر تعمیرات اور وراثت کا حکم
سوال: ہم گورنمنٹ کی جگہ میں رہتے ہیں،  یہ جگہ گورنمنٹ کے کواٹرز کے آگے کی جگہ ہے، جس کو عام  طور پر کیاری  کہتے ہیں،  یہ جگہ آج سے تقریباً 60 سال قبل میرے سسر صاحب نے رقم دے کر  خریدی  تھی، مگر  اس جگہ کے کوئی کاغذات وغیرہ نہیں بنے ہوئے ہیں، اور قانونی طور پر یہ جگہ تاحال حکومت کی ہی جگہ ہے، بہر حال ہم مذکورہ جگہ میں رہائش پذیر ہیں۔سوال یہ ہے کہ کیا یہ جگہ سسر صاحب کی وراثت شمار ہوگی؟ اور   سسر صاحب مرحوم کے بیٹے بیٹیاں اسے تقسیم کرنے کے حق دار ہیں؟
جواب: سرکاری جگہ پر سرکار کی اجازت کے بغیر کسی قسم کا تصرف کرنا، اسے اپنی رہائش میں لانا جائز نہیں ہوتا،  اسی طرح سرکاری زمین میں وراثت جاری نہیں ہوتی،کیوں کہ وراثت اسی مال میں جاری ہوتی ہے جو مرنے والے کی ملکیت میں ہو،جبکہ سرکاری زمین کسی کی ملکیت میں نہیں ہوتی،البتہ تعمیر کرنے والا شخص چونکہ عمارت کا مالک ہوتا ہے، لہذا اس کی موت کے بعد عمارت کو فروخت کرکے جو  رقم ملے گی، وہ مرحوم کے ترکہ میں شامل ہوگی، اور اس میں مرحوم کے تمام ورثاء حصص شرعیہ کے تناسب سے شریک ہوں گے،تاہم  سرکاری  زمین  ترکہ میں شامل نہیں ہوگی۔درر الحكام في شرح مجلة الأحكام میں ہے:"المادة (٢ ٩ ٠ ١) - (كما تكون أعيان المتوفى المتروكة مشتركة بين وارثيه على حسب حصصهم... الخ)أعيان المتوفى المتروكة مشتركة بين - وارثيه، على حسب حصصهم الإرثية بموجب علم الفرائض أو بين الموصى لهم بموجب أحكام المسائل المتعلقة بالوصية."(الكتاب العاشر الشركات، الباب الأول في بيان شركة الملك، الفصل الثالث في بيان الديون المشتركة، ٣ / ٥٥، ط: دار الجيل)فقط واللہ اعلم

عنوان: بیوہ والدہ اور بہن بھائیوں میں تقسیم میراث
سوال: میرے بھائی کا انتقال ہوچکاہے،جس کی اولاد نہیں تھی اور والد کا انتقال اس سے پہلے ہوچکاہے،ورثاء میں ایک بیوہ،والدہ،نوبھائی اور دوبہنیں ہیں،اس کی ملکیت میں ایک گھر تھاجس میں وہ رہائش پذیر تھا،مگر تھا وہ گھر ہماری والدہ کے نام پر،صورت تقسیم کیا ہوگی؟
جواب: صورتِ مسئولہ میں مرحوم بھائی کے ترکہ کی تقسیم کا شرعی طریقہ یہ ہے کہ مرحوم کے کفن دفن کا خرچہ نکالنے کے بعد، اگر مرحوم پر کوئی قرض ہو تو اس کوکل مال سے ادا کرنے کے بعد ،اور اگرمرحوم نے کوئی جائز وصیت کی ہے تو اس کو باقی مال کے ایک تہائی  حصے  میں سے نافذ کرنے کے بعد ،باقی کل  ترکہ (منقولہ اور غیر منقولہ)کو 240حصوں میں تقسیم کر کے40حصےمرحوم کی  والدہ کو ،60حصےمرحوم کی بیوہ کو،14حصےمرحوم کے  ہر ایک بھائی کو، اور 7حصےمرحوم کی ہر یک بہن کو ملیں گے۔صورت تقسیم یہ ہو گی :مرحوم۔۔۔۔240/12والدہبیوہبھائیبھائیبھائیبھائیبھائیبھائیبھائیبھائیبھائیبہنبہن237406014141414141414141477فیصدی اعتبار سےصورت تقسیم یوں ہو گی:کل ترکہ کو 100حصوں میں تقسیم کر کے مرحوم  کی والدہ کو16.666666فیصد،مرحوم کی بیوہ کو25فیصد،مرحوم کے  ہر ایک بھائی کو 5.833333فیصد،مرحوم کی ہر یک بہن کو 2.916666فیصدملےگا۔فقط واللہ اعلم

عنوان: والدہ سے پہلے انتقال کرنے والے بھائی کا حصہ
سوال: میرے بھائی کا میری والدہ  کے انتقال سے تین ماہ پہلے انتقال ہوگیا تھا،اب بھائی کے بچے میری ماں کی جائیداد میں سے حصہ مانگ رہے ہیں،کیا شریعت میں ان کا حصہ بنتا ہے؟واضح رہے کہ ماں کا میں اور بھائی دو ہی وارث تھے۔
جواب: واضح رہے کہ وارث بننے کے لیے مورث (انتقال کرنے والے) کی موت کے وقت زندہ ہونا شرط ہے،لہذا صورتِ مسئولہ میں اگر واقعۃً آپ کےبھائی کا انتقال والدہ  کی زندگی میں ہوچکا تھا، تو وہ   شرعاً والدہ مرحومہ کے وارث شمار نہیں ہو گا،اسی طرح  آپ کے بھائی کی اولاد کا بھی آپ کی موجودگی میں آپ کی والدہ کی جائیداد میں کوئی حصہ نہیں ہوگا۔ والدہ کے انتقال کے وقت   اگرآپ کے علاوہ کوئی اور وارث زندہ نہیں تھا ،تب والدہ کی ساری جائیداد کے اکیلے  آپ حقدار ہیں،تاہم اگر بھتیجے ضرورت مند ہوں تو  صلہ رحمی کرتے ہوئےاپنے بھتیجوں کو بھی جائیداد میں سے کچھ حصہ دے سکتے ہیں،اس پر آپ اجر وثواب کے مستحق ہوں گے۔ تبیین الحقائق میں ہے:"قال - رحمه الله - (ثم الأخ لأب وأم ثم الأخ لأب ثم ابن الأخ لأب وأم ثم ابن الأخ لأب)."(كتا ب الفرائض، العصبات في الميراث، ج:7، ص:486، ط: دار الكتب العلمية بيروت)فتاوی شامی میں ہے:"(‌ويقدم الأقرب فالأقرب منهم)."(كتاب الفرائض،فصل في العصبات، ج:6، ص:774، ط:سعيد)وفيه ايضاً:"بيانه أن شرط الإرث وجود الوارث حيا عند موت المورث."(كتاب الفرائض، فصل في العصبات، ج:6، ص:769، ط:سعيد)وفيه ايضاً:"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(كتاب الفرائض، ج:6، ص:758، ط:سعيد)فقط والله اعلم

عنوان: بیوہ، تین بیٹوں اور تین بیٹیوں میں ترکہ کی تقسیم اور وراثت کی تقسیم نہ کرنے کا حکم
سوال: ہمارے والد کا انتقال 2012ء میں ہوا ہے، ان کے ترکہ میں دبئی میں ایک دکان ہےجس کا کرایہ بھی آتا ہے، ہاکس بے میں چار سو (400)گز کی زمین ہے، اور جس گھر میں ہم رہتے ہیں وہ بھی والد صاحب کا ہے،  والد صاحب کے ورثاء میں ایک بیوہ، تین بیٹے اور تین بیٹیاں ہیں، اب دریافت یہ کرنا ہے کہ مذکورہ ورثاء میں والد صاحب کا ترکہ کس طرح تقسیم ہوگا؟ اور میرا حصہ کتنا بنے گا؟نیز ہمارے گھر والے مجھے گھر میں رکھنانہیں چاہتے، نہ میری شادی کرارہے ہیں  جب کہ میری عمر اڑتیس سال ہے، اور مجھ پر الزام لگاتے ہیں کہ تم گھر میں جنات لاتے ہو، یوں میں بند  کمرے کی  زندگی گزار رہا ہوں، اب  میں اپنے والد کی جائیداد میں سے اپنا حصہ لینا چاہتا ہوں تاکہ میں  اپنی زندگی سکون سے گزار سکوں،   لیکن گھر والے مجھے وراثت تقسیم کرکے نہیں دے رہے، میرے دونوں بھائی دبئی میں ہیں، لیکن میں کسی وجہ سے دبئی نہیں جا سکتا تو اس کا فائدہ اٹھاتے ہوئے دبئی کی دکان کا کرایہ بھی دیگر بہن بھائیوں میں تقسیم ہوتا ہے اور مجھے نہیں دیا جاتا۔میری راہ نمائی فرمائیے کہ گھر والوں کا اس طرح کرنا کیا شرعاً درست ہے؟
جواب: صورت مسئولہ میں والد مرحوم کے ترکہ میں سائل سمیت تمام ورثاء اپنے اپنے شرعی حصے کے بقدر حق دار ہیں، دیگر ورثاء کا وراثت کے مال سے فائدہ اٹھانا اور ایک وارث کو محروم رکھنا شرعاً ناجائز اور گناہِ کبیرہ ہے، اس سے اجتناب لازم ہے، اور ورثاء میں سے جب ایک وارث میراث کی تقسیم کا مطالبہ کرے تو دیگر ورثاء پر اس وارث کو اس کا شرعی حصہ دینا لازم اور ضروری ہے۔لہٰذا سائل اگر والدہ کی میراث میں اپنے حصے کا مطالبہ کر رہا ہے تو یہ سائل کا حق ہے، دیگر ورثاء پر اسے اس کا شرعی حصہ دینا لازم ہے، اس میں ٹال مٹول کرنا یا حصہ دینے سے انکار کرنا جائز نہیں۔والد مرحوم کی میراث تقسیم کرنے کا شرعی طریقہ یہ ہے کہ:سب سے پہلے کل ترکہ سے  مرحوم کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو اسے ادا کرنے کے بعد، اگر مرحوم نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ و غیر منقولہ) کے کل 72 حصے کرکے 9 حصے بیوہ کو، 14، 14 حصے ہر ایک بیٹے کو (جن میں سائل بھی شامل ہے)اور 7، 7 حصے ہر ایک بیٹی کو ملیں گے۔صورتِ تقسیم یہ ہے:میت:8/ 72بیوہبیٹابیٹابیٹابیٹیبیٹیبیٹی179141414777یعنی کل ترکہ میں سے 12.5 فی صد بیوہ کو، 19.44 فی صد ہر ایک بیٹے کو اور 9.72 فی صد ہر ایک بیٹی کو ملے گا۔مشکاۃ المصابیح میں ہے:"وعن أنس رضي الله عنه قال: قال رسول الله صلى الله عليه وسلم: من قطع ميراث وارثه، قطع الله ميراثه من الجنة يوم القيامة . رواه ابن ماجه."(كتاب البيوع، باب الوصايا، الفصل الثالث، 1/ 272، ط:رحمانية)”(ترجمہ)جو شخص اپنے وارث کی میراث کو کاٹے گا، اللہ تعالیٰ قیامت کے دن اس کی جنت والی میراث کاٹ دے گا۔ “(مظاہرِ حق)"قال رسول الله صلى الله عليه وسلم: ألا تظلموا ألا لا يحل مال امرئ إلا بطيب نفس منه . رواه البيهقي في شعب الإيمان والدارقطني في المجتبى."(باب الغصب والعارية، الفصل الثاني، 1/ 260، ط:رحمانية)”(ترجمہ)رسول اللہ صلی اللہ علیہ وسلم نے فرمایا: خبردار کسی پر ظلم نہ کرنا اچھی طرح طرح سنو کہ کسی دوسرے شخص کا مال اس کی خوشی کے بغیر حلال نہیں ہے۔“ (مظاہرِ حق)"قال رسول الله صلى الله عليه وسلم: من أخذ شبرا من الأرض ظلما فإنه يطوقه يوم القيامة من سبع أرضين ."(باب الغصب والعارية، الفصل الأول، 1/ 261، ط:رحمانية)”(ترجمہ) جو شخص کسی کی ایک بالشت زمین ظلماً دبالے گا قیامت کے دن وہ زمین سات زمینوں تک اس کی گردن میں بطور طوق ڈال دی جائے گی۔“ (مظاہرِ حق)درر الحکام (شرح المجلة) میں ہے:"المادة (1130) - (إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه (1) على ما يبين في الفصل الثالث والرابع) يشترط في قسمة القضاء أن يكون المال المشترك قابلا للقسمة فلذلك إذا طلب أحد الشريكين القسمة وامتنع الآخر عنها فيقسمه القاضي جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم (مجمع الأنهر)."(الكتاب العاشر الشركات، باب في بيان القسمة، الفصل الثاني في بيان شرائط القسمة، 3/ 128، دار الجيل بيروت)فقط واللہ أعلم

عنوان: بہن بھائیوں میں تقسیم ترکہ
سوال: 1-ہمارےوالدصاحب کاانتقال ہوا، ورثاء میں بیوہ، 8 بیٹےاور2بیٹیاں ہیں۔2-پھرایک بھائی کاانتقال ہوا، ورثاء میں والدہ، 7بھائی اور2بہنیں ہیں۔3-پھروالدہ کاانتقال ہوا، ورثاءمیں 7بیٹےاوردوبیٹیاں ہیں۔وراثت میں زیورات اورایک مکان ہیں، لیکن ورثاء میں سے2 بھائیوں نےزیورات اورمکان پرقبضہ کیاہواہے،دیگرورثاء کواپناحق نہیں دےرہےہیں،  پوچھنایہ ہےکہ کیاان کایہ فعل درست ہے؟، نیزوراثت کی تقسیم کیسےہوگی؟
جواب: 1-صورت ِ مسئولہ میں والدین کےترکہ میں تمام ورثاء کاحق ہے، بعض ورثاء کا ترکہ پر قبضہ کرکےدوسروں کوان کےحق سےمحروم رکھناگناہ ِکبیرہ ہے، اورآخرت میں پکڑنے کا باعث ہے، لہذا اگرواقعۃ ًوالدین کےترکہ پر دوبیٹوں نے قبضہ کیاہواہے، اوردیگرورثاء کوان کاحق نہیں دےرہےتویہ دوبیٹےسخت گناہ گار ہیں ، ان پرلازم ہےکہ وہ ناجائز قبضہ ترک کرکےکل مال ِوراثت کوتمام ورثاء میں شرعی حصص کےمطابق تقسیم کریں، ورنہ آخرت میں جواب دیناہوگاجوآسان نہ ہوگا۔2-تقسیم کاشرعی طریقہ یہ ہےکہ مرحومین کے ترکہ  میں سے حقوق متقدمہ یعنی اُن کےتجہیز وتکفین کا خرچ نکالنے  کے بعد ، اگر مرحومین کےذمہ کوئی قرض   ہو  اسے ادا کرنے کے بعد،  اگر مرحومین نے کوئی جائز وصیت کی ہو تو اسے ایک تہائی ترکہسے نافذ کرنے کے بعد، باقی ترکہ منقولہ و غیر منقولہ  کے کل 16حصےکرکے2-2حصےہربیٹےکو اورایک ایک حصہ ہربیٹی کوملےگا۔صورت تقسیم یہ ہے:میت:(والدین اوربھائی) مسئلہ:16بیٹابیٹابیٹابیٹابیٹابیٹابیٹابیٹیبیٹی222222211یعنی فیصد کےاعتبارسےہربیٹےکو12.5فیصداورہربیٹی 6.25فیصدملےگا۔تفسیرابن کثیرمیں ہے:"فقوله تعالى: {يوصيكم الله في أولادكم للذكر مثل حظ الأنثيين} أي: يأمركم بالعدل فيهم، فإن أهل الجاهلية كانوا يجعلون جميع الميراث للذكور دون الإناث، فأمر الله تعالى بالتسوية بينهم في أصل الميراث، وفاوت بين الصنفين، فجعل للذكر مثل حظ الأنثيين؛ وذلك لاحتياج الرجل إلى مؤنة النفقة والكلفة ومعاناة التجارة والتكسب وتجشم المشقة، فناسب أن يعطى ضعفي ما تأخذه الأنثى."(سورۃالنساء، الآية:11، ج:2، ص:225، ط: دار طيبة للنشر والتوزيع)بدائع الصنائع میں ہے :"فأما شركة الأملاك فحكمها في النوعين جميعا واحد، وهو أن كل واحد من الشريكين كأنه أجنبي في نصيب صاحبه، لا يجوز له التصرف فيه بغير إذنه لأن المطلق للتصرف الملك أو الولاية ولا لكل واحد منهما في نصيب صاحبه ولاية بالوكالة أو القرابة؛ ولم يوجد شيء من ذلك وسواء كانت الشركة في العين أو الدين لما قلنا."(كتاب الشركة،فصل في حكم الشركة،ج:6،ص:65،ط:مطبعة الجمالية)فتاویٰ ہندیہ میں ہے :"وحكمها وقوع الزيادة على الشركة بقدر الملك، ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبه."(كتاب الشركة،الفصل الأول في بيان أنواع الشركة،ج:2،ص:301،ط:دار الفكر)فقط واللہ أعلم

عنوان: باہمی رخامندی سے میراث تقسیم کرنے کے بعد ازسرنومیراث کی تقسیم کرنے کا مطالبہ کرنا اوردیگر ورثاءکو کاغذات ٹرانسفرنہ کرنا
سوال: 2013میں  باہمی  مشاورت و مصالحت سے بھائیوں  اور بہنوں کے درمیا ن  جائیداد  کی تقسیم  ہوئی ،انہوں نے ایک بھائی کو اختیار دیا تھا  باہمی رضامندی سے قیمتوں  کی تعین کے بعد جائیداد کی تقسیم ایک  بھائی نے کردی تھی،  باقی نے ان کو اختیار دیاتھا، کراچی اور  کوئٹہ کی جائیداد  کی قیمت کا تعین  چند ورثاء کی  زمہ لگائی گی،  تمام ورثاء کی باہمی مشاورت  سے،اس کے بعد تمام ورثاء میں جائیدادکی تقسیم ہوئی  اور تمام ورثاء نے اپنےاپنےحصوں پرقبضہ بھی کرلیا،پھربعض ورثاء نے اپنی جائیداد فروخت کردی  ،کچھ سالوں بعدایک فریق نے یہ اعتراض اٹھایاکہ 2013 میں جائیداد کی قیمت کا صحیح  تعین نہیں کیا گیا تھااور ان  اعتراض اٹھانے والوں میں  وہ ورثاء بھی  شامل ہے، جن کے ذمہ  اس جائیداد کی درست قیمت طےکرناتھی   چونکہ مذکورہ جائیداد تقسیم سے پہلےمختلف ورثاء کے نام پر تھی،  تقسیم کے بعد تمام ورثاءکےحصہ میں آئی ہے  ،اب وہ ورثاء جن کے نام پر تقسیم سے پہلے جائیدادتھی، وہ  ٹرانسفردینےمیں تاخیرکررہےہیں اور مطالبہ کررہےہیں کہ  مذکورہ جائیدادکی ازسرنوقیمت لگائی جاۓاوراضافی قیمت  بعد از فروخت  تمام ورثاء میں تقسیم کردی جاۓ،  واضح رہےکہ   متعددورثاء اپنی جائیداد فروخت بھی کرچکے ہیں ، اب سوال یہ  ہےکہ  جوورثاء جائیدادکی ازسرنوقیمت  لگاکر تقسیم کا مطالبہ کررہےہیں  ان کا یہ مطالبہ شرعادرست ہے؟
جواب:
صورتِ مسئولہ میں شرعی حصص کی بنیاد پرترکہ کی تقسیم کرنی چاہیے تھی، تاہم اگر  تمام ورثاء کی باہمی مشاورت اور رضامندی سے تقسیم کرکے ہر وارث نے اپنے حصہ پر قبضہ کرلیا تھا، جسے شریعت کی اصطلاح میں مصالحت کہتے ہیں؛  تو اس صورت میں اس میں تبدیلی کا اختیار اب کسی کو نہ ہوگا، البتہ اگر حصوں پر قبضہ اب تک نہ ہوا ہو، یا کسی وارث جیسے بہن یا بیوہ کو میراث سے محروم کردیا گیا ہو، تو اس صورت میں شرعی ضابطہ کے مطابق تقسیم ضروری ہوگی، اور ہر وارث کو اس کا شرعی حصہ دیا جائے گانیزجوورثاءٹرانسفردینے میں تاخیرکررہےہیں ان کا یہ طرزعمل سخت گناہ کا باعث ہےاور ظلم میں شمار ہوگاروز قیامت اس پر سخت پکڑ ہوگی ،اس لیےان کوچاہیےکہ اپنےآپ کو قیامت کے سخت دن کی پکڑ سے بچاۓاور دیگرورثاءکو ان کاحق ٹرانسفرکردیں   ۔فتاوی شامی میں ہے:"(قوله: ثم شرع في مسألة التخارج) تفاعل من الخروج وهو في الاصطلاح تصالح الورثة على إخراج بعضهم عن الميراث على شيء من التركة عين أو دين قال في سكب الأنهر وأصله ما روي أن عبد الرحمن بن عوف - رضي الله تعالى عنه - طلق في مرض موته إحدى نسائه الأربع ثم مات وهي في العدة فورثها عثمان - رضي الله تعالى عنه - ربع الثمن فصالحوها عنه على ثلاثة وثمانين ألفا من الدراهم وفي رواية من الدنانير وفي رواية ثمانين ألفا وكان ذلك بمحضر من الصحابة من غير نكير اهـ....  أنهم لو أخرجوا واحدا، وأعطوه من مالهم فحصته تقسم بين الباقي على السواء وإن كان المعطى مما ورثوه فعلى قدر ميراثهم قال الشارح هناك وقيده الخصاف بكونه عن إنكار فلو عن إقرار فعلى السواء اهـ فتأمله."( كتاب الفرائض،باب التخارج ، ج:6 ،ص:811، ط: دار الفكر)وفیہ ایضا:"(أخرجت الورثة أحدهم عن) التركة وهي (عرض أو) هي (عقار بمال) أعطاه له (أو) أخرجوه (عن) تركة هي (ذهب بفضة) دفعوها له (أو) على العكس أو عن نقدين بهما (صح) في الكل صرفا للجنس بخلاف جنسه (قل) ما أعطوه (أو كثر) لكن بشرط التقابض فيما هو صرف (وفي) إخراجه عن (نقدين) وغيرها بأحد النقدين لا يصح (إلا أن يكون ما أعطي له أكثر من حصته من ذلك الجنس) تحرزا عن الربا، ولا بد من حضور النقدين عند الصلح وعلمه بقدر نصيبه شرنبلالية وجلالية ولو بعرض جاز مطلقا لعدم الربا، وكذا لو أنكروا إرثه لأنه حينئذ ليس ببدل بل لقطع المنازعة."( كتاب الصلح، فصل في التخارج،ج:5،ص:642، ط: دار الفكر) صحیح بخاری  میں ہے:"عن ‌سعيد بن زيد بن عمرو بن نفيل : أنه «خاصمته أروى في حق زعمت أنه انتقصه لها إلى مروان فقال سعيد: أنا أنتقص من حقها شيئا أشهد لسمعت رسول الله صلى الله عليه وسلم يقول: ‌من ‌أخذ ‌شبرا من الأرض ظلما فإنه يطوقه يوم القيامة من سبع أرضين»."(كتاب بدأ الخلق، ج:4، ص:107،المطبعة الكبرى الأميرية، ببولاق مصر)مرقاۃ المفاتیح شرح مشکاۃ میں ہے:"وعن أبي حرة الرقاشي، عن عمه - رضي الله عنه - قال: قال رسول الله - صلى الله عليه وسلم - " «‌ألا ‌لا ‌تظلموا، ألا لا يحل مال امرئ إلا بطيب نفس منه» . رواه البيهقي في " شعب الإيمان "، والدارقطني(إلا بطيب نفس ) أي: بأمر أو رضا منه."(باب الغصب والعارية، ج:5، ص:1974، ط: دار الفكر)فتاوی شامی میں ہے:"‌لا ‌يجوز ‌لأحد من المسلمين أخذ مال أحد بغير سبب شرعي."(كتاب الحدود،ج:4،ص:61،ط:سعيد)فقط واللہ اعلم

Reference: Sahih al-Bukhari 2399 In-book reference : Book 43, Hadith 15 USC-MSA web (English) reference : Vol. 3, Book 41, Hadith 584 (deprecated numbering scheme): حوالہ

عنوان: بھائی اور بہن میں میراث کی تقسیم
سوال: والدین کا انتقال  کے بعد ایک بیٹا اور تین بیٹیوں میں میراث تقسیم ہوچکی تھی،جس میں ایک بیٹی اور ایک بیٹا شادی شدہ تھے اور دو کنواری بیٹیاں  تھی،وراثت میں فلیٹ،سونا اور نقدی شامل تھی،فلیٹ ،سونا،نقدی اور دیگر اشیاء تینوں بیٹیوں کو وراثت میں دیا گیا تھا،اب اس میں دو کنواری بیٹیوں کا انتقال ہوگیا ہے،ان دو کے ورثاء میں صرف ایک بھائی اور ایک بہن ہے،مرحومہ بہنوں کی میراث بھائی اور بہن میں کیسے تقسیم ہوگی؟
جواب: مرحومہ بہنوں کی میراث  کی تقسیم کا شرعی طریقہ یہ ہے کہ مرحومہ بہنوں کی تجہیز وتکفین کاخرچہ نکالنے کے بعد،اگر مرحومہ بہنوں کے ذمہ کوئی قرض ہو اس کو کل مال سے ادا کرنے کے بعد،اور اگر مرحومہ  بہنوں نے کوئی جائز وصیت کی ہو،اس کو  باقی مال کے ایک تہائی ترکہ سے نافذ کرنے کے بعد بقیہ کل ترکہ منقولہ وغیر منقولہ کو تین حصوں میں تقسیم کرکے بھائی کو  دو  حصے اور بہن کو ایک حصہ ملے گا۔صورت تقسیم یہ ہے:میت:3بھائیبہن21یعنی فیصد کے اعتبار سے بھائی کو66.667 فیصد اور بہن کو 33.33 فیصد ملے گا۔فقط واللہ اعلم

عنوان: ترکہ کی شرعی حیثیت اور ملکی قانون وراثت پر عمل کرنا
سوال: تركہ كي شرعي حيثىت كيا  ہے؟ ہمارا ملكي قانون جو وراثتي معاملات كرتا  ہے وہ بھی شریعت کے مطابق کرتا ہے یا نہیں؟ اس قانون کا شرعاً کا کیا حکم ہے؟
جواب: ترکہ اس مال کو کہا جاتا ہے جو کسی کی موت کے بعد اس کے پیچھے رہ جائے اور وہ غیر کے حق (مثلاً قرض وغیرہ) سے خالی ہو، اس متروکہ مال میں مرحوم کے وہ تمام ورثاء جن کا شریعت نے  حق متعین کیا ہے وہ   سب اپنے اپنے شرعی حصوں کے مطابق حق دار ہوجاتے ہیں، اور  ترکہ ان سب کے درمیان  مشترک ہوجاتا ہے،  جو شرعاً وارث بن رہا ہو اس کو اس کے شرعی حصے سے محروم کرنا یاغیر وارث کا  ترکہ میں سے اپنے حق کا دعوی کرنا جائز نہیں ہے۔ملکی قانون  جو شریعت کے مطابق ہو، وہ شرعاً قبول ہوگا، اور جو شریعت کے مطابق نہ ہو  اس کا شرعاً اعتبار نہیں ہوگا، جیسے  ہمارے ملکی  قانون”مسلم عائلی قوانین آرڈیننس 1961ءکی دفعہ 4“  (یتیم پوتے وغیرہ کی میراث)   شرعی قانون کے مطابق نہیں ہے، اس لیے شرعاً وہ قابل عمل بھی نہیں ہے۔اس کی مزید تفصیل کے لیے ہمارے جامعہ کے ترجمان رسالہ ”ماہنامہ بیّنات“  میں قسط وار چار مضامین”مسلم عائلی قوانین آرڈیننس 1961ءکی دفعہ 4“ عنوان سے  طبع ہوئے ہیں، ان کا مطالعہ مفید رہےگا، ان کا لنک درج ذیل ہے: پہلی قسط ،  دوسری قسط، تیسری قسط، چوتھی قسطالدر المختار مع حاشیہ ابن عابدین میں ہے:"التركة ما تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض، 6/ 759، ط: سعید)فقط واللہ أعلم

عنوان: میراث: حقیقی بہن اور چچا کے بیٹے کے درمیان ترکے کی تقسیم کا طریقہ
سوال: ایک شخص کا انتقال ہوا ہے، اس کے والدین کا انتقال اس کی زندگی ہی میں ہوچکا ہے، بیوی اور بچے بھی نہیں ہیں، صرف ایک حقیقی بہن ہے، ایک چچا زاد بھائی ہے اور دوسرے چچا زاد بھائی کے بیٹے ہیں۔ براہِ مہربانی اس کے ترکے کی تقسیم کا طریقہ بتادیں۔
جواب: صورتِ مسئولہ میں مرحوم کے ترکے کی تقسیم کا طریقہ یہ ہے کہ  کہ سب سے پہلے مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اور اگر مرحوم نے کوئی جائز وصیت کی ہو تو اسے  باقی مال کے ایک تہائی حصے میں سے نافذ کرنے کے بعد، باقی کل متروکہ  جائیداد منقولہ و غیر منقولہ کو دو حصوں میں تقسیم کر کے اس میں سے ایک حصہ مرحوم کی حقیقی بہن کو اور دوسرا حصہ مرحوم کے چچا زاد بھائی کو ملے گا، مرحوم کے دوسرے چچا زاد بھائی کے بیٹوں کو کچھ نہیں ملے گا۔صورتِ تقسیم یہ ہے:میت: 2حقیقی بہنچچا زاد بھائی11فیصد کے اعتبار سے 50 فیصد مرحوم کی حقیقی بہن کو اور 50 فیصد مرحوم کے چچا زاد بھائی کو ملے گا۔ خلاصہ یہ ہے کہ کُل ترکے کا آدھا حصہ مرحوم کی حقیقی بہن کو اور آدھا حصہ مرحوم کے چچا زاد بھائی کو ملے گا۔فتاویٰ ہندیہ میں ہے:"الخامسة - الأخوات لأب وأم للواحدة النصف وللثنتين فصاعدا الثلثان، كذا في خزانة المفتين ومع الأخ لأب وأم للذكر مثل حظ الأنثيين، ولهن الباقي مع البنات أومع بنات الابن، كذا في الكافي."(كتاب الفرائض،الباب الثاني في ذوي الفروض،ج: 6/ 450، ط: رشيدية)فتاویٰ ہندیہ میں ہے:"فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط."(كتاب الفرائض، الباب الثالث في العصبات،6/ 451، ط:دار الفكر)فقط واللہ اعلم

عنوان: بیٹا اور بیٹی میں ترکہ کی تقسیم
سوال: میرے والد کا انتقال ہوگیا ،اس کے ورثاء میں بیوہ،ایک بیٹااور ایک بیٹی ہے،پھر بیوہ(والدہ)کا انتقال ہوگیا،ورثاء میں یہی ایک بیٹا اور بیٹی ہے، کل ترکہ گیارہ لاکھ ہے،شریعت کے حساب سے یہ ترکہ ورثاء میں کیسے تقسیم کیا جاۓگا؟
جواب: صورتِ مسئولہ میں مرحوم والدین کے ترکہ کی تقسیم کا شرعی طریقہ یہ ہےکہ سب سے پہلے مرحومین کے حقوقِ متقدمہ یعنی کفن دفن کا خرچہ نکالنے کے بعد،اگر مرحومین پر  کوئی قرضہ ہےاس کو کل مال سے ادا کرنےکے بعد،اگر مرحومین نے کوئی جائز وصیت کی ہے تواس کوباقی مال کے ایک تہائی ترکہ میں نافذ کرنے کے بعدباقی کل منقولہ و غیر منقولہ ترکہ کو3حصوں میں تقسیم کر کےدوحصے مرحوم والدین کےبیٹےکواور ایک حصہ بیٹی کو ملے گا۔صورتِ تقسیم یہ ہے:3بیٹابیٹی21یعنی گیارہ لاکھ میں مرحومین کے بیٹے کو 733،333.33روپےاور بیٹی کو 366،666.66روپے ملیں گے۔فیصد کے اعتبار سے تقسیم اس طرح ہوگی،سو فیصد میں سے66.66فیصدبیٹے کو اور33.33 فیصد بیٹی کو ملےگا۔فقط واللہ اعلم

عنوان: شرعی قانون کے مطابق وراثت تقسیم نہ کرنا
سوال: ہمارے والدین  کا انتقال ہوا تھا،دونوں کے ترکہ میں  کروڑوں کی جائیدادیں تھیں،تقسیمِ میراث کے حوالہ سے ہم نے جامعہ سے فتوی لیا تھا۔  اس فتوی کے حساب سے  جس وارث کا جتنا حصہ بنتا ہے ، بڑے بھائی نے وہ حصہ اس کو نہیں دیا، بلکہ ہر ایک کو اپنی مرضی اور انداز ہ سے حصہ دیا، کسی کو بہت زیادہ دیا تو کسی کو بہت کم دیا۔سوال یہ ہے کہ بھائی کا اس طرح کرنا شرعاً کیسا ہے؟وضاحت:پہلے والدہ کا انتقال ہوا، پھر والد کا انتقال ہوا، والدہ کی والدہ (سائل کی نانی ) بھی حیات ہیں۔ورثاء میں 6 بیٹے اور ایک بیٹی ہے۔بہن نے سب ورثاء کی اجازت سے والدہ کے  ترکہ میں سے کچھ زیورات لے لیے اور بقیہ اپنا حصہ چھوڑ دیا۔والدین کے ترکہ کی کُل مالیت تقریباً آٹھ کروڑ ہے ۔
جواب:
صورتِ مسئولہ میں ایک بھائی کا کُل مال کو اپنی مرضی سے غیر شرعی تقسیم کرنا ناجائز ہے، ایسے فعل پر وعیدیں وارد ہوئی ہیں۔ چناں چہ ایک حدیث میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث ، ج:2، ص:926،  ط: المکتب الإسلامی)ترجمہ :"حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"(مظاہر حق، باب الوصایا، الفصل الثالث، ج:3، ص:235، ط: دار الاشاعت)ایک اورحدیث میں ہے:"عن سعيد بن زيد، قال: سمعت النبي صلى الله عليه وسلم يقول:" من أخذ شبرا من الأرض ظلما، فإنه يطوقه يوم القيامة من سبع أرضين."(الصحيح لمسلم، باب تحريم الظلم والغصب وغيرها، رقم الحديث:1610، ج:3، ص:1231)"حضرت سعید بن زیدرضی اللہ عنہ فرماتے ہیں کہ رسول اللہ ﷺ نے فرمایا:"جس شخص نے کسی کی زمین سے ظلماً ایک بالشت جگہ بھی لی اس کو قیامت کے دن سات زمینوں سے اس کا طوق پہنایا جائے گا"۔لہذا بھائی کو چاہیے  کہ اپنے اس فعل پر توبہ و استغفار کرے ، اور نئے سرے سے شرعی قانون کے مطابق کُل ترکہ کی تقسیم کرے۔  والدین کے ترکہ کی تقسیم کے لیے پہلے والدہ کا ترکہ تقسیم ہوگا پھر والد کا، والدہ کے ترکہ کی شرعی تقسیم اس طرح ہوگی کہ   ان  کے حقوقِ متقدمہ یعنی تجہیز و تکفین کا خرچہ نکالنے کے بعد،اگر ان   پر کوئی  قرضہ ہےتو  اس کو کُل ترکہ میں سے ادا کرنے کے بعد، اور اگر انہوں  نے کوئی جائز وصیت کی ہے اس کو باقی ترکہ  کے ایک تہائی ترکہ  میں سے نافذ کرنے  کے بعد باقی کل ترکہ منقولہ و غیر منقولہ کے  596 حصے کرکے، سائل کی نانی کو 104 حصےاور بیٹوں میں سے ہر ایک کو 82 حصے ملیں گے۔صورتِ تقسیم یہ ہے:میت: والدہ،156/12تخارج: /149شوہروالدہبیٹابیٹابیٹابیٹابیٹابیٹابیٹی3273926141414141414تخارجفوت شدہ104565656565656-میت: والد، 13تخارج:12(4)۔۔۔۔۔ما فی الید: 39(13)بیٹابیٹابیٹابیٹابیٹابیٹابیٹی2222221262626262626تخارجفیصد کے اعتبار سے نانی کو 17.44 فی صداور ہر ایک بیٹے کو 13.75فیصد ملیں گے۔مرحوم والد  کے ترکہ کی شرعی تقسیم اس طرح ہوگی کہ   ان  کے حقوقِ متقدمہ یعنی تجہیز و تکفین کا خرچہ نکالنے کے بعد،اگر ان   پر کوئی  قرضہ ہےتو  اس کو کُل ترکہ میں سے ادا کرنے کے بعد، اور اگر انہوں  نے کوئی جائز وصیت کی ہے اس کو باقی ترکہ  کے ایک تہائی ترکہ  میں سے نافذ کرنے  کے بعد باقی کل ترکہ منقولہ و غیر منقولہ کے13 حصے کرکے 2 حصے ہر ایک بیٹے کو اور 1 حصہ بیٹی کو ملے گا۔صورتِ تقسیم یہ ہے:میت: 13بیٹابیٹابیٹابیٹابیٹابیٹابیٹی2222221فیصدی اعتبار سے 15.38 فیصد ہر ایک بیٹے کو اور 7.7 فیصد بیٹی کو ملیں گے۔فتاوی شامی میں ہے:"لا ‌يجوز ‌لأحد ‌من المسلمين أخذ مال أحد بغير سبب شرعي."(کتاب الحدود، باب التعزیر، ج:4، ص: 61، ط: دار الفکر)الدر المختار میں ہے: "(ومن صالح من الورثة) والغرماء على شئ معلوم منها (طرح) أي أطرح سهمه من التصحيح وجعل كأنه استوفى نصيبه (ثم قسم الباقي من التصحيح) أو الديون (على سهام من بقي منهم) فتصح منه."(کتاب الفرائض، ص:772، ط:دار الکتب العلمیة)فقط والله اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: دو بطن مناسخہ
سوال: 1۔ میری والدہ تین سال پہلے انتقال کر گئی ہیں، والدہ کی جائیداد میں مکان اور زمین ہے، ان کے کل چھ بیٹے تھے، جس میں سے دو بیٹے والدہ سے پہلے انتقال کر چکے ہیں، باقی چار بیٹے ہیں، اس میں ایک بیٹا والدہ کے بعد انتقال کر گیاہے۔والدہ کا انتقال تین سال پہلے ہوا:ان کے ورثاءمیں چار بیٹے اوردوبیٹیاں ہیں۔ان کے بعد بیٹے کا انتقال ہوا :ان کے ورثاء میں بیوہ، چار بیٹیاں،تین بھائی اوردوبہنیں ہیں۔مرحومہ والدہ کی میراث کی تقسیم کیسے ہوگی؟2۔ کیا بیٹوں کی کمائی میں والدہ کا حصہ ہوتا ہے؟
جواب: 1۔صورتِ مسئولہ میں مرحومہ  کے ترکہ کی تقسیم کا شرعی طریقہ کار یہ ہے کہ (جب کہ ورثاء صرف چاربیٹے اوردوبیٹیاں ہوں،شوہر اوروالدین کاانتقال پہلے ہوچکاہو) سب سے پہلے مرحومہ کی کل جائیداد منقولہ و غیر منقولہ میں سے مرحومہ  کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحومہ کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر مرحومہ  نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو960 حصوں میں تقسیم کر کے اس میں سے202 حصے  مرحومہ کے ہر ایک زندہ بیٹے کو ،101حصے ہرایک بیٹی کو ،مرحومہ  کی بہو کو 24 حصے،اور مرحومہ کی ہر ایک پوتی کو 32 حصے ملیں گے۔تقسیم کی صورت درجِ ذیل ہے:مرحومہ والدہ :مسئلہ:960/10بیٹابیٹابیٹابیٹابیٹیبیٹی222211فوت شدہ1921921929696مرحوم بیٹا:مسئلہ:96/192/24                                                                                                                                               ما فی الید:1/2بیوہبیٹیبیٹیبیٹیبیٹیبھائیبھائیبھائیبہنبہن344445243232323210101055فیصد کے اعتبار سے تقسیم یوں ہو گی کہ مرحومہ والدہ کے ہر ایک زندہ بیٹے کو21.041فیصد،ہر ایک بیٹی کو10.520فیصد،مرحومہ کی بہو کو2.5فیصداور مرحومہ کی ہر ایک پوتی کو3.333فیصد ملیں گے۔2۔ بیٹوں کی ذاتی کمائی میں والدہ کا حق نہیں ہوتا،البتہ والدہ اگر محتاج اور غریب ہوں اور اپنی اولاد کے مال کی محتاج ہوں،اور بیٹوں کے پاس مال ہو تو ان پر والدین کا نان ونفقہ لازم ہے، نیز والدین کے ساتھ حسن سلوک اور احسان کا تقاضہ یہ ہے کہ اولاد زندگی بھر حسب استطاعت خود سے والدین پر اپنا مال خرچ کر کے ان کی خدمت کی سعادت حاصل کرتی رہے۔البحر الرائق میں ہے:(ولابویہ واجدادہ وجداتہٖ لوفقراء) ای تجب النفقۃ لِھٰؤلاء……واطلق فی الابن ولم یقید فی الغنی مع انہٗ مقید بہ لما فی شرح الطحاوی ولایجبر الابن علٰی نفقۃ أبويه المعسرین اذاکان معسراً إلا إذا كان بهما زمانة أو بهما فقر فقط فإنهما يدخلان مع الابن ويأكلان معه ولا يفرض لهما نفقة على حدة۔"(كتاب الطلاق،باب النفقة،ج:4،ص:349، ط:دار الكتاب الإسلامی)فتاویٰ شامی میں ہے:"(و) تجب (على موسر) ولو صغيرا (يسار الفطرة) على الأرجح...(النفقة لأصوله)۔۔۔(الفقراء) ولو قادرين على الكسب""(قوله ولو قادرين على الكسب) جزم به في الهداية، فالمعتبر في إيجاب نفقة الوالدين مجرد الفقر."(کتاب الطلاق،باب النفقة،ج:3،ص621،ط:سعید)فقط واللہ اعلم

عنوان: ورثاء (دوبیٹے اور چھ بیٹیاں) کے درمیان ڈیڑھ کروڑ کی تقسیم
سوال: میرے والدصاحب کاانتقال  ہوا ہے ،ورثاء میں دوبیٹے اور چھ بیٹیاں ہیں،پوچھنا یہ ہے کہ مرحوم والد کے ترکہ میں سے ہر ایک کاکتنا حصہ بنتا ہے؟کل جائیداد   ڈیڑھ کروڑ کی ہے،میرے پاس اپنے بھائی اور بہنوں کے لیے فی الوقت نقد رقم نہیں ہے میں اگر مذکورہ جائیداد کی موجودہ قیمت لگاکر اس کے حساب سے بھائی اور ہر ایک بہن کی رضامندی سے میں ان کو اپنے حصے کی رقم دو یاتین سال کے بعد اداکروں کیا شریعت مجھے اس کی اجازت دیتی ہے یا نہیں؟
جواب: صورت مسئولہ میں اگر سائل کے دیگر ورثاءموجودہ قیمت کے اعتبار سے اپنا حصہ متعین کرکے دو یاتین سال کے بعد رقم لینے  پر راضی ہیں تو پھر ادائیگی کی مدت اور ادائیگی کا طریقہ کار باہمی رضامندی سے طے کرنے کی صورت میں ایسا کرنا شرعاً جائز ہے،ورثاء راضی نہ ہوں اور وہ اپنا حصہ فوری طلب کریں  تو جائیداد فروخت کرکے ان کا حصہ دینا ضروری ہے ،باقی مرحوم والد کے ترکہ کی  تقسیم  کا شرعی   طریقہ یہ ہے کہ مرحوم والد کے حقوق متقدمہ یعنی تجہیز وتکفین کا خرچہ نکالنے کے بعد ،اگر مرحوم کے ذمہ کوئی قرض ہو اس  کی کل مال سے ادائیگی کے بعد ،اگر مرحوم نے کوئی جائز وصیت کی ہو اس کو ایک تہائی ترکہ سے نافذکرنے کے بعد مابقیہ ترکہ منقولہ اور غیر منقولہ کو 10 حصوں میں تقسیم کرکے مرحوم کے ہرایک بیٹے کو 2۔2حصے اور مرحوم کی ہرایک بیٹی کو1۔1حصہ ملے گا۔صورت ِتقسیم یہ ہے:میت(مرحوم والد):10بیٹابیٹابیٹی بیٹی بیٹی بیٹیبیٹیبیٹی22111111یعنی 15000000(ڈیڑھ کروڑمیں سے ) مرحوم کے ہرایک بیٹے کو3000000(تیس لاکھ روپے)،اورمرحوم کی  ہرایک بیٹی کو1500000(پندرہ لاکھ روپے )ملیں گے۔فقط واللہ اعلم

عنوان: بیوہ، چھ بیٹے اور ایک بیٹی میں ترکہ کی تقسیم
سوال: مرحوم والد کا ایک گھر ہے، اس کے انتقال کے وقت ورثاء میں بیوہ، چھ بیٹے اور ایک بیٹی حیات تھی، پھر والدہ کا انتقال ہوا، ان کے ورثاء میں بھی یہی چھ بیٹے ہیں، اور ایک بیٹی ہے، مرحومین کے والدین کا انتقال ان سے پہلے ہو چکا تھا، اب پوچھنا یہ ہے کہ یہ گھر مرحومین کے ورثاء میں شرعاً کس طرح تقسیم کیا جائے گا؟
جواب: صورتِ مسئولہ میں مرحومین کے ترکہ کی تقسیم کا شرعی طریقہ یہ ہے کہ کل ترکہ سے مرحومین کے حقوقِ متقدمہ (کفن دفن کے اخراجات) نکالنے کے بعد، اگر مرحومین کے ذمہ کوئی قرضہ ہو تو اسے ادا کرنے کے بعد، اور اگر مرحومین نے کوئی جائز وصیت کی ہو تو بقیہ ترکہ کے ایک تہائی سے نافذ کرنے کے بعد باقی ترکہ (منقولہ و غیر منقولہ) کے کل 13 حصے کرکے 2، 2 حصے ہر ایک بیٹے کو اور ایک حصے بیٹی کو ملے گا۔صورتِ تقسیم یہ ہے:مرحومین(والدین):13بیٹابیٹابیٹابیٹابیٹابیٹابیٹی2222221یعنی کل ترکہ (یا اس کی مالیت) میں سے 15.384 فی صد ہر ایک بیٹے کو اور 7.692 فی صد بیٹی کو ملے گا۔فقط واللہ اَعلم

عنوان: مناسخہ دو بطن
سوال: ہمارے والد صاحب کی دوبیویاں تھیں ،ایک بیوی کا انتقال ان کی زندگی میں ہوگیا تھا،جن سے 2 بیٹے اور اور 4  بیٹیاں تھیں اور دوسری بیوی سے ایک بیٹااور ایک بیٹی ہے۔والد صاحب کا انتقال ہوگیا،والد صاحب کے ورثاء میں کل 3 بیٹے اور 5 بیٹیاں اور ایک بیوہ تھی۔پھر ایک بیٹے(پہلی بیوی سے ) کا انتقال ہوگیا،جو غیر شادی شدہ تھا۔والد صاحب نے ترکہ میں تین مکان اور ایک گاڑی چھوڑی ہے،جن کی کل مالیت تقریبا 36000000  روپے بنتی ہے،وراثت کی تقسیم کیسے ہوگی؟
جواب: صورت مسئولہ میں سائل کے والد  مرحوم کے ترکہ کی تقسیم  کا شرعی طریقہ کار یہ ہے کہ سب سے پہلے مرحوم کے حقوقِ متقدمہ ( تجہیز و تکفین) کے اخراجات نکالے جائیں گے، پھر  اگر مرحوم کے ذمہ کوئی قرض ہو،  تو کل ترکہ سے  اس کی ادائیگی کے بعد اگرمرحوم نے کوئی جائز وصیت کی ہوتو بقیہ ترکہ کے  ایک تہائی حصہ میں نافذکرکے باقی کل ترکہ منقولہ و غیر منقولہ میں سے مرحوم کی بیوہ کو 33 حصے،پہلی بیوی سے موجود بیٹے کو 56 حصے،پہلی بیوی سے  موجود ہر بیٹی کو 28 حصے،دوسری بیوی سے موجود بیٹے کو 42حصے،دوسری بیوی سے موجود بیٹی کو 21 حصے ملیں گے۔صورتِ تقسیم یہ ہے:میت(مرحوم والد):8 / 88 / 264بیوہ بیٹابیٹا بیٹابیٹیبیٹیبیٹیبیٹیبیٹی17111414147777733فوت42422121212121میت(مرحوم بیٹا):6(3)۔مافی الید:14(7)بھائیبہنبہنبہنبہن21111147777یعنی 100 روپے میں  سے مرحوم کی بیوہ کو 12.50 روپے  پہلی بیوی سے موجود بیٹے کو21.212 روپے،پہلی بیوی سے  موجود ہر بیٹی کو 10.606 روپے،دوسری بیوی سے موجود بیٹے کو 15.909روپے،دوسری بیوی سے موجود بیٹی کو 7.954 روپے ملیں گے۔36000000 روپے  میں سے بیوہ کو 4500000 روپے،  پہلی بیوی سے موجود بیٹے کو7636363.64روپے،پہلی بیوی سے  موجود ہر بیٹی کو 3818181.82 روپے،دوسری بیوی سے موجود بیٹے کو 5727272.73روپے،دوسری بیوی سے موجود بیٹی کو 2863636.36  روپے ملیں گے۔فقط واللہ اعلم

عنوان: دو بیٹی اور دو بیٹوں میں تقسیمِ میراث
سوال: ایک شخص کا انتقال ہوا، ان کے ورثاء میں دو بیٹے اور دو بیٹیاں ہیں ، ان کے ترکے میں 30 لاکھ روپے ہیں، مذکورہ ترکہ  کی تقسیم کیسے ہو گی؟ نیز بیوی کا شوہر سے پہلے ہی انتقال ہو چکا تھا۔
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ  ہے کہ مرحوم  کے حقوقِ متقدمہ یعنی کفن، دفن کا خرچہ ( اگر کسی نے بطورِ قرض کیا ہو تو وہ  )نکالنے کے بعد،اگر مرحوم کے ذمے کوئی قرض ہو تو وہ ادا کرنے کے بعد، اور  اگر مرحوم نے کوئی جائز وصیت کی ہو تو بقیہ ترکہ کے ایک تہائی ترکہ میں سے نافذ کرنے کے بعد ، باقی کل ترکہ منقولہ و غیر منقولہ کو 6  حصوں میں تقسیم کر کے دو ،دو حصے  ہر ایک بیٹے کو اور ایک ایک حصہ  ہر ایک بیٹی کو ملے گا۔صورتِ تقسیم یہ ہے:میت : 6بیٹابیٹابیٹیبیٹی2211یعنی 30 لاکھ روپے میں سے دس، دس  لاکھ روپے ہر ایک بیٹے کو اور پانچ ، پانچ لاکھ روپے ہر ایک بیٹی کو ملیں گے۔ملحوظ رہے کہ یہ تقسیم اس صورت میں ہے کہ مرحوم کے والدین میں سے کوئی زندہ نہ ہو، اگر کوئی زندہ ہے تو اس کی تفصیل بتا کر دوبارہ معلوم کریں۔فقط واللہ اعلم

عنوان: بیٹے کا باپ سے اور باپ کا بیٹے سے جائیداد کا مطالبہ
سوال: ایک بیٹا شادی کے بعد اپنے والد صاحب کو چھوڑ کر دوسرے شہر میں شفٹ ہو گیا، (20)( 25) سال تک خود رہا، اتنے عرصے میں بیٹے نے والد صاحب کو کچھ بھی خرچہ نہیں دیا، اب وہ باپ کو کہتا ہے  کہ مجھے اپنی جائیداد میں سے کچھ حصہ دو، تو والد صاحب کا کہنا ہے کہ اتنا عرصہ تو نے مجھے کوئی خرچہ نہیں دیا، اگر تجھے میری جائیداد میں سے کچھ حصہ چاہیے تو مجھے بھی اپنے گھر میں سے جو تو نے بنایا ہے کچھ حصہ دے ،کیا شرعاً یہ معاملہ درست ہے؟
جواب:
واضح رہے کہ والدین کا خرچہ اولاد پر اس وقت لازم ہوتاہے کہ جب والدین اپنا خرچہ نہ اٹھاسکتے ہوں،   تنگ دست ہو ں اور مالی اعتبار سے کمزور ہوں،  لیکن اگر  والدین کا ذریعہ معاش ہو اور وہ اپنا خرچہ خود اٹھاسکتے ہوں تو  اس صورت میں ان کا نفقہ اولاد پر لازم نہیں ہوتاہے،   لیکن نفقہ واجبہ کے علاوہ  اگر بیٹے   اپنی طرف سے بطورِ احسان کے خرچ کرناچاہے تو یہ ان کی اپنی اپنی صواب دید پر موقوف ہے اور اس خرچ کرنے پر ان کو دوہرا اجر ملےگا۔نیزیہ بات بھی واضح رہے کہ  والد کی زندگی میں اولاد  کا ان کی جائیداد  میں کوئی  مالکانہ حق  اورحصہ  نہیں  ہوتا اور نہ ہی کسی کو اس کی جائیداد  میں مطالبہ کا حق حاصل  ہوتاہے،  تاہم   اگر جائیدادکامالک اپنی  زندگی میں  اپنی جائیداد خوشی ا وررضا مندی سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کو ہبہ کرنے میں  شریعت کا حکم یہ ہے کہ سب کے درمیان برابری ،مساوات اور انصاف کا پہلو اختیار کرے ،البتہ  دین داری ،خدمت گزاری یا تنگ دست ہونے کی بنیاد پر کسی بچے/بچی کو کچھ زیادہ حصہ دینا چاہیں تو اس کی گنجائش ہے۔لہٰذا صورت مسئولہ میں  بیٹے کو باپ کی حیات میں ان کی جائیداد میں اپنا حصہ مانگنے کا حق حاصل نہیں ہے،نیز چوں کہ والد پر  زندگی میں جائیداد کی تقسیم لازم نہیں ،لہٰذابیٹے کو اپنی جائیداد ہبہ(گفٹ) کرنے کے عوض  اس کی جائیداد کا مطالبہ کرنا جائز ہے۔نیز بیٹے کو چاہیے کے والد کی بقیہ زندگی  ان کی خدمت میں گزارے اور  ان کی رضا حاصل کرنے کی ہر ممکن کوشش کرے،کیوں کہ رب کی رضا باپ کی رضا میں ہے ،اور رب کی ناراضگی والد کی ناراضگی میں ہے۔سنن ترمذی میں ہے:  "عن عبد الله بن عمرو، عن النبي صلى الله عليه وسلم قال:رضى الرب في رضى الوالد، وسخط الرب في سخط الوالد."(‌‌أبواب البر والصلة،باب ما جاء من الفضل في رضا الوالدين،ج:4،ص:310،ط:مطبعة مصطفى البابي الحلبي)ترجمہ:"رسول اللہ صلی اللہ علیہ وسلم نے فرمایاکہ:  رب کی رضا والد کی رضا میں ہے اور رب کی ناراضگی والد کی ناراضگی میں ہے."وفیه ایضاً:"قال أبو الدرداء: سمعت رسول الله صلى الله عليه وسلم يقول:الوالد أوسط أبواب الجنة، فإن شئت فأضع ذلك الباب أو احفظه."(أبواب البر والصلة،باب ما جاء من الفضل في رضا الوالدين،ج:4،ص:311،ط:مطبعة مصطفى البابي الحلبي)ترجمہ: "رسول اللہ صلی اللہ علیہ وسلم نے ارشاد فرمایا:باپ جنت کا درمیانی دروازہ ہے، اگر تم چاہو تو اس دروازہ کو ضائع کر دو اور چاہو تو اس کی حفاظت کرو ۔"مشکاۃ المصابیح میں ہے:"عن ابن عباس قال: قال رسول الله ﷺ: من أصبح مطیعاً لله في والدیه أصبح له بابان مفتوحان من الجنة وإن کان واحداً فواحداً، ومن أصبح عاصیاً لله في والدیه أصبح له بابان مفتوحان من النار، إن کان واحداً فواحداً، قال رجل: وإن ظلماه؟ قال: وإن ظلماه وإن ظلماه وإن ظلماه. رواه البیهقي في شعب الإیمان".( کتاب الآداب،باب البر والصلة،الفصل الثالث:ج:3،ص:1382،ط:المکتب الإسلامي)ترجمہ:" حضرت عبداللہ بن عباس رضی اللہ عنہما سے روایت ہے کہ رسول اللہ ﷺ نے ارشاد فرمایا: جو شخص اس حال میں صبح کرے کہ وہ اپنے والدین کا مطیع و فرماں بردار ہو تو اس کے لیے جنت کے دو دروازے کھول دیے جاتے ہیں، اور اگر والدین میں سے کوئی ایک (حیات) ہو (اور وہ اس کا مطیع ہو) تو ایک دروازہ کھول دیا جاتاہے۔ اور جو شخص اس حال میں صبح کرے کہ وہ اپنے والدین کا نافرمان ہو تو اس کے لیے صبح کے وقت جہنم کے دو دروازے کھول دیے جاتے ہیں، اور اگر والدین میں سے کسی ایک کا نافرمان ہو تو ایک دروازہ جہنم کا کھول دیا جاتاہے۔ ایک شخص نے سوال کیا: اگرچہ والدین ظلم کریں؟ رسول اللہ ﷺ نے ارشاد فرمایا: اگرچہ وہ دونوں اس پر ظلم کریں، اگرچہ وہ اس پر ظلم کریں، اگرچہ وہ اس پر ظلم کریں۔" درر الحكام في شرح مجلة الأحكام میں ہے :"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. انظر المادة (1197)۔"(کتااب الثانی الاجارۃ،ج:3،ص:201،ط:دار الجلیل) فتاوی شامی میں ہے:"(و) تجب (على موسر) ولو صغيرا (يسار الفطرة) على الأرجح... (النفقة لأصوله)... (الفقراء) ولو قادرين على الكسب.وفي الرد: قوله الفقراء) قيد به؛ لأنه لا تجب نفقة الموسر إلا الزوجة (قوله ولو قادرين على الكسب) جزم به في الهداية، فالمعتبر في إيجاب نفقة الوالدين مجرد الفقر."(كتاب الطلاق،باب النفقة،ج:3،ص:621۔623،ط:سعید)وفيه ايضاّ:"وفي الخانیة: لا بأس بتفضیل بعض الأولاد في المحبة، لأنھا عمل القلب، وکذا فی العطایا إن لم یقصد به الإضرار، وإن قصد فسوی بینھم یعطي الإبن کالبنت عند الثانی وعلیه الفتویٰ." (کتاب الھبۃ،ج:5،ص:696،ط:سعيد)وفيه ايضاّ:’’(والعين العوض) بشرط أن يذكر لفظا يعلم الواهب أنه عوض كل هبته۔قوله: والعين العوض) وهب لرجل عبدا بشرط أن يعوضه ثوبا إن تقاضيا جاز، وإلا لا خانية (قوله: سقط الرجوع) أي رجوع الواهب والمعوض كما في الأنقروي وإليه يشير مفهوم الشارح سائحاني‘‘(كتاب الهبة،باب الرجوع في الهبة،ج:5،ص:701،ط:سعيد)البحر الرائق میں ہے:"(قوله: و لأبويه وأجداده وجداته لو فقراء) أي تجب النفقة لهؤلاء... وشرط الفقر؛ لأنه لو كان ذا مال فإيجاب النفقة في ماله أولى من إيجابها في مال غيره... وأطلق في الابن ولم يقيده بالغنى مع أنه مقيد به لما في شرح الطحاوي ولا يجبر الابن على نفقة أبويه المعسرين إذا كان معسرا."(كتاب الطلاق،باب النفقة،نفقة الأبوين والأجداد والجدات،ج:4،ص:349،348،ط:دارالكتب العلمية)فقط واللہ اعلم

Reference: Riyad as-Salihin 1515 In-book reference : Book 17, Hadith 5: حوالہ

عنوان: بیوہ، چھ بیٹوں اور سات بیٹیوں میں وراثت کی تقسیم
سوال: میرے والد صاحب کا انتقال ہوا، ان کے نکاح میں ایک بیوی تھی، ان کا انتقال پہلے ہو گیا تھا، پھر دوسری عورت سے نکاح کیا، والد کے انتقال کے وقت وہ حیات تھیں۔والد صاحب کے  ورثاء میں ایک بیوہ، چار بیٹے اور پانچ بیٹیاں ہیں، جو پہلی بیوی سے تھے، اور دو بیٹے ، دو بیٹیاں، جو دوسری بیوی سے ہیں۔پوچھنا یہ ہے کہ والد کا ترکہ کیسے تقسیم ہو گا؟دوسری بات یہ ہے کہ میں نے اپنی مزدوری اور کمائی سے ایک ہوٹل کرایہ پر لیا ہے، اس میں نہ کسی بھائی نے کچھ پیسے دیے تھے اور نہ والد صاحب کی کمائی سے، اب اس ہوٹل میں بھی ان دو بھائیوں کا حصہ ہو گا؟ جو والد صاحب کی دوسری بیوی سے ہیں۔
جواب: صورتِ مسئولہ میں مرحوم والد کی جائیداد کی تقسیم کا طریقہ یہ ہے کہ اولاً مرحوم کی جائیداد میں سے ان کی تجہیز و تکفین کے اخراجات ادا کیے جائیں، پھر اگر مرحوم کے ذمہ کوئی قرضہ ہو تو اس کو کل ترکہ سے ادا کیا جائے، پھر اگر مرحوم نے کوئی جائز وصیت کی ہو تو اس کو ایک تہائی ترکہ میں سے ادا کیا جائے، اس کے بعد مرحوم کی کل جائیداد منقولہ  وغیر منقولہ کو 152 حصوں میں تقسیم کر کے بیوہ کو 19 حصے، ہر ایک بیٹے کو 14 حصے اور ہر ایک بیٹی کو 7 حصے ملیں گے۔صورتِ تقسیم یہ ہے:والد مرحوم 8 - 152بیوہبیٹابیٹابیٹابیٹابیٹابیٹابیٹیبیٹیبیٹیبیٹیبیٹیبیٹیبیٹی17191414141414147777777یعنی فیصد کے اعتبار سے 12.50 فیصد بیوہ کو، 9.210 فیصد ہر ایک بیٹے کو اور 4.605 فیصد ہر ایک بیٹی کو ملے گا۔جو ہوٹل آپ نے اپنی ذاتی کمائی سے لیا ہے اس میں کسی دوسرے بھائی کا کوئی حصہ نہیں ہو گا۔ فقط واللہ اعلم

عنوان: ترکہ کی تقسیم اور ایک وارث کا دیگر ورثاء کی رضامندی سے متروکہ مکان خریدنا
سوال: 1۔میری والدہ کا انتقال ہوا، بوقتِ وفات ان کے ورثاء میں شوہر، تین بیٹے اور ایک بیٹی ہے، اس کے بعد شوہر یعنی ہمارے والد صاحب کا انتقال ہوا، ورثاء میں تین بیٹے اور ایک بیٹی چھوڑے، ترکہ میں ایک مکان ہے، اب اس کی تقسیم کس طرح ہوگی؟2۔نیز میں یہ مکان خریدنا چاہتاہوں، اور میرے بہن بھائی بھی اس پر راضی ہیں کہ یہ مکان میں خریدوں، تو اس صورت میں مذکورہ مکان کو کس قیمت کے اعتبار سے خریدوں؟ اور میں کس طرح اپنی بہن بھائیوں کو ان کا حصّہ دوں؟3۔ ہماری ایک بہن کا انتقال والدین مرحومین کی حیات ہی میں ہوگیا تھا، اور ان کا ایک بیٹا اور دو بیٹیاں ہیں، کیا شرعًا مذکورہ مکان میں مرحومہ بہن اور اس کے بچوں کا حصّہ بنتا ہے یا نہیں؟4۔ ہماری والدہ نے ترکہ میں زیور بھی چھوڑا، جس کی مالیت تقریبًا 22 لاکھ روپے ہے، اس کی شرعی تقسیم مذکورہ ورثاء کےدرمیان کس طرح ہوگی؟ اور اس پر زکوٰۃ کب سے لازم ہوگی؟ کیوں کہ ہماری والدہ کا انتقال 2018ء میں ہوا تھا، اور کیا اس زیور میں مرحومہ بہن اور ان کے بچوں کا شرعًا حصّہ ہوگا یا نہیں؟
جواب: 1۔ صورتِ مسئولہ میں سائل کے مرحوم والدین کے ترکہ کو ان کے ورثاء کے درمیان  تقسیم کا شرعی طریقہ یہ ہے کہ دونوں مرحومین کے حقوقِ متقدمہ یعنی تجہیز و تکفین کا خرچہ نکالنے کے بعد، اگر ان مرحومین کے ذمّہ کوئی قرض ہو تو کل ترکہ سے اس کی ادائیگی کے بعد، اگر انہوں نے کوئی جائز وصیت کی ہوں تو اس کو باقی مال کے ایک تہائی سے نافذ کرنے کے بعد باقی کل ترکہ منقولہ و غیر منقولہ کو 7 حصّوں  میں تقسیم کرکے 2، 2 حصّے مرحومین کے ہر ایک بیٹے کو اور ایک حصّہ بیٹی کو ملے گا۔ صورتِ تقسیم یہ ہے:میت:(والدین مرحومین)7بیٹابیٹابیٹابیٹی2221 اور فیصد کے اعتبار سے %28.57 ہر ایک بیٹے کو اور %14.29 بیٹی کو ملے گا۔2۔ سائل کا اپنے تمام بھائی بہن کی باہمی رضامندی سے قیمت مقرر کر کے مذکورہ مکان کو خریدنا درست ہے ۔رہی بات سائل کا مذکورہ مکان خریدنے کی صورت میں وہ اپنے بھائی بہن کو ان کا حصّہ کس طرح دے گا؟ تو اس بارے میں حکم یہ ہے کہ مذکورہ مکان کی جو بھی قیمت باہمی رضامندی سے طے ہو، پھر مندرجہ بالا حصص اور تناسب کے اعتبار اسے تمام ورثاء کے درمیان تقسیم کیا جائے۔(جس میں سائل خود بھی شامل ہوگا)3۔ واضح رہے کہ جب بیٹا یا بیٹی میں سے کسی ایک کا انتقال والدین کی زندگی میں ہوجائے، تو وہ والدین  کے وارث نہیں رہتے، اور جب والدین کی دیگر نرینہ اولاد موجود ہو  تو فوت شدہ بیٹا یا بیٹی کی اولاد کو بھی  اپنے دادا، دادی یا نانا نانی کی جائیداد میں سے شرعًا حصّہ نہیں ملتا۔لہٰذا صورتِ مسئولہ میں مرحوم والدین کی جس بیٹی کا انتقال ان کی زندگی میں ہی ہوچکا تھا ان کی اولاد کو مرحومین کی جائیداد میں سے کوئی حصّہ نہیں ملے گا، کیوں کہ ان کے دیگر بیٹے اور بیٹیاں بھی موجود ہیں اور ان کی موجودگی میں نواسے اور نواسیاں وارث نہیں ہوتے، لہٰذا شرعی طور پر انہیں نانا نانی کی ترکہ میں سےکوئی حصّہ نہیں ملے گا۔ البتہ تمام ورثاء باہمی رضامندی سے انہیں کچھ دے دیں تو باعث اجر ہے، بالکل محروم کرنا مناسب عمل نہیں۔4۔ سائل کی والدہ کی مذکورہ ترکہ (زیور جس کی مالیت 22 لاکھ روپے ہے) بھی مندرجہ بالا حصص اور تناسب کے مطابق ورثاء کے درمیان تقسیم کیا جائے گا۔نیز ترکہ کی تقسیم سے پہلے سائل پر اور نہ مرحومہ کے دیگر ورثاء پر اس کی زکوٰۃ لازم نہیں ہوگی، بلکہ بعد از تقسیم جس  جس وارث کے حصّے میں جتنی رقم آئے اگر وہ وارث پہلے سے صاحبِ نصاب ہے تو ایسی صورت میں دیگر اموال کے ساتھ ملاکر وہ اس کی زکوٰۃ ادا کرےگا۔ اور اگر کوئی وارث صاحبِ نصاب نہ ہو تو  اگر اس کے حصّے میں آنے والی  رقم  بقدرِ نصاب ہو اور تقسیم کے بعد اس وارث کے پاس اس مال پر مکمل سال بھی گزر جائے تب اس کی زکوٰۃ لازم ہوگی، لہذا تقسیم سے پہلے اس ترکہ پر جتنے سال گذرے ہیں ان سالوں کی زکوٰۃ واجب نہیں۔اور جس بیٹی کا انتقال والدین کی زندگی ہی میں ہوگیا تھا اسے اور اس کی اولاد کو شرعی طور پر ان زیورات میں سے بھی کوئی حصّہ نہیں ملےگا، تاہم اگر دیگر ورثاء اپنی مرضی سے مرحومہ بیٹی کی اولاد کو تبرعاً کچھ دینا چاہے تو دے سکتے ہیں۔فتاویٰ شامی میں ہے:"(وكل) من شركاء الملك (أجنبي) في الامتناع عن تصرف مضر (في مال صاحبه) لعدم تضمنها الوكالة (فصح له بيع حصته ولو من غير شريكه بلا إذن.وفي الرد: فبيع كل منهما نصيبه شائعا جائز من الشريك والأجنبي."(كتاب الشركة، ج:4، ص:300، ط:ايج ايم سعيد)وفيه أيضاً:"وشروطه: ثلاثة: موت مورث حقيقةً، أو حكمًا كمفقود، أو تقديرًا كجنين فيه غرة و وجود وارثه عند موته حيًّا حقيقةً أو تقديرًا كالحمل والعلم بجهة إرثه، وأسبابه وموانعه سيأتي."(كتاب الفرائض، شرائط الميراث، ج:6، ص:758، ط:ايج ايم سعيد)بدائع الصنائع میں ہے:"‌وأما ‌الدين ‌الضعيف فهو الذي وجب له بدلا عن شيء سواء وجب له بغير صنعه كالميراث، أو بصنعه كما لوصية، أو وجب بدلا عما ليس بمال كالمهر، وبدل الخلع، والصلح عن القصاص، وبدل الكتابة ولا زكاة فيه ما لم يقبض كله ويحول عليه الحول بعد القبض."(كتاب الزكوة، فصل الشرائط اللتي ترجع إلى المال، ج:2، ص:10، ط:دار الكتب العلمية بیروت)فقط والله أعلم

عنوان: ایک وارث کا سارا مال لے لینا
سوال: میری والدہ کے پاس زیورات تھے ، میرے  مالی حالت خراب ہونے کی وجہ سے میری والدہ نے مجھے کچھ زیورات دیےبطورِ گفٹ  اور کہا کہ ان کو اپنے کرایہ میں خرچ کرو، اس کا علم میرے بڑے بھائی کو بھی تھا،تیسرے بھائی بھی مانتے ہیں کہ والدہ نے وہ زیور مجھے مالکانہ طور پر دیا تھا،  اس کے علاوہ بھی زیورات تھے ، جس کی قیمت 60 ، 70 لاکھ روپے ہے ، میری والدہ بڑے بھائی کے پاس رہتی تھی، وفات کے بعد بڑے بھائی کہہ رہے ہیں کہ وہ زیورات والدہ کی بیماری پر خرچ ہوئے، کس طرح خرچ ہوئے ؟ہم میں سے کسی کو نہیں معلوم ، جب کہ ہماری معلومات کے مطابق والد کی فروخت کردہ دکان کی قیمت میں سے والدہ کا حصہ 58 لاکھ آیاتھا،جو بڑےبھائی نے کسی اسلامی بنک میں رکھوایاتھا،وہاں سے آمدنی آتی تھی ، اس میں سے والدہ پر خرچ کرتے تھے ،والدہ کا سونا محفوظ ہے،  ان زیورات کی تقسیم ہو گی یا نہیں والدہ کی میراث میں؟
جواب:
صورتِ مسئولہ میں جب تمام زیورات محفوظ ہیں اور والدہ کی بیماری پر اس رقم میں سے خرچ کیا گیا، جو والدہ کو والد کی دکان کے فروخت کرنےپر ملی تھی، تو   میراث کی تقسیم کی صورت میں ان زیورات کو تمام ورثاء میں تقسیم کیا جائے گااور ہر ایک وارث اس میں اپنے شرعی حصے کی بقدر شریک ہوگا،  اس صورت میں ایک بھائی کا زیورات پر قبضہ کرنا اور باقی ورثا ءکو محروم  کرنا ناجائز اور گناہ ِ کبیرہ ہے،اس لیے  تمام  بھائیوں  کو ان کا حق اور  حصہ  اس دنیا میں دینا لازم اور ضروری ہے ، ورنہ آخرت میں دینا پڑے گا اور آخرت میں دینا آسان نہیں ہوگا ، احادیثِ مبارکہ  میں اس بارے میں سخت وعیدیں آئی ہیں۔ مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: من أخذ شبراً من الأرض ظلماً؛ فإنه يطوقه يوم القيامة من سبع أرضين."(کتاب البیوع، باب الغصب والعاریة، ج:1،  ص:254،  ط: قدیمی)"ترجمہ: حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔ "سنن ابن ماجہ میں ہے:"وعن أنس قال: قال رسول الله صلى الله عليه وسلم: من قطع ميراث وارثه قطع الله ميراثه من الجنة يوم القيامة، رواه ابن ماجه."(باب الوصایا، الفصل الثالث، ج:1، ص:266 ط: قدیمی)"ترجمہ :حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"مشکوٰۃ المصابیح میں ہے: "قال رسول الله صلى الله عليه وسلم: ’’ألا لاتظلموا ألا ‌لا ‌يحل ‌مال امرئ إلا بطيب نفس منه ‘‘. رواه البيهقي في شعب الإيمان والدارقطني في المجتبى."ترجمہ:خبردار کسی پر ظلم و زیادتی نہ کرو، خبردار کسی آدمی کی ملکیت کی کوئی چیز اس کی دلی رضامندی کے بغیر لینا حلال اور جائز نہیں ہے ۔( باب الغصب والعاریة، الفصل الثانی،  ج:2، ص:889،  ط:المكتب الإسلامي - بيروت)فتاوى حامدية میں ہے:"(سئل) في امرأة قضت دين رجل لدائنه بغير أمر الرجل وتريد الرجوع على الدائن فهل ليس لها ذلك؟""(الجواب) : نعم ومن قضى دين غيره بأمره أو بغير أمره يخرج المقضي به عن ملك القاضي إلى ملك المقضي له من غير أن يدخل في ملك المقضي عنه ألا يرى أن قضاء القاضي عن الميت صحيح مع أن الميت ليس من أهل الملك ابتداء ذخيرة من كتاب المداينات من الفصل الثاني وفي العمادية من أحكام السفل والعلو ‌المتبرع ‌لا ‌يرجع بما تبرع به على غيره كما لو قضى دين غيره بغير أمره. اهـ. أقول ويأتي قريبا في أول كتاب الرهن نقل آخر في هذه المسألة."(کتاب المداینات، ج:2، ص: 226، ط:دار  المعرفة)درر الحكام في شرح مجلة الأحكام میں ہے:"‌لا ‌يجوز ‌لأحد ‌أن ‌يتصرف في ملك الغير بلا إذنه هذه المادة مأخوذة من المسألة الفقهية (لا يجوز لأحد التصرف في مال غيره بلا إذنه ولا ولايته) الواردة في الدر المختار. فعليه إذا أراد شخص أن يبني بناء محاذيا لحائط بناء إنسان فليس له أن يستعمل حائط ذلك الشخص بدون إذنه حتى ولو أذنه صاحب الحائط فله بعدئذ حق الرجوع عن إذنه."(المادة 97) : "لا يجوز لأحد أن يأخذ مال أحد بلا سبب شرعي." (‌‌المقالة الثانية في بيان القواعد الكلية الفقهية، ج:1، ص:96، ط:دار  الجیل)مجلۃ الاحکام العدلیۃ میں ہے:"(المادة 96) : لا يجوز لأحد أن يتصرف في ملك الغير بلا إذنه."(‌‌المقالة الثانية في بيان القواعد الكلية الفقهية، ج:1، ص:27، ط:دار  الجیل) فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: والد کی زندگی میں مکان میں  تعمیر کرنا
سوال: میرے والد صاحب کا لیاقت آباد میں سیمنٹ کی چادر کا مکان تھا،والدہ نے بی سی ڈال کر  ابو کی موجودگی میں بس ایسے ہی  بنوانا شروع کیا،تاکہ اچھی طرح رہ سکیں ،گراؤنڈ فلور تک کا کام انہوں نے کروایا،اس کے بعد میں نے اپنے شوق سےاپنےپیسوں سے مکان کو دو منزلہ بنایا،اسی دوران والدہ کا بھی انتقال ہو گیا تھا،پھر ابو نے مکان بیچنے کا فیصلہ کیا ابھی مکان فروخت ہی ہوا تھاکہ میرے چھوٹے بھائی نے ایک لاکھ روپےکاروبار کے لیے لیےاورکہا کہ جب گھر بکے گااور وراثت تقسیم ہوگی تب اس میں سے کاٹ لینا،اسی طرح بہنوں نے یہ کہتے ہوئے  پچاس  ،پچاس ہزار لیے کہ یہ ہمارا حصہ ہو گیا، ہم میراث میں سے حصہ نہیں لیں گی۔والد صاحب نے اس وقت حامی بھری تھی،ہم چار بہنیں دو بھائی ہیں ،ایک بہن چوں کہ کنواری تھی اس لیے اس نے پیسے نہیں لیے،اس کے بعد ہم نے ناگن میں فلیٹ لیا اور  اور جو کچھ پیسے بچے وہ چھوٹی بہن کی شادی کے لیے ابو نے رکھ دیے،اس کے بعد وہ فلیٹ بھی بیچ کر ایک اور جگہ فلیٹ لیا،پھر  ابو کا انتقال ہو ااور جو پیسے بچے تھے ،اس سے بہن کی شادی کروادی۔اب میرا بھائی  ساتھ رہنا نہیں چاہتا  ،تو بڑی بہنوں نے مشورہ دیا کہ فلیٹ بیچ دو ۔اب مجھے یہ بتائیں کہ فلیٹ بیچنے کے بعد اس کی تقسیم کیسے ہوگی ؟اسی طرح گھر خریدنے کا کمیشن ادا کرتے وقت ہمارے پاس پیسے نہیں تھے تو میں نے اپنی بیوی کا گولڈ بیچ کر اس سے ادائیگی کی تھی،کیا وہ رقم منہا کی جائی گی؟والد صاحب نے اپنی آخری زندگی میں جب وہ بیمار تھے، میری چھوٹی بہن جس کی اس وقت شادی نہیں ہوئی تھی اور بیوی کے سامنے کہا تھا ،کہ وراثت میں  میرا (سائل) کا ایک حصہ زیادہ رکھنا ،کیوں کہ اس نے گھر میں تعمیرات کا خرچہ خود سے کیا تھا۔اس وصیت کا کیا حکم ہے؟
جواب: 1۔صورت ِ مسئولہ میں آپ کی والدہ اور آپ نے گھر کی تعمیرات پر پیسہ خرچ کرتے وقت اگر اس کے قرض ہونے یا بطور شراکت ہونے کی صراحت نہیں کی تھی تو یہ اخراجات آپ کی طرف سے تبرع شمار ہوں گے،اب ترکہ کی تقسیم کے وقت وہ منہا نہیں کیے جائیں گے۔2۔جن بہنوں نے والد کی زندگی ہی میں  پچاس پچاس ہزار روپے لے کر اپنے حصۂ میراث سے دستبردار ی ظاہر کی تھی اور والد صاحب نے بھی حامی بھر کر رضامندی ظاہر کردی تھی، اب ان کے لیے متروکہ مکان میں کوئی حصہ نہیں ہے۔3۔ آپ کے بھائی نے والدصاحب کے پیسوں میں سے ایک  لاکھ روپے یہ کہتے ہوئے لیے تھےکہ  جب وراثت تقسیم ہوگی تو یہ اس میں سےکاٹ لینا،تو اب ترکہ کی تقسیم کے وقت اس کےحصہ میں سے یہ رقم منہا کی جائے گی۔ترکہ کی تقسیم کا شرعی طریقہ یہ ہے سب سے پہلےترکہ میں سے مرحوم کے  حقوقِ متقدمہ یعنی تجہیز و تکفین کے اخراجات نکالنے کے بعد، اگر مرحوم پرکوئی قرض ہو تو اسے ادا کرنے کے بعد،اگر مرحوم نے  کوئی جائز وصیت کی ہو تو ایک تہائی ترکہ سے اسے پورا کرنے کےبعد، باقی ترکہ منقولہ وغیر منقولہ کے پانچ حصے کرکے دو  حصے مرحوم کے ہر ایک بیٹے کواور ایک حصہ مرحوم  کی چھوٹی بیٹی کوملے گا۔تقسیم کی صورت یہ ہے:میت : (والد )5بيٹابيٹابيٹي221یعنی سو روپے میں سے  40 روپے ہر ایک بیٹےکے اور 20 روپے بیٹی کو ملیں گے۔4۔ آپ نے گھر کا کمیشن اداکرتے وقت اگر والدصاحب سے رقم کی واپسی کا مطالبہ رکھا تھاتو اس صورت میں رقم کو پہلے مکان کی قیمت  سے منہا کیا جائے گااور اگر اس سلسلے میں کوئی بات نہیں ہوئی تھی تو آپ اپنی بیوی کے مقروض ہوں گے،اور کمیشن کی رقم کو مکان کی قیمت سے منہا نہیں کیا جائے گا۔ 5۔آپ کے والد صاحب نے آپ کے لیے جو وصیت کی ہے، اگر تمام عاقل بالغ ورثاء اسے پورا کرنے پر رضامند ہوں تو اس وصیت کو پورا کیا جائے گااور اگر ورثاء راضی نہ ہو تو  اس وصیت کو پورا نہیں کیا جائے گا۔خزانۃ  الأکمل میں ہے:"قال الشيخ أبو العباس الناطفي: رأيت بخط بعض مشايخنا فى رجل جعل لأحد بنيه دارا بنصيبه على أن لا يكون له بعد موت الأب ميراث جاز وأفتى به الفقيه أبو جعفر محمد بن اليمان أحد أصحاب محمد بن شجاع البلخي."(كتاب الوصايا، من فتاوی الناطفي، ج: 4، ص: 589، ط: دار الکتب العلمية)فتاوی شامی میں ہے:"ولو بنى لرب الأرض بلا أمره ينبغي أن يكون مبترعا كما مر."(كتاب الخنثى، مسائل شتى، ج: 6، ص: 747، ط: سعيد)الفقہ الاسلامی وأدلتہ میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الباب السادس،الفصل الأول، تعریف علم المیراث، ج: 10، ص: 7697، ط: دار الفکر)موسوعۃ الفقہیۃ الکویتیۃ میں ہے:"كل من ‌مات ‌وله ‌دين مؤجل، فإنه ينتقل بعد موته إلى ورثته حالا."(حرف الميم، كلمة : موت، ج: 39،ص: 262، ط: وزارة الأوقاف)فتاوی عالمگیری میں ہے:"ولا تجوز الوصية للوارث عندنا إلا أن يجيزها الورثة، ولو أوصى لوارثه ولأجنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل ولا تعتبر إجازتهم في حياة الموصي حتى كان لهم الرجوع بعد ذلك، كذا في فتاوى قاضي خان."(کتاب الوصایا، الباب الأول، ج: 6، ص: 90، ط: دار الفكر)فقط واللہ أعلم

عنوان: تقسیم وراثت/بیوہ،تین بیٹے،اورایک بیٹی
سوال: 1:۔میرے والدمرحوم کاانتقال ہواجب کہ ان کے ورثاء میں بیوہ،تین بیٹے،اورایک بیٹی ہے،ان میں وراثت کس طرح تقسیم کی جائے گی۔2:۔والدمرحوم نے ایک  گاڑی کمپنی سے خریدی تھی،جن میں سے 65.77فیصدوالدمرحوم نے اپنی زندگی میں اداکئے جب کہ 34.33 فیصد کمپنی نے معاف کرکے گاڑی ہمارے حوالے کردی ،والدہ چوں کہ عدت میں تھی توگاڑی بڑے بھائی کے نام منتقل ہوئی ،سوال یہ ہے کہ کیا مذکورہ گاڑی بڑے بھائی کی ملکیت ہے یاتمام ورثاء میں تقسیم ہوگی؟3:۔میرے والدمرحوم نے ایک بیمہ پالیسی بھی لی ہوئی تھی،جس کاچیک والدہ کے نام وصول ہوا،کیا یہ بیمہ کی رقم ترکہ شمارہوگی یاوالدہ کی ملکیت شمارہوگی؟4:۔بیمہ کی رقم اصل کے علاوہ اگرسرکاری اداروں میں جہاں رشوت کے بغیر کام نہیں ہوتاوہاں بطوررشوت استعمال کرناجائز ہے یانہیں؟
جواب:
1:۔صورت مسئولہ میں مرحوم کے حقوق متقدمہ یعنی کفن دفن کاخرچہ نکالنے کےبعد،اگرمرحوم پرقرض ہوتواسے اداکرنےکےبعد،اگرمرحوم نے کوئی جائز وصیت کی ہوتواسے کل مال کے تہائی سے نافذکرنےکےبعدمابقیہ ترکہ کو8حصوں میں تقسیم کرکےایک حصہ بیوہ کو،دو،دوحصےہرایک بیٹےکو،اورایک حصہ بیٹی کوملےگا۔صورتِ تقسیم یہ ہے:مرحوم(والد)8بیوہبیٹابیٹابیٹابیٹی12221یعنی فیصدکے اعتبارسے/12.5فیصدبیوہ کو،/25،25فیصدہرایک بیٹے کو،اور/12.5فیصدبیٹی کوملیں گا۔2:۔گاڑی تمام  ورثاء میں ان کے حصوں کے بقدر تقسیم کی جائےگی۔3:۔بیمہ پالسی سے ملنے والی زائدرقم چوں کہ حلال نہیں لہذا زائد رقم  صدقہ کی جائے اور اصل  رقم تمام ورثاء میں تقسیم کی جائے۔4:۔ زائد رقم بطور رشوت دینا جائز نہیں ۔قرآنِ کریم میں ہے:" يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ.""ترجمہ: ”اے ایمان والوں! شراب، اور جوا اور بت اور فال کے تیرسب شیطان کے گندے  کام ہیں،سو بچتے رہو تاکہ تم نجات پاؤ۔“(سورة المائدة90)الجامع لاحکام القرآن (تفسير القرطبي) میں ہے:"وَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِنْ أَمْوَالِ النَّاسِ بِالْإِثْمِ وَأَنْتُمْ تَعْلَمُونَ."الْخِطَابُ بِهَذِهِ الْآيَةِ يَتَضَمَّنُ جَمِيعَ أُمَّةِ مُحَمَّدٍ صَلَّى اللَّهُ عَلَيْهِ وَسَلَّمَ، وَالْمَعْنَى: لَا يَأْكُلُ بَعْضكُمْ مَالَ بَعْضٍ بِغَيْرِ حَقٍّ. فَيَدْخُلُ فِي هَذَا: الْقِمَارُ وَالْخِدَاعُ وَالْغُصُوبُ وَجَحْدُ الْحُقُوقِ، وَمَا لَاتَطِيبُ بِهِ نَفْسُ مَالِكِهِ، أَوْ حَرَّمَتْهُ الشَّرِيعَةُ وَإِنْ طَابَتْ به نفس مالكه، كهر الْبَغِيِّ وَحُلْوَانِ الْكَاهِنِ وَأَثْمَانِ الْخُمُورِ وَالْخَنَازِيرِ وَغَيْرِ ذَلِكَ...وَأُضِيفَتِ الْأَمْوَالُ إِلَى ضَمِيرِ المنتهى لَمَّا كَانَ كُلُّ وَاحِدٌ مِنْهُمَا مَنْهِيًّا وَمَنْهِيًّا عنه، كما قال:" تَقْتُلُونَ أَنْفُسَكُمْ ". وَقَالَ قَوْمٌ: الْمُرَادُ بِالْآيَةِ" وَلا تَأْكُلُوا أَمْوالَكُمْ بَيْنَكُمْ بِالْباطِلِ «3» " أَيْ فِي الْمَلَاهِي وَالْقِيَانُ وَالشُّرْبُ وَالْبَطَالَةُ، فَيَجِيءُ عَلَى هَذَا إِضَافَةُ الْمَالِ إِلَى ضَمِيرِ الْمَالِكِينَ. الثَّالِثَةُ- مَنْ أَخَذَ مَالَ غَيْرِهِ لَا عَلَى وَجْهِ إِذْنِ الشَّرْعِ فَقَدْ أكله بالباطل، ومن الأكل بالباطل أن يقتضى الْقَاضِي لَكَ وَأَنْتَ تَعْلَمُ أَنَّكَ مُبْطِلٌ، فَالْحَرَامُ لَا يَصِيرُ حَلَالًا بِقَضَاءِ الْقَاضِي، لِأَنَّهُ إِنَّمَا يَقْضِي بِالظَّاهِرِ. وَهَذَا إِجْمَاعٌ فِي الْأَمْوَالِ."(سورة البقرة، رقم الآية:188، ج:2، ص:338، ط:دارالكتب المصرية)صحیح مسلم  میں ہے:"عن جابر، قال:لعن رسول الله صلى الله عليه وسلم أكل الربا، وموكله، ‌وكاتبه، ‌وشاهديه، وقال: هم سواء."ترجمہ:” حضرت جابر رضی اللہ عنہ سے مروی ہے کہ حضوراکرمﷺ نے سود کھانے والے، اور کھلانے والے اور (سودکاحساب) لکھنے والے اور سود پر گواہ بننے والے پر لعنت فرمائی ہے،اور فرمایا: کہ وہ سب (گناہ میں) برابر ہیں۔“(کتاب لمساقات، ج:3، ص:1219، ط:داراحیاءالتراث العرب)فتاوی ہندیہ میں ہے:"لا يثبت الملك للموهوب له إلا بالقبض هو المختار."(كتاب الهبة، الباب الثاني فيما يجوز من الهبة وما لا يجوز، ج:4، ص:378، ط:دارالفكر)فقط واللہ اعلم

Reference: Riyad as-Salihin 1615 In-book reference : Book 17, Hadith 105: حوالہ

عنوان: آٹھ بھائی اورتین بہنوں میں وراثت کی تقسیم
سوال: میرے والدصاحب کاانتقال 2019ءمیں ہواہے،جب کہ والدہ محترمہ کاانتقال 2011ء میں ہواہے،ہم آٹھ بھائی اورتین بہنیں ہیں،والدصاحب کی جائیداد میں ایک مکان ہےجو575گز کاہے،ہم آٹھ بھائی مع اہل وعیال اس میں رہتے ہیں،ہم نے تقریباً پچاس ہزار روپے اس کاکرایہ لگایاہے،جوسب بہن بھائیوں کی رضامندی سے طےہواہے،جب کہ مکان کے فروخت کرنے کے سلسلے میں کاغذی کاروائی جاری ہے۔اب سوال یہ ہے کہ شرعی طورپر جب کہ مکان تقسیم نہیں ہواہے،پچاس ہزار روپے مذکورہ ورثاء میں کس طرح تقسیم ہوں گے؟کیا بہنیں اس  کرایہ کی حق دار ہیں؟
جواب: صورتِ  مسئولہ میں مذکورہ گھر چوں کہ ابھی تک تقسیم نہیں ہواہے،اوراس میں مرحوم کے بیٹے رہتے ہیں،اورمذکورہ گھر میں چوں کہ بہنوں کابھی شرعی طور پرحصہ ہے؛  لہذا ان کااپنےحصے کے بقدر کرایہ کامطالبہ کرنابھی شرعاً درست ہے،لہذا مذکورہ گھر  کا کرایہ اگرتمام ورثاء کی باہمی رضامندی سے پچاس ہزار روپے طے کیا گیاہے تو وہ  آٹھ بھائیوں اورتین بہنوں میں اس طرح تقسیم ہوگا، کہ پچاس ہزار میں سے ہرایک  بھائی کو5,263.16روپے اورہرایک بہن کو2,631.58روپے ملیں گے،اسی طرح جب یہ گھرفروخت ہوکراس کی رقم ورثاء میں  تقسیم ہوگی تواس میں  مرحوم کے ہرایک بیٹے کو دو دوحصے اورہرایک بیٹی  کو ایک ایک حصہ  ملے گا۔فتاوی شامی میں ہے:"لو واحد من الشريكين سكن … في الدار مدة مضت من الزمنفليس للشريك أن يطالبه … بأجرة السكنى ولا المطالبهبأنه يسكن من الأول … لكنه إن كان في المستقبليطلب أن يهايئ الشريكا … يجاب فافهم ودع التشكيكا."(كتاب الشركة،باب في الشركة الفاسد، ج،4 ،ص،337، ط:سعيد)فتاوی  ہندیہ میں ہے :"دار بين رجلين غير مقسومة فغاب أحدهما وسع الآخر أن يسكن بقدر حصته، فيسكن الدار كلها، وكذلك الخادم إن كان بين رجلين فغاب أحدهما فللآخر أن يستخدم الخادم بحصته، كذا في خزانة المفتين. ولا تلزمه ‌أجرة حصة شريكه، ولو كانت الدار معدة للاستغلال."(فصل في المتفرقات، ج:2، ص:341، ط،دارالفکر)درر الاحکام شرح المجلہ میں ہے:"أما إذا حضر الشريك وطلب من شريكه الساكن الأجرة وسكن الشريك بعد ذلك فيلزم الشريك الساكن إعطاء الأجرة حيث إن السكنى بعد ذلك هي التزام للأجرة وقبول لها. ( الحامدي )."(کتاب العاشرالشرکات، ‌‌(المادة 1074) النتاج يتبع الأم في الملكية، ج:3، ص:27، ط:دار الکتب العلمیة)فقط واللہ اعلم

عنوان: وراثتی کاروبار سے الگ ہونے کا طریقہ
سوال: ہمارے والد صاحب کا کاروبار تھا، والد کے انتقال کے بعد وہ کاروبار ہم پانچ بھائیوں نے سنبھالا، اس وقت دو بھائی شادی شدہ تھےاور تین کنوارے تھے، شادی شدہ بھائیوں کے اور ہم کنواروں کے خرچے نہیں بندھے ہوئے تھے، جس کا جو جائز خرچہ ہوتاوہ لے لیتا، اب میں اس کاروبارسے الگ ہونا چاہتا ہوں، ہماری ایک بہن ہے جس کو ہم نے والد صاحب کے انتقال کے بعد اس کا حصہ دے دیا ہے اور والدہ کو حصہ نہیں دیا ہے، بہن کو جس وقت حصہ دیا ہے اس وقت کاروبار کی نوعیت یہ تھی کہ کاروباری ادائیگیاں زیادہ تھیں اور وصولیاں کم تھیں، لیکن ہم نے بہن کو کاروباری  اشیاء کی جو زیادہ رقم بنتی تھی اس حساب سے  حصہ دیا،  اور وہ اس حصہ پر راضی بھی ہوگئی تھیں، اب سوال یہ ہے کہ :1:کس طرح شرعی طریقہ کے مطابق اس کاروبار سے  الگ ہوجاؤں؟2:غیر شادی شدہ بھائی کی شادی کی ذمہ داری کس پر ہے؟3:کیا والدہ کا نان نفقہ مجھ پر لازم ہے؟ اگر لازم ہے تو کس حساب سے لازم ہے؟
جواب: 1:صورتِ مسئولہ میں سائل کاکاروبار سے الگ ہونے کا شرعی طریقہ کار یہ ہے کہ کاروبار کو ورثاء میں شرعی طور پر تقسیم کیا جائے،  اگر دیگر ورثاء کاروبار کو اسی طرح چلانے پر راضی ہوں تو پھر سائل کا جو حصہ بنتا ہو وہ سائل وصول کر کے کاروبار سے الگ ہو جائے، نیز کاروبار اگر موجودہ وقت  میں خسارہ میں ہو تو سائل اپنے حصہ کے مطابق کاروبار میں جو نقصان ہوا ہے اس کو ادا کرکے کاروبار سے الگ ہوجائے۔2:غیر شادی شدہ بھائی کی ذمہ داری سائل پر نہیں ہے، البتہ اگر سائل بڑا بھائی ہونے کے ناطےبھائی کی شادی کی ذمہ داری لے تو یہ اس کی طرف سے تبرع و احسان ہوگا۔3:اگر والدہ مالدار ہو، تو ان کا نان و نفقہ ادا کرنا اولاد کے ذمہ ضروری نہیں ، چاہے اولاد مالدار ہی کیوں نہ ہو، البتہ اگر والدہ مالدار نہ ہو اور ان کے نان و نفقہ کے لیے کوئی متبادل انتظام بھی نہ ہو، تو اس صورت میں والدہ کا نفقہ بالغ مالدار اور صاحبِ حیثیت اولاد پر واجب ہوگا، تنگدست اولاد پر  مستقل طور پر واجب نہیں ہوگا۔فتاوی شامی  میں  ہے:"الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في  عياله."(کتاب الشرکة، فصل في شرکة الفاسدۃ، ج:4، ص:325، ط:دار الفکر)مجلۃ الاحکام میں ہے:" تقسم حاصلاتها بين أصحابها على قدر حصصهم فإذا شرط أحد الشريكين في الحيوان المشترك شيئا زائدا على حصته من لبن ذلك الحيوان أو نتاجه فلا يصح."(الفصل الثاني في بيان كيفية التصرف في الأعيان والمشتركة، ص:206، ط:كارخانه تجارت كتب)فتاوی ہندیہ میں ہے:"وإذا اختلطت الذكور والإناث فنفقة الأبوين عليهما على السوية في ظاهر الرواية.....إلخوالأم إذا كانت فقيرة فإنه يلزم الابن نفقتها، وإن كان معسرا، أو هي غير زمنة."(کتاب الطلاق، الباب السابع عشر في النفقات، ج:1، ص:564، ط:دار الفکر)فقط واللہ اعلم

عنوان: میراث اور ہبہ سے متعلق مختلف سوالات
سوال: میرے سسر کی وراثت میں پگڑ ی کی دکان تھی چوں کہ 2004ء میں دکان پگڑی سے اونر شپ میں کروائی جس کی رقم ہم تینوں بھائیوں کی بیویوں نے برابر کا حصہ ملاکر ادا کر دیا ،فی حصہ دار  /150000 روپے اد کیے گئے،اس بات کے گواہ ہمارے   تینوں  شوہر اورنندوئی صاحب بھی ہیں ، دکان کی ا ونر شپ کے بقایا جات ادا کرنے کے بعد سسر کو عزت اور بڑائی دینے کے لیے  دکان ان کے نام کی گئی اس کے کچھ ہی عرصہ کے بعد سسر کا انتقال ہوگیا1-ان کے ورثاء میں ایک بیوہ ،تین بیٹے، 2 بیٹیاں ہیں، ان میں میراث کیسے تقسیم ہوگی؟2- بیوہ جوکہ ابھی حیات ہے ان کے تین بیٹے دو بیٹیوں میں میراث کیسے تقسیم ہوگی ؟3-بیوہ کی صحت بولنے  سمجھنے سے قاصر ہےکیا ایسی صورت حال میں والدہ کا شرعی حق جو دکان میں بنتا ہے کیا ہم سب بہن بھائی باہمی رضامندی سے آپس میں تقسیم کرسکتے ہیں ؟4-بیوہ کے نام ایک فلیٹ ہے جو ان کے شوہرنے ان کے نام کیاتھا، کیا بیوہ  اولاد کو بتائے بغیر کسی ایک کے نام کرسکتی ہے؟5-سسر نے اپنی ایک بیٹی جو کہ (غیر شادی شدہ ہے ) کے لیے زیور بنوایا، کب بنوایا ،کتنا زیور تھا اس کا بھائیوں کو کچھ پتہ نہیں ، بیٹی جس کے لیے زیور بنوایا تھا، بقول ان کے والد نے اس کے لیے زیور بنوایا اور بعد میں اس کو بیچا ، اب مذکورہ بیٹی بھائیوں سے زیور کی رقم مطالبہ کررہی ہے، کیا اس کی زیور کی رقم بھائیوں پر لازم ہے؟تنقیح:شوہر نےبیوہ کو مذکورہ فلیٹ  نام کروانے کے بعد دیگر ورثاء کے ساتھ مرنے تک اس میں رہائش پذیر تھے ۔والد صاحب نے بیٹی کے لیے زیور بنوانے کے بعد بیٹی کو قبضہ نہیں دیا تھا  ۔
جواب: 1-صورتِ مسئولہ میں مرحوم   کی میراث تقسیم کرنے  شرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد،اگر مرحوم کے ذمہ کوئی قرض ہو اسے ادا کرنے کے بعد،اگر مرحوم نے کوئی جائز وصیت کی ہو تو اسے باقی مال کے  ایک تہائی ترکہ سے نافذ کرنے کے بعد، باقیکل ترکہ منقولہ و غیر منقولہ    کو64 حصوں میں تقسیم کرکے بیوہ 8 حصے، ہربیٹے  کو 14 حصے، ہربیٹی کو 7 حصے ملیں گے۔تقسیم کی صورت یہ ہے:میت:والد    8 /64بیوہ بیٹابیٹابیٹابیٹی بیٹی17814141477یعنی سو فیصد میں 12.5فیصد بیوہ کو 2188فیصد ہر بیٹے کو 10.93فیصد ہر بیٹی کو ملیں گے۔2-کسی شخص کے انتقال  کے بعد ان کی میراث تقسیم کی جاتی ہے ، زندگی میں آدمی خود اپنی جائیداد کا مالک ہوتا ہے،لہذا بیوہ کی زندگی میں  ان کی جائیداد تقسیم کرنا جائز نہیں ہے ۔3-بیوہ اگرچہ ضعیف العمری کی وجہ سے بولنے سمجھنے سے قاصر ہو لیکن  ان کی حیات میں  ان کی جائیداد تقسیم کرنے کی اولاد کو اجازت نہیں ہے۔4-شوہرکا بیوہ کو مکان دینا شرعا ہبہ( گفٹ) ہے اور    ہبہ(گفٹ) درست ہونے کے لیے مالکانہ اختیارات دینے کے  ساتھ ساتھ قبضہ دینا بھی  ضروری ہے،ہر چیز کا قبضہ اسی چیز کے حساب سے ہوتا ہے،   مکان کا قبضہ   تام ہونے کے ضروری ہے کہ  واہب(جو ہبہ کررہاہو) کچھ وقت کے لیے اس مکان سے  اپنا سامان سمیت نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،صورتِ مسئولہ میں چوں کہ شوہر  مذکورہ مکان میں تاحیات رہائش پذیر تھے اس لیے  شرعا یہ ہبہ درست نہیں ہے لہذا یہ مکان شوہر کے دیگر ترکہ کے ساتھ تمام شرعی ورثاء میں ان کے شرعی حصص کے مطابق تقسیم ہوگا ۔5- والد صاحب نے اپنی بیٹی کے لیے زیور بنوایا لیکن اس کے حوالہ نہیں کیا تو یہ زیور والد ہی کا تھااگر انہوں نے بعد میں اسے اپنی ضرورت کے لیے فروخت کردیا تویہ ان کاحق تھا اب بیٹی کا بھائیوں سے زیور کی رقم کا مطالبہ کرنا شرعا درست نہیں ہے ۔فتاوی شامی میں ہے:"و شروطه ثلاثة: موت مورث حقيقةً أو حكمًا كمفقود أو تقديرًا كجنين فيه غرة، ووجود وارثه عند موته حيًّا حقيقةً أو تقديرًا كالحمل، والعلم بجهل إرثه". ( کتاب الفرائض، ج:10، ص:525، ط:رشیدیه)درر الحكام شرح مجلة الأحكام میں ہے:أما هبة المشغول فلا تجوز أي لا تجوز هبة المال المشغول بمتاع الواهب وملكه (البهجة) ؛ لأن الموهوب إذا كان مشغولا بمتاع الواهب كان كالمشاع وفي حكمه. مثلا لو وهب أحد داره المشغولة بأمتعته وسلمه إياها فلا تجوز. إلا إذا سلمها بعد تخليتها من الأمتعة المذكورة. فحينئذ تصح الهبة كما تصح لو وهبه الأمتعة أيضا وسلمه الكل معا (انظر المادة 24) (الطحطاوي)۔۔۔۔لو ‌سلم ‌الواهب الدار وهو موجود فيها أو أهله فلا يصح هذا التسليم (الهندية عن الخانية)."(الكتاب السابع الهبة، الباب الأول بيان المسائل المتعلقة بعقد الهبة، المبحث الأول في حق الشروط الباقية المتعلقة بالموهوب، ج:2، ص:427، ط:رشیدیه)البحرالرائق میں ہے:"‌وفي ‌الموهوب أن يكون مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ."(کتاب الهبة، ج:7، ص:284، ط:دارالکتاب العلمیة)فقط واللہ أعلم

عنوان: مسلمان بیٹا ہندو والد کا وارث بن سکتا ہے؟
سوال: میں مسلمان ہو گیا ہوں، جب کہ میرے والد ہندو تھے، اور اب والد کا انتقال ہو گیا ہے، ان کے پسماندگان  میں ایک بیٹا (سائل)اور تین بیٹیاں ہیں، والدہ کا انتقال والد کے بعد ہوا ہے، کیا میں والد کا شرعی وارث بن سکتا ہوں؟ اور اگر بن سکتا ہوں تو ترکہ کی تقسیم کیسے ہوگی؟
جواب: واضح رہے کہ مسلمان کافر کا وارث نہیں ہوتا، جیسا کہ حدیث شریف کا مفہوم ہے:”مسلمان کافر کا وارث نہیں ہو سکتا اور نہ ہی کافر مسلمان کا۔“صحیحِ بخاری میں ہے:"عن أسامة بن زيد رضي الله عنهما:أن النبي صلى الله عليه وسلم قال: (لا يرث المسلم الكافر ولا الكافر المسلم)."(كتاب الفرائض، باب: لا يرث المسلم الكافر ولا الكافر المسلم، 2/ 1001، ط:قديمي)لہٰذا سائل اپنے آنجہانی والد کا وارث نہیں بن سکتا۔فقط واللہ اَعلم

عنوان: ایک بیوہ، چار بیٹے اور تین بیٹیوں کے درمیان ترکہ کی تقسیم
سوال: مرحوم شوہر اپنی زندگی میں ایک مکان چھوڑ کر گئے تھے،اب میں اپنی زندگی میں اسے اپنے بچوں کے درمیان  شریعت کے مطابق تقسیم کرنا چاہتی ہوں،میرے چار بیٹے اور تین بیٹیاں ہیں،مذکورہ مکان 67 لاکھ روپے میں بکا ہے،ورثاء کے درمیان اسے  کیسے تقسیم کیا جائے گا؟
جواب: صورت مسئولہ  میں  ترکہ کی تقسیم کا طریقہ یہ ہے کہ  مرحوم کے حقوق متقدمہ  یعنی   تجہیز  و تكفين كے خرچہ  كو كل ترکہ سے نكالنے كے بعداگر مرحوم پر قرض ہے تو اس کے ادا کرنے کے بعد ، اور اگر مرحوم نے کوئی جائز وصیت کی ہے تو اس کو باقی ترکہ کے ایک تہائی حصہ سے نافذ کرنے کے بعد باقی ترکہ منقولہ وغیر منقولہ کو  88حصوں میں تقسیم کرکے11 حصے بیوہ کو،  14،14 حصے  ہر ايك بيٹے کو اور 7،7 حصے ہر ایک بیٹی کو  مليں گے ۔تقسیم کی صورت یہ ہے:مرحوم شوہر:88/8بیوہبیٹابیٹابیٹابیٹابیٹیبیٹیبیٹی171114141414777فیصد کے اعتبار سے  12.5 فیصد بیوہ کو، 15.90 فیصد ہر ایک بیٹے کو  اور 7.95 فیصد ہر ایک بیٹی کو ملے گا۔67 لاکھ روپے میں سے 837500 روپے بیوہ کو،1065909 روپے ہر ایک بیٹے کو اور 532954 روپے ہر ایک بیٹی کو ملیں گے۔فقط واللہ اعلم

عنوان: بیوہ، والدہ اور بیٹے میں میراث کی تقسیم
سوال: میرے شوہر کا آج سے تقریباً پانچ سال قبل انتقال ہوچکا ہے، مرحوم کے پسماندگان میں بیوہ، والدہ، ایک بیٹا ور اس کے علاوہ مرحوم کے دو بھائی اور چھ بہنیں موجود ہیں۔مذکورہ بالا تفصیل کی رو سے مرحوم کے شرعی ورثاء میں بیوہ سمیت ہر ایک کو کتنا حصہ ملے گا؟ نیز مرحوم کے بھائی اور بہنیں وراثت کے حق دار ہوں گے یا نہیں؟مرحوم شوہر نے اپنی بیوی کا مہر ادا نہیں کیا ہے، تو اس کی ادائیگی کی کیا صورت ہوگی؟
جواب: صورتِ مسئولہ میں مرحوم کے ترکہ کی تقسیم کا طریقہ یہ ہے کہ سب سے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، مرحوم پر اگر کوئی قرضہ ہو تو کل مال سے اس کو ادا کرنےکے بعد  مرحوم نے اگر کوئی جائز وصیت کی ہو، تو بقیہ مال کے  ایک تہائی سے اس کو پورا کرنے کے بعد، جو مال بچ جائے، اس کو 24 حصوں میں تقسیم کر کے بیوہ کو 3 حصے، والدہ کو 4 حصے اور بیٹے کو 17 حصے ملیں گے اور بیٹے  کے ہوتے ہوئے بھائیوں اور بہنوں  کا میراث میں حصہ نہیں ہوتا۔صورتِ تقسیم یہ ہے:شوہر: 24بیوہوالدہبیٹادونوں بھائیچھہ بہنیں3417ممیعنی فی صد کے اعتبار سے بیوہ کو12.5 فی صد، والدہ کو 16.666 فی صد اور بیٹے کو 70.833 فی صد ملے گا۔مرحوم نے جب مہر ادا نہیں کیا تھا، تو وہ مہر مرحوم پر قرضہ ہے، لہٰذا ترکہ کی تقسیم سے قبل اس کو کل مال سے منہا کیا جائے گا اور وہ بیوہ کو دیا جائے گا، اس کے بعد ترکہ کی تقسیم کی جائے گی۔فقط واللہ اعلم

عنوان: جائیداد کی تقسیم کا طریقہ کار
سوال: 1۔کیاباپ اپنی  زندگی میں یا مرض الوفات میں اپنی ساری وراثتی اور خرید کردہ جائیداد بچیوں کے نام کر سکتا ہے ؟قرآن و حدیث کے مطابق 2/3 بچیوں کا تھا۔1/3 باقی بہنوں اور بھائیوں کا تھا جس سے انہیں محروم کر دیا گیا تو :کیا زندگی میں باپ اپنی ساری وراثتی جائیداد اپنی بچیوں کے نام لگا سکتا ہے یا 2/3 جب کہ بیٹا نہ ہو۔کیا اس جائیداد میں 1/3 بہن بھائیوں کا حق نہیں بنتا تھا جس طرح مرنے کے بعد بنتا ہے۔بیوی نے لینے سے انکار کر دیا تھا کہ میرے پاس میرے والدین کی وراثتی زمین موجود ہے۔3۔ اب باپ وفات پا گیا ہے اور اس کے نام مکان اور جانوروں کی حویلی بقایا ہے مہربانی فرما کر بتائیں کہ اس کی تقسیم کس طرح ہوگی؟متوفی کی ایک بیوہ، تین بیٹیاں ، دو بھائی اور دو بہنیں زندہ ہیں والدین وغیرہ وفات پا گئے ہیں۔تفصیلی جواب درکار ہے، کیوں کہ متوفی کے بہن بھائی اپنے بھائی کی زندگی میں بیٹیوں کو جائیداد دینے کے فیصلے سے خوش نہیں کیوں کہ اس طرح وہ اسلامی نقطہ نظر سے 1/3 کے وارث قرار پا سکتے تھے،  اس نے ساری جائیداد بچیوں کے نام کر دی جب کہ شاید اسلامی نقطہ سے وہ 2/3 حصہ کا ہبہ کر سکتا تھا یا 1/3 کی وصیت اور باقی دیگر وارثان کی۔
جواب:
واضح رہے کہ اپنی زندگی میں جائیداد تقسیم کرنے کا اصول یہ ہے کہ اگر کوئی شخص اپنی زندگی میں اپنے ہونے والے ورثاء کے درمیان جائیداد تقسیم کرنا چاہتا ہے تو شریعت کا اس میں حکم یہ ہے کہ جائیداد تقسیم کرنے والا اپنی ضرورت کے بقدر جتنا چاہے اپنے استعمال کے لیے روک کر باقی تمام منقولہ اور غیر منقولہ جائیداد کو اپنی  اولاد  کے درمیان برابر سرابر تقسیم کرے ، کسی کے حق میں بغیر کسی معقول وجہ کے کمی بیشی کرنا اُس کے لیے درست نہیں ہے، ہاں البتہ اتنی بات ضرور ہے کہ اگر کوئی  بیٹا/ بیٹی  دوسروں کی بنسبت زیادہ ضرورت مند ہو، یا کوئی بیٹا/ بیٹی دوسروں کی بنسبت زیادہ دیندار ہو یا زیادہ خدمت گزار ہو تو یہ وجوہات ایسی ہیں جن کی بنا پر کمی بیشی کرتے ہوئے تقسیم کرنے کی شریعت نے اجازت دی ہے۔لہذا  اگر باپ اپنی جائیداد  بچیوں کے نام کردیتا ہے اور بچیوں میں سے ہر ایک کا حصہ الگ کر کے اس کے قبضہ میں دے دیتا ہے تو یہ جائز ہوگا،باقی بہن بھائیوں کو  نہ بھی دے تو شرعاً درست ہے ۔مذکورہ صورت میں ہر بیٹی اپنے اپنے حصے کی مالک ہے۔اور اگر صرف نام کیا ہو قبضہ اور تصرف نہیں دیاہو، تو  پھر یہ متوفی کی ملکیت ہوکر ترکہ شمار  ہوگی اور بطور میراث اس کی تقسیم لازمی ہے۔ملحوظہ:یہ تفصیل اس صورت میں ہے جب کہ زندگی میں ہبہ کیا ہو  اور اگر مرض الموت میں وارث کے لیے ہبہ (گفٹ )کیا تو وہ وصیت کے حکم میں ہے اور وارث کے لیے بدونِ اجازت باقی ورثاء وصیت کا نفاذ ہوتا ہی نہیں ہے۔صورتِ مسئولہ میں اگر مورث کا انتقال ہوگیا ہواور اس کی جائیداد موجود ہے اور ورثاء میں ایک بیوہ، تین بیٹیاں ، دو بھائی اور دو بہنیں موجود  ہیں تو اس کی جائیداد کی تقسیم کا طریقہ یہ ہے کہ سب سے میت کے حقوقِ متقدمہ یعنی اس کی تجہیز و تکفین کا خرچہ نکالنے کے بعد دیکھا جائے گا کہ اگر میت کے ذمہ کوئی قرض ہے تو اس کو ادا کرکے اگر میت نے کوئی جائز وصیت کی ہو تو اس کو ایک تہائی ترکہ سے نافذ کرنے کے بعد بقیہ کل منقولہ اور غیر منقولہ جائیداد کو 144حصوں میں تقسیم کرکے18   حصے بیوہ کو ،32/32 حصے مرحوم کی ہر ایک بیٹی کو ، 10/10حصے مرحوم کے ہر ایک بھائی کو جب کہ 5/5 حصے مرحوم کی ہر ایک بہن کو ملیں گے۔متوفی:24/ 144بیوہبیٹیبیٹیبیٹیبھائیبھائیبہنبہن316518323232101055یعنی مثلاً ایک سو روپے میں سے 12.5  روپے مرحوم کی بیوہ کو ، 22.22 روپے مرحوم کی ہر ایک بیٹی  کو ، 6.94 روپے مرحوم کے ہر ایک بھائی کو جبکہ3.47 روپے مرحوم کی ہر ایک بہن کو ملیں گے۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها.....أن الضابط في هذا المقام أن الموهوب إذا اتصل بملك الواهب اتصال خلقة، وأمكن فصله لا تجوز هبته ما لم يوجد الانفصال، والتسليم وإن اتصل اتصال مجاورة فإن كان الموهوب مشغولا بحق الواهب لم يجز."(کتاب الھبة، ج:5 ،ص:691، ط:سعید)فیہ ایضاً:"وفي المرض المعتبر المبيح لصلاته قاعدا.....وهبته ووقفه وضمانه) كل ذلك حكمه (ك) حكم (وصية فيعتبر من الثلث)(قوله: وهبته) أي إذا اتصل بها القبض قبل موته، أما إذا مات ولم يقبض فتبطل الوصية لأن هبة المريض هبة حقيقية وإن كانت وصية حكما كما صرح به قاضي خان وغيره اهـ ط عن المكي (قوله: حكمه كحكم وصية) أي من حيث الاعتبار من الثلث لا حقيقة الوصية لأن الوصية إيجاب بعد الموت، وهذه التصرفات منجزة في الحال زيلعي."(کتاب الوصایا، باب العتق في المرض، ج:6، ص:680، ط:سعید)فتح القدير للكمال ابن الهمام میں ہے:"قال (ولا تجوز لوارثه) لقوله عليه الصلاة والسلام «إن الله تعالى أعطى كل ذي حق حقه، ألا لا وصية لوارث» ولأنه يتأذى البعض بإيثار البعض ففي تجويزه قطيعة الرحم ولأنه حيف بالحديث الذي رويناه.(قوله ولأنه حيف بالحديث الذي رويناه) قال صاحب العناية: قوله بالحديث الذي رويناه إشارة إلى ما تقدم في كتاب الهبة فيمن خصص بعض أولاده في العطية انتهى. أقول: هذا خبط ظاهر من الشارح المزبور إذ لم يتقدم من المصنف في كتاب الهبة ذكر حديث في حق من خصص بعض أولاده في العطية، بل لم يتقدم منه ثمة ذكر تلك المسألة قط فكيف تتصور الحوالة عليه بها هاهنا.والصواب أن مراد المصنف هنا بقوله بالحديث الذي رويناه هو الإشارة إلى ما ذكره في هذا الكتاب فيما مضى عن قريب بقوله وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث انتهى".(کتاب الوصایا، ج:10، ص:423، ط:دارالفکر)فتاوی ہندیہ میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."(كتاب الهبة، الباب الاول، ج:4، ص:374، ط:رشيديه)فقط واللہ اعلم

Reference: Riyad as-Salihin 1558 In-book reference : Book 17, Hadith 48: حوالہ

عنوان: ترکہ کی تقسیم/ نومولود بچے کے خرچہ کا حکم
سوال: 1۔ایک عورت کا انتقال ہوا ہے،اس کے ترکہ میں موجود سامان اور سونا وغیرہ کا کیا حکم ہے؟اس کے ورثاء میں ایک بیٹا ہے جو کہ ابھی پیدا ہوا ہےیعنی نومولود ہے،والدین،شوہر،پانچ بھائی اور پانچ بہنیں ہیں۔2۔نومولود بچہ اپنی خالہ کے پاس ہے،اس کے خرچہ کا کیا حکم ہے؟بچے کے والد کا بظاہر کمانے کا کوئی ذریعہ نہیں ہے،جس سے اس بچہ کا خرچہ اٹھایا جاسکے،آیا اس ترکہ میں سے سامان کو بیچ کر مذکورہ بچہ کا خرچہ اٹھایا جاسکتا ہے یا نہیں؟
جواب:
1۔صورتِ مسئولہ میں مرحومہ کے ترکہ منقولہ وغیر منقولہ سب  کو اس کے ورثائے شرعی میں تقسیم کیا جائے گا،جس کا شرعی طریقہ یہ  ہے کہ سب سے پہلے   اس  کے حقوقِ متقدّمہ یعنی اگر اس کے ذمہ کوئی قرض ہو تو اسے کل ترکہ سے ادا کرنے کے بعداور اگر اس نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد،باقی  کل ترکہ منقولہ وغیر منقولہ  کو 12 حصوں میں تقسیم کرکے،مرحومہ کے شوہر کو تین حصے،اس کے والدین میں سے ہر ایک کو دو،دو حصےاوراس کے نومولود بیٹے کو پانچ حصے ملیں گے۔نیز مرحومہ کے بھائی بہنوں کا میراث میں کوئی حصہ نہیں ہوگا۔میت:12شوہروالدوالدہبیٹا3225یعنی 100 فیصد میں سےمرحومہ کے شوہر کو25فیصد،اس کے والدین میں سے ہر ایک کو16.66فیصد اوراس کے نومولودبیٹے کو41.66فیصد ملے گا۔2۔واضح رہے کہ ماں کے انتقال کے بعد بچہ جب تک  سات سال کا نہ ہوجائے، اس کی پرورش کا حق ترتیب وار  سب سے پہلے نانی، اس کے بعد دادی، پھر حقیقی بہن، اس کے بعد  ماں شریک بہن، پھر باپ  شریک بہن، اس  کے بعد حقیقی بہن کی بیٹی، اس کے بعد  ماں شریک بہن کی بیٹی  اس کے بعد حقیقی خالہ کو حاصل ہوتاہے،لہذا صورتِ مسئولہ میں  اگر نومولود  بچہ کا ان میں سے کوئی بھی رشتہ دار نہ ہو تو خالہ کا اس مذکورہ بچہ کو اپنی پرورش میں لینا درست ہے،البتہ مذکورہ مدت کے بعد باپ کو حق حاصل ہوگا کہ اپنے پاس رکھےاور اس کی تعلیم و تربیت کرے۔نیزبچہ کی پیدائش سے لے کر اس کے بالغ ہو کرکمانے تک نان نفقہ خرچہ وغیرہ سب باپ کے ذمہ ہوتا ہے،البتہ اگر بچہ کا اپنا ذاتی مال موجود ہو تو نفقہ پہلے اس کے مال میں سے ہوگا، اگر اس کے پاس مال نہ ہو تو  پھر باپ کے ذمہ لازم ہوتا ہے،لہذا صورتِ مسئولہ میں مرحومہ  کے ترکہ میں سےنومولود بچہ کو ملنے والا حصہ چوں کہ اس کا اپنا ذاتی مال ہے،تو اس بچہ کا خرچہ پہلے  اس کےاپنے  مال میں سے اٹھایا جائے گا ،جب وہ ختم ہوجائے پھر باپ کے ذمہ بہرحال لازم ہوگا اگر چہ تنگ د ست ہی کیوں نہ ہو۔1۔فتاوی عالمگیری میں ہے:"ويسقط الإخوة والأخوات بالابن وابن الابن وإن سفل وبالأب بالاتفاق."(کتاب الفرائض،الباب الثاني في ذوي الفروض،ج:6،ص:450،ط:دارالفکر بیروت)وفیه أیضا:"أحق الناس بحضانة الصغير حال قيام النكاح أو بعد الفرقة الأم۔۔۔وإن لم يكن له أم تستحق الحضانة بأن كانت غير أهل للحضانة أو متزوجة بغير محرم أو ماتت فأم الأم أولى من كل واحدة، وإن علت، فإن لم يكن للأم أم فأم الأب أولى ممن سواها، وإن علت كذا في فتح القدير۔۔۔فإن ماتت أو تزوجت فالأخت لأب وأم، فإن ماتت أو تزوجت فالأخت لأم، فإن ماتت أوتزوجت فبنت الأخت لأب وأم، فإن ماتت أو تزوجت فبنت الأخت لأم لا تختلف الرواية في ترتيب هذه الجملة إنما اختلفت الروايات بعد هذا في الخالة والأخت لأب ففي رواية كتاب النكاح: الأخت لأب أولى من الخالة وفي رواية كتاب الطلاق: الخالة أولى."(کتاب الطلاق،الباب السادس عشر في الحضانة،ج:1،ص:541،ط:دارالفکر بیروت)وفیه أیضا:"نفقة الأولاد الصغار على الأب لايشاركه فيها أحد، كذا في الجوهرة النيرة".۔۔۔۔"و بعد الفطام يفرض القاضي نفقة الصغار على قدر طاقة الأب و تدفع إلى الأم حتي تنفق علي الأولاد، فإن لم تكن الأم ثقةً تدفع إلى غيرها لينفق على الولد۔۔۔رجل معسر له ولد صغير إن كان الرجل يقدر على الكسب يجب عليه أن يكتسب وينفق على ولده كذا في فتاوى قاضي خان."(‌‌الباب السابع عشر في النفقات،الفصل الرابع في نفقة الأولاد، ج:1،ص:561/560، ط:دارالفکر بیروت)فتاوی شامی میں ہے:"(وتجب) النفقة بأنواعها على الحر (لطفله) يعم الأنثى والجمع (الفقير) الحر ... (وكذا) تجب (لولده الكبير العاجز عن الكسب) كأنثى مطلقاً وزمن.(قوله: لطفله) هو الولد حين يسقط من بطن أمه إلى أن يحتلم، ويقال: جارية، طفل، وطفلة، كذا في المغرب. وقيل: أول ما يولد صبي ثم طفل ح عن النهر (قوله: يعم الأنثى والجمع) أي يطلق على الأنثى كما علمته، وعلى الجمع كما في قوله تعالى: {أو الطفل الذين لم يظهروا} [النور: 31] فهو مما يستوي فيه المفرد والجمع كالجنب والفلك والإمام - {واجعلنا للمتقين إماما} [الفرقان: 74]- ولاينافيه جمعه على أطفال أيضاً كما جمع إمام على أئمة أيضاً فافهم(قوله الفقير) أي إن لم يبلغ حد الكسب، فإن بلغه كان للأب أن يؤجره أو يدفعه في حرفة ليكتسب وينفق عليه من كسبه لو كان ذكرا، بخلاف الأنثى كما قدمه في الحضانة عن المؤيدية.... (قوله: كأنثى مطلقاً) أي ولو لم يكن بها زمانة تمنعها عن الكسب فمجرد الأنوثة عجز إلا إذا كان لها زوج فنفقتها عليه ما دامت زوجة .... (قوله: وزمن) أي من به مرض مزمن، والمراد هنا من به ما يمنعه عن الكسب كعمى وشلل، ولو قدر على اكتساب ما لايكفيه فعلى أبيه تكميل الكفاية."(کتاب الطلاق،باب النفقة،ج:3،ص:614/612،ط:سعید)البحر الرائق میں ہے:"(قوله ولطفله الفقير) أي تجب النفقة والسكنى والكسوة لولده الصغير الفقير لقوله تعالى {وعلى المولود له رزقهن وكسوتهن بالمعروف} [البقرة: 233] فهي عبارة في إيجاب نفقة المنكوحات إشارة إلى أن نفقة الأولاد على الأب وأن النسب له وأنه لا يعاقب بسببه فلا يقتل قصاصا بقتله ولا يحد بوطء جاريته وإن علم بحرمتها وأن الأب ينفرد بتحمل نفقة الولد ولا يشاركه فيها أحد وأن الولد إذا كان غنيا والأب محتاجا لم يشارك الولد أحد في نفقة الوالد ذكره المصنف في شرح المنار قيد بالطفل وهو الصبي حين يسقط من البطن إلى أن يحتلم، ويقال جارية طفل وطفلة، كذا في المغرب وبه علم أن الطفل يقع على الذكر والأنثى؛ ولذا عبر به؛ لأن البالغ لا تجب نفقته على أبيه إلا بشروط نذكرها وقيد بالفقير؛ لأن الصغير إذا كان له مال فنفقته في ماله ولا بد من التقييد بالحرية لما أسلفناه أن الولد المملوك نفقته على مالكه لا على أبيه حرا كان الأب أو عبدا"(کتاب الطلاق،باب النفقة،النفقة والسكنى والكسوة لولده الصغير الفقير،ج:4،ص:218،ط:دار الكتاب الإسلامي)فقط واللہ اعلم

Reference: Mishkat al-Masabih 1690 In-book reference : Book 5, Hadith 163: حوالہ

Reference: Reference: Surah An-Noor, Ayah 31 | : سورۃ النور، آیت نمبر 31 حوالہ

عنوان: کسی وارث کا ترکہ میں تصرف کرنا
سوال: میرے والد صاحب مرحوم کے انتقال کو 28 سال ہو گئے ہیں ، ان کا ایک مکان تھا جو میں نے2012 میں 25 لاکھ کا فروخت کر دیا تھا،جس سے میں نے اپنے لیے 2 پلاٹ لے لیے تھےاور 5 لاکھ روپے میرے پاس بچ گئے تھے جو بعد میں خرچ کر دیے، ان میں سے ایک پلاٹ پر میں نے اپنے پیسوں سے مکان بنا لیا ہے اوردوسرا پلاٹ میں نے 2 مہینے پہلے فروخت کر دیا ہے،میری 5 بہنیں ہیں اور میں ان کا اکیلا بھائی ہوں، میں چاہتا ہوں کہ اپنی پانچوں بہنوں کو اپنے والد مرحوم کے مکان (جائیداد) کا حصہ دے دوں۔ رہنمائی فرمائیں !
جواب: صورتِ مسئولہ میں جو دو پلاٹ والد کے مکان کو بیچ کر خریدے گئے ان دونوں پلاٹوں میں بہنوں کا حصہ ہے ان کی موجودہ  قیمت لگائی جائے اور اس کے سات حصے کیے جائیں ، دو حصے آپ کے اور ایک ایک حصہ پانچوں بہنوں کا بشرطیکہ آپ کی والدہ حیات نہ ہوں، اور جو پانچ لاکھ آپ کے پاس بچ گئے  تھے  ان کو بھی اسی طرح تقسیم کیا جائے گا، اور  جس پلاٹ پر آپ نے مکان تعمیر کر دیا تھااس میں بھی مصالحت کی جائے،  تعمیر ات کے پیسے نکال کر باقی مذکورہ  ترتیب پر سات حصے بناکر تقسیم کیے  جائیں گے۔فتاوی شامی میں ہے:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له ولو اختلفا في الإذن وعدمه، ولا بينة فالقول لمنكره بيمينه، وفي أن العمارة لها أو له فالقول له لأنه هو المتملك كما أفاده شيخنا.....(قوله عمر دار زوجته إلخ) على هذا التفصيل عمارة كرمها وسائر أملاكها جامع الفصولين، وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له، وله رفعه إلا أن يضر بالبناء، فيمنع ولو بنى لرب الأرض، بلا أمره ينبغي أن يكون متبرعا كما مر."(كتاب الوصايا، مسائل شتى، ج: 6، ص: 747، ط: سعيد)فقط واللہ اعلم

عنوان: میراث کی تقسیم/ وارث وغیر وارث کے لیے وصیت/ میراث کی تقسیم کو موخر کرنا
سوال: 1۔میرے والد کا انتقال ہوا، ورثاء میں بیوہ، دو بیٹے اور دو بیٹیاں ہیں، والد کے والدین حیات نہیں ہیں،والد کے ترکہ میں  ایک مکان جس میں ہم سب رہائش پذیر ہیں، دو دکانیں جس میں ہم کاروبار کرتے ہیں یعنی والد صاحب کا کاروبار تھا، ابھی ہم سنبھالتے ہیں، اس کے علاوہ کچھ نقد رقم ہے جو والد صاحب نے چھوڑی ہے، والد کی ایک گاڑی اور دو موٹر سائیکل بھی ہیں، اس میں وراثت اب کیسے تقسیم ہوگی؟2۔والدصاحب کی ایک بلڈنگ تھی، انہوں نے اپنی حیات میں وصیت کی تھی کہ جب تک ہم یعنی والد اور والدہ حیات ہیں، اس بلڈنگ کا کرایہ ہم لیں گے، ہماری وفات کے بعد اپنی  بیٹی یعنی ہماری  بڑی بہن، جو غیر شادی شدہ ہیں اور ذہنی طور پر معذور ہیں، کے لیے وصیت  کی کہ وہ کرایہ لیں گی اور ان کی وفات کے بعد اس بلڈنگ کو اللہ کی راہ میں صدقہ کردیا جائے، اب اس کا کیا حکم ہے؟3۔ایک مسئلہ یہ ہے کہ اگر ہم فی الحال فوراً تقسیم کرتے ہیں تو ہمارا کاروبار وغیرہ سارا ختم ہوجائے گا، ہمارے پاس کچھ نہیں بچے گا، کیا ہم تاخیر سےتقسیم کر سکتے ہیں بہنوں کی رضامندی سے ( یعنی بہنیں بھی کہتی ہیں کہ کچھ تاخیر ہوجائے تو مسئلہ نہیں)  اور اس دوران جو خرچے آتے ہیں مثلاً ہم دو بھائیوں کے خرچے زیادہ اور والدہ اور دوبہنوں کو کم خرچ دیا جاتا ہے ان کی ضرورت کے مطابق اور ہماری ضرورت چوں کہ زیادہ ہے تو زیادہ خرچہ آتا ہے، اس کے علاوہ بجلی، گیس  وغیرہ  کے بل بھی مشترکہ کاروبار سے ادا کرتے ہیں۔تو کیا اس طرح کرنا درست ہے کہ بعض کو زیادہ خرچہ دیا جائے اور بعض کو  کم (یعنی جتنی ان کی ضرورت ہو)؟ البتہ  اگر  زیادہ خرچہ  وہ طلب کرتے ہیں تو ہم منع نہیں کرتے ، دے دیتے  ہیں، تو اس طرح خرچ دینے کا شرعا کیا حکم ہے؟
جواب: 1۔مرحوم کے حقوقِ متقدمہ یعنی کفن دفن کے اخراجات  نکالنے  کے بعد ،اگر مرحوم پر کوئی قرضہ ہے اس کو ادا کرنے کے بعد، اگرمرحوم  نے کوئی جائز وصیت کی ہو  اس کو ایک تہائی ترکہ سے نافذ کرنےکے بعد،باقی ترکہ منقولہ وغیر منقولہ کو 48 حصوں میں تقسیم کرکے6 حصے مرحوم کی  بیوہ کو، 14 حصےکر کے ہر بیٹے کو اور7 حصے کر کے  ہر بیٹی کوملیں گے۔تقسیم کی صورت یہ ہے:میت: شوہر، مسئلہ:48/8بیوہبیٹابیٹابیٹیبیٹی176141477فیصد کے اعتبار سے12.5 فیصد بیوہ کو، 29.16 فیصد ہر بیٹے کو اور 14.58 ہر بیٹی  کو ملیں گے۔2۔صورتِ مسئولہ میں والد کا اپنی بیٹی یعنی سائل کی بڑی بہن(وارث) کے لیے دیگر ورثاء کی اجازت کے بغیروصیت کرنا معتبر نہیں، نیز اس بلڈنگ کو اللہ  کی راہ میں خرچ کرنے کی وصیت کو نافذ کرنے کے لیے بلڈنگ کا مرحوم کے کل ترکہ  کا ایک ثلث  ہونا ضروری ہے اور اگر ثلث سے زیادہ ہے تو زائد حصے میں وصیت کو نافذ    کرنے کے لیے دیگر ورثاء کی اجازت ضروری ہو گی۔3۔میراث کو جلد از جلد تقسیم کرنا بہتر ہے، البتہ  اگرتمام ورثاء باہمی رضامندی سے میراث کی تقسیم  مؤخر کردیں تو اس کی گنجائش ہے، البتہ اس صورت میں تمام ورثاء مذکورہ بالا حصوں کے مطابق کاروبار میں شریک  ہوں گے اور اسی حساب سے ہر شریک کے نفع کا تعین بھی ضروری ہے ، البتہ جس شریک کا صرف  سرمایہ ہو اور وہ کام نہ کرتا ہو تو اس کے نفع  کا تناسب سرمایہ سے زیادہ  مقرر کرنا درست نہیں۔ بدائع الصنائع میں ہے:"وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك".(كتاب الشركة، أنواع الشركة، ج:6، ص:56، ط: العلمية)وفیہ أیضاً:"وأما حكم الشركة. فأما ‌شركة ‌الأملاك فحكمها في النوعين جميعا واحد، وهو أن كل واحد من الشريكين كأنه أجنبي في نصيب صاحبه، لا يجوز له التصرف فيه بغير إذنه لأن المطلق للتصرف الملك أو الولاية ولا لكل واحد منهما في نصيب صاحبه ولاية بالوكالة أو القرابة؛ ولم يوجد شيء من ذلك وسواء كانت الشركة في العين أو الدين لما قلنا".(كتاب الشركة،فصل في حكم الشركة، ج:6، ص:65، ط: العلمية)فتاوی شامی میں ہے:"وهي ضربان: شركة ملك، وهي أن يملك متعدد عينا أو دينا بإرث أو بيع أو غيرهما وكل أجنبي في مال صاحبه فصح له بيع حصته ولو من غير شريكه بلا إذن إلا في صورة الخلط".(كتاب الشركة، ج:4، ص:299، ط: سعيد)وفیہ أیضاً:"فإن ‌شرطا ‌الربح بينهما بقدر رأس مالهما جاز، ويكون مال الذي لا عمل له بضاعة عند العامل له ربحه وعليه وضيعته، وإن ‌شرطا ‌الربح للعامل أكثر من رأس ماله جاز أيضا على الشرط ويكون مال الدافع عند العامل مضاربة، ولو ‌شرطا ‌الربح للدافع أكثر من رأس ماله لا يصح الشرط ويكون مال الدافع عند العامل بضاعة لكل واحد منهما ربح ماله والوضيعة بينهما على قدر رأس مالهما أبدا هذا حاصل ما في العناية اهـ ما في النهر".(كتاب الشركة، مطلب في توقيت الشركة، ج:4، ص:312، ط: سعيد)فقط والله أعلم

عنوان: ایک بیوہ، ایک بہن اور دو بھتیجوں میں ترکہ تقسیم کرنے کا طریقہ
سوال: میرے بہنوئی کا انتقال ہوگیا ہے، میری بہن اور میرے بہنوئی کی ایک بہن موجود ہے،  ان کی کوئی اولاد نہیں ہے، ان کے تمام بھائیوں کا ان کی موجودگی میں ہی انتقال ہوگیا تھا،ان بھائیوں کی اولاد موجود ہے، جس میں دو بھتیجے اورسات بھتیجیاں ہیں،  میرے پاس بہنوئی کی  امانت پڑی ہوئی  ہے،  جو بہتر لاکھ دو ہزار سات سو چونسٹھ روپے ہیں اور کسی کو بھی اس کا علم نہیں ہے، شرعی اعتبار سے اس کی کیا حیثیت ہے؟  آیا ان کے ورثاء میں وہ رقم تقسیم کی جائے گی؟ میرے بہنوئی کے کوئی چچا بھی حیات نہیں ہیں، البتہ ان کی اولاد موجود ہے، کیا ان کو بھی حصہ ملے گا؟ورثاء میں ایک بیوہ، ایک بہن اور دو بھتیجے ہیں۔
جواب: صورتِ مسئولہ میں سائل کے پاس بطورِ   امانت مرحوم کےجو پیسے  ہیں،  وہ پیسےمرحوم کے ترکہ میں شمار ہوں گےاور سائل  کے ذمہ وہ پیسے مرحوم  کے ورثاء کو لوٹا نے لازم ہیں۔نیز مرحوم کےبھتیجوں کی موجودگی میں مرحوم کے   چچا زاد بھائی میراث کے حق دار نہیں ہوں گے۔مرحوم   کے ترکہ کی تقسیم کا شرعی طریقہ یہ ہے کہ سب سے پہلے مرحوم  کے حقوقِ متقدمہ یعنی تجہیز وتکفین کے اخراجات نکالنے کے بعد ،اگران کے ذمے کوئی قرض ہو تو اسے کل مال سے ادا کرنے کے بعد اور اگرانہوں نے کوئی  جائز وصیت  کی ہو تو اسے بقیہ مال کے ایک تہائی سے نافذ کرنے کے بعد باقی کل ترکہ کو8 حصوں میں تقسیم کر کے مرحوم کی بیوہ کو 2 حصے، مرحوم کی بہن کو 4 حصے اور دونوں بھتیجوں میں سے ہر ایک بھتیجے کو 1، 1 حصہ ملے گا۔صورتِ تقسیم یہ ہے:مرحوم بہنوئی:8/4بیوہبہنبھتیجابھتیجا1212411یعنی 7,202,764 روپوں میں سے مرحوم کی بیوہ کو 1,800,691 روپے، مرحوم کی بہن کو 3,601,382 روپے اور ہر ایک بھتیجے کو 900,345.5 روپے دیے جائیں گے۔فتاوی شامی  میں ہے:"(قوله: جهل أربابها) يشمل ورثتهم، فلو علمهم لزمه الدفع إليهم؛ لأن الدين صار حقهم. وفي الفصول العلامية: من له على آخر دين فطلبه ولم يعطه فمات رب الدين لم تبق له خصومة في الآخرة عند أكثر المشايخ؛ لأنها بسبب الدين وقد انتقل إلى الورثة) والمختار أن الخصومة في الظلم بالمنع للميت، وفي الدين للوارث. قال محمد بن الفضل: من تناول مال غيره بغير إذنه ثم رد البدل على وارثه بعد موته برئ عن الدين وبقي حق الميت لظلمه إياه، ولا يبرأ عنه إلا بالتوبة والاستغفار والدعاء له)."(کتاب اللقطۃ، مطلب فیمن علیہ دیون ومظالم جھل اربابھا، ج:4، ص:283، ط:سعید)وفیه أیضًا:"ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى."(کتاب الفرائض، فصل في العصبات، ج:6، ص:774، ط:دار الفکر)فقط واللہ اعلم

عنوان: بیوہ، چار بیٹے، دو بیٹیوں میں تقسیمِ میراث
سوال: سسر کا انتقال ہوا، ورثاء میں بیوہ، چار بیٹے، دو بیٹیاں ہیں، سسر نے ترکہ میں ایک  مکان چھوڑا ہے، اس کی تقسیمِ میراث کس طرح ہو گی؟ سسر نے ایک بچی پالی تھی ، جو اس کی اپنی بیٹی نہیں تھی،کیا اس کا بھی ترکے میں حصہ ہو گا یا نہیں؟ مکان کل 53  لاکھ کا بیچا ہے، جس میں سے 13 لاکھ مکان کے واجبات میں ادا ہو گئے ،  اب  40  لاکھ  باقی ہیں، ان کی تقسیم کیسے ہو گی؟
جواب: صورتِ مسئولہ میں مرحوم سسر کے حقوقِ متقدمہ یعنی کفن، دفن کا خرچہ ( اگر کسی نے بطورِ قرض کیا ہو تو وہ ) نکالنے کے بعد،اگر مرحوم کے ذمے کوئی قرض ہو تو وہ ادا کرنے کے بعد، اگر مرحوم نے کوئی جائز وصیت کی ہو تو بقیہ ایک تہائی ترکہ میں اسے نافذ کرنے کے بعد ، باقی کل ترکہ منقولہ و غیر منقولہ کو 80   حصوں میں تقسیم کر کے10   حصے مرحوم کی بیوہ کو،14   حصے کر کے    ہر ایک بیٹے کو اور 7،7 حصے کر کے   ہر ایک بیٹی کو ملیں گے۔صورتِ تقسیم یہ ہے:میت : 8 / 80 بیوہبیٹابیٹابیٹابیٹابیٹیبیٹی17101414141477یعنی 40 لاکھ روپے میں سے 500000 روپے بیوہ کو ، 700000 روپے ہر ایک بیٹے کو اور 350000 روپے ہر ایک بیٹی کو ملیں گے۔ملحوظ رہے کہ لے پالک بیٹی کے بارے میں اگر مرحوم  سسر نے کوئی وصیت نہیں کی تو  چوں کہ لے پالک بیٹی شرعی وارث نہیں ہوتی ، اس لیے اسے مرحوم کی میراث سے کوئی حصہ نہیں ملے گا۔ ہاں اگر موجودہ ورثاء اپنی خوشی سے اپنے اپنے حصے میں چاہیں تو اسے حسب توفیق دے سکتے ہیں۔فقط واللہ اعلم

عنوان: بیوہ تین بھائیوں اور پانچ بہنوں میں ترکہ کی تقسیم
سوال: کیا فرماتے ہیں مفتیانِ کرام اس مسئلہ کے بارے میں کہ ایک آدمی کا انتقال ہوا، اس کے ورثاء میں ایک بیوہ، تین بھائی اور پانچ بہنیں ہیں، مرحوم کی ایک بچی تھی جو اس سے پہلے انتقال کر گئی تھی، اور والدین بھی مرحوم  کی زندگی میں انتقال کر گئے تھے، مرحوم کے ترکہ میں ایک مکان ہے اس کی تقسیم کس طرح ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے کل ترکہ سے اس کے حقوقِ متقدمہ (کفن دفن کے اخراجات) نکالنے کے بعد، اگر مرحوم کے ذمہ کوئی قرضہ ہو تو اسے ادا کرنے کے بعد، اگر مرحوم نے کوئی جائز وصیت کی ہو تو بقیہ ترکہ کے ایک تہائی سےاسے نافذ کرنے کے بعد باقی ترکہ (منقولہ و غیر منقولہ) کے کل 44 حصے کر کے 11 حصے بیوہ کو، 6، 6 حصے ہر ایک بھائی کو اور 3،3 حصے ہر ایک بہن کو ملیں گے۔صورتِ تقسیم یہ ہے:میت:4/ 44بیوہبھائیبھائیبھائیبہنبہنبہنبہنبہن131166633333یعنی کل ترکہ (مکان کی مالیت) میں سے 25 فی صد بیوہ کو، 13.63 فی صد ہر ایک بھائی کو اور  6.81 فی صد ہر ایک بہن کو ملے گا۔فقط واللہ اَعلم

عنوان: شرکت اور میراث کی تقسیم
سوال: سات بھائیوں کا ایک مشتر کہ پلاٹ تھا اب ہم سات بھائیوں میں سے ایک غیر شادی شدہ   بھائی کا انتقال ہوگیا،  اس کے ورثاء میں چھ بھائی ایک بہن اور ایک والدہ تھیں۔پھر والدہ کا بھی انتقال ہو گیا ان کے ورثاء میں چھ بیٹے اور  ایک بیٹی ہے۔اب اس پلاٹ میں  چھ بھائیوں کی  شراکت بھی ہے، اور وہ میراث میں  حصہ دار بھی ہیں، شرعی اعتبار سے کس  طرح تقسیم ہو گی؟
جواب: صورتِ مسئولہ میں  سب سے پہلے ساتوں  بھائیوں کا شراکت والا حصہ علیحدہ علیحدہ   کیا جاۓ گا،اور تمام زندہ بھائیوں کو   ان کا شراکت والا حصہ دے دیا جاۓ گا، پھر جس بھائی کا انتقال ہوا ہے اس کے حصہ سے سب سے پہلے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم بھائی یا مرحومہ والدہ پر کوئی قرض تھا تو اس کو ادا کرنے کے بعد، اگر  مرحوم/ مرحومہ نے کوئی جائز وصیت کی ہو تو  ایک  تہائی ترکہ  سے اس کو ادا کرنے کے بعد بقیہ ترکہ کو   13  حصوں میں تقسیم کر کے دو دو حصے ہر ایک بھائی کو اور  ایک حصہ بہن کو ملے گا، اور چوں کہ والدہ کے ورثاء بھی یہی ہیں، لہذا الگ سے تقسیم کی ضرورت نہیں۔صورتِ تقسیم یہ ہے:مرحوم بھائی: 13بھائیبھائیبھائیبھائیبھائیبھائیبہن2222221یعنی 100 فیصد میں سے 15.38 فیصد ہر ایک بھائی کو اور7.69 فیصد بہن کو ملے گا۔فقط واللہ اعلم

عنوان: دھوکہ سے وراثت پر قابض ہو جانا اور ورثاء کو محروم کرنا
سوال: کچھ ورثاء کا جعلی دستاویزات بنوا کر باقی لوگوں کا حق ضبط کرنا اور جعلی ایک سے زائد شناختی کارڈ بنوا کر دوسروں کا حصہ لے لینا اور کچھ ورثاء کو اس کے لیے قتل بھی کرنا، اس کی سزا شرعًا کیا ہے؟ ایسا کرنے والے کا کیا حکم ہے؟ جو آدمی قانونی طور پر اور شرعی طور پر وارث ہو، اس کو وراثت سے محروم کرنے کا گناہ کیا ہے؟
جواب:
جعلی دستاویز بنوا کر یا دوسرے ناجائز طریقے اختیار کر کے کسی کا حق ضبط کرنا ایک ناجائز عمل ہے، اور سخت گناہ کا کام ہے، پھر جائیداد کی خاطر  بعض ورثاء کو قتل کرنا گناہ کو مزید بڑھا دیتا ہے، قتل کرنے والے کے بارے میں اللہ تعالیٰ قرآن مجید میں ارشاد فرماتے ہیں:"‌وَمَنْ ‌يَقْتُلْ ‌مُؤْمِناً ‌مُتَعَمِّداً فَجَزاؤُهُ جَهَنَّمُ خالِداً فِيها وَغَضِبَ اللَّهُ عَلَيْهِ وَلَعَنَهُ وَأَعَدَّ لَهُ عَذاباً عَظِيماً." (النساء 93)ترجمہ:"اور جو شخص کسی مسلمان کو قصداً قتل کر ڈالے تو اس کی سزا جہنم ہے کہ ہمیشہ ہمیشہ کو اس میں رہنا اور اس پر اللہ تعالیٰ غضب ناک ہوں گے، اور اس کو اپنی رحمت سے دور کر دیں گے، اور اس کے لیے بڑی سزا کا سامان کریں گے۔" (بیان القرآن)کسی کی جائیداد ظلماً لے لینے والے کے بارے میں حدیث شریف میں سخت وعید وارد ہے، ملاحظہ ہو:"عن سعيد بن زيد قال: قال رسول الله صلى الله عليه وسلم: من أخذ شبراً من الأرض ظلماً؛ فإنه يطوقه يوم القيامة من سبع أرضين".(مشکاۃ المصابیح ، كتاب البيوع ، باب الغصب والعارية ، الفصل الأول، ج:1، ص:254، ط:قديمي)ترجمہ:حضرت سعید  بن زید رضی اللہ تعالیٰ عنہ سے روایت ہے کہ رسول اللہ  صلی اللہ علیہ وسلم نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔اسی طرح وارث کو اس کے حصے سے محروم کرنے والے شخص سے متعلق بھی حدیث شریف میں وعید وارد ہے، ملاحظہ ہو:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصايا، الفصل الثالث، ج:1، ص:266، ط:قديمي)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: ترکہ کی تقسیم/لاپتہ بیٹے کے حصہ کا حکم
سوال: میرے  سسر کا انتقال ہوا ، ان کے انتقال سے پہلے ان کے ایک بیٹے (میرے سالے ) اور ان کی بیوی (میری ساس )کا انتقال ہوا،سسر  کے انتقال سے کچھ عرصہ پہلے میرا دوسرا سالا جو ذہنی طور پر کمزور تھا، لا پتہ ہو گیا اور تقریبًا تین سال ہو گئے ہیں،اس کے بارے میں  کچھ معلوم نہیں ہوا ۔ اس کے بعدان کی بیٹی ( میری بیوی) کا انتقال ہوا ہے جو کہ بھائیوں کی اکلوتی بہن تھی،ہمارا  ایک ہی بیٹا ہے ،واضح رہے کہ سسر صاحب نے دوسری شادی کی تھی ، ان سے کوئی اولا د نہیں ہے، اب شرعی طور پر میراث کی تقسیم کیسے ہوگی؟ میرے سسر کے بھائی  کہہ رہے ہیں کہ ہم بیٹی کو حصہ نہیں دیتے،  لہذا وہ اپنی بھتیجی (میری بیوی )کا حصہ نہیں دینا چاہ رہے ہیں ، اس بارے میں شریعت کیا کہتی ہے؟
جواب:
صورتِ مسئولہ میں آپ کے مرحوم سسر کا  ترکہ تقسیم کرنے کا شرعی طریقہ یہ ہے کہ  سب سے پہلے مرحوم   کے حقوقِ متقدمہ یعنی تجہیز وتکفین کا خرچہ نکالنے کے بعد، اگر مرحوم   پر کسی بھی قسم کا قرضہ ہو تو اس کوکل مال سے ادا کرنے کے بعد، اگر مرحوم  نےکوئی جائز وصیت کی ہو تو اس کو ایک تہائی ترکہ سے نافذکرنے کے بعد باقی ترکہ منقولہ و غیرمنقولہ کو 96حصوں میں تقسیم کر کے12  حصّے مرحوم کی بیوہ کو ،56 حصّے  مرحوم کے لاپتہ بیٹے کو،7 حصّے  مرحوم کے بعد وفات پانے والی بیٹی کے شوہر   کو،اور 21 حصّے اس کے بیٹے   کو ملیں گے۔میت؛ سسر8/ 24/ 96بیوہ( مرحوم کی دوسری بیوی)بیٹابیٹی1731471256فوت شدہمیت؛ بیٹی  4 مف: 7شوہربیٹا13721یعنی فیصد کے اعتبار سے   12.5 فیصد مرحوم کی بیوہ کو ،58.33  فیصدمرحوم کےبیٹے کو ،7.29  فیصد  مرحوم کے بعد وفات پانے والی بیٹی کے شوہر کو اور  21.87فیصداس کے بیٹے کو ملیں گے۔نیز آپ کے سسر  مرحوم کے بھائی کا  اپنی بھتیجی (مرحوم کی بیٹی) کو اس کے والد مرحوم کے ترکہ میں سے حصہ نہ دینا اور یہ کہنا کہ ہم بیٹیوں کو حصہ نہیں دیتے، جاہلانہ رسم ہے،نیز کسی وارث کو اس کے حصۂ میراث سے محروم کرنے اور کسی کا حق دبالینے پر احادیث مبارکہ میں بڑی وعیدیں آئی ہیں:’’حضرت سعید  بن زید رضی اللہ تعالیٰ عنہ فرماتے ہیں رسول اللہ صلی اللہ علیہ وسلم نے فرمایا: جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے: ’’حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔‘‘لہذا سسر کے بھائی کو چاہیے کہ دنیا کی چند روزہ عارضی زندگی کی خاطر اپنی آخرت جو کہ دائمی ہے خراب نہ کرے اور خدا خوفی سے کام لیتے ہوئے اپنے مرحوم بھائی کی میراث شرعی ضابطہ کے مطابق تقسیم کردے۔نیز  مرحوم کے ترکہ میں سے اس کے لاپتہ بیٹے کا حصہ بھی نکالا جائے گا اور اسے امانت کے طور پر محفوظ رکھا جائے گا، یہاں تک وہ لوٹ آئے اور اس کا حصہ اس کے حوالے کردیا جائے یا اس کی عمر ساٹھ سال ہوجائے، جب اس کے عمر ساٹھ سال ہوجائے تو اس کے بعد عدالت کے ذریعہ اسے مردہ قرار دینے کا تصدیق نامہ حاصل کیا جائے اور پھر اس وقت اس کے جو ورثاء ہوں ان کے درمیان اس کا حصہ تقسیم کردیا جائے۔بخاری شریف میں ہے:"عن سعيد بن زيد بن عمرو بن نفيل : أنه خاصمته أروى في حق زعمت أنه انتقصه لها إلى مروان فقال سعيد: أنا أنتقص من حقها شيئا أشهد لسمعت رسول الله صلى الله عليه وسلم يقول: ‌من ‌أخذ ‌شبرا ‌من ‌الأرض ظلما فإنه يطوقه يوم القيامة من سبع أرضين."(‌‌كتاب بدء الخلق، ‌‌باب ما جاء في سبع أرضين، ج:  4،  ص: 108، رقم الحدیث: 3198، ط: دار طوق النجاة)مشکاۃ المصابیح میں ہے:"عن أنس قال: قال رسول الله صلى الله عليه وسلم: من ‌قطع ‌ميراث وارثه قطع الله ميراثه من الجنة يوم القيامة."(‌‌كتاب الفرائض والوصايا، الفصل الثالث، ج: 2 ص: 926، رقم الحدیث: 3078، ط: المكتب الإسلامي - بيروت)فتاویٰ ہندیہ میں ہے:"هو الذي غاب عن أهله أو بلده أو أسره العدو ولا يدرى أحي هو أو ميت ولا يعلم له مكان ومضى على ذلك زمان فهو معدوم بهذا الاعتبار، وحكمه أنه حي في حق نفسه لا تتزوج امرأته ولا يقسم ماله ولا تفسخ إجارته وهو ميت في حق غيره لا يرث ممن مات حال غيبته، كذا في خزانة المفتين......... ولا يرث المفقود أحدا مات في حال فقده، ومعنى قولنا " لا يرث المفقود أحدا " أن نصيب المفقود من الميراث لا يصير ملكا للمفقود، أما نصيب المفقود من الإرث فيتوقف، فإن ظهر حيا علم أنه كان مستحقا، وإن لم يظهر حيا حتى بلغ تسعين سنة فما وقف له يرد على ورثة صاحب المال يوم مات صاحب المال، كذا في الكافي"(كتاب المفقود، ج: 2، ص: 299، ط: دار الفكر بيروت)فتح القدیر لابن الہمام میں ہے:"قال المصنف (والأرفق) أي بالناس (أن يقدر بتسعين) وأرفق منه التقدير بستين. ‌وعندي ‌الأحسن سبعون لقوله صلى الله عليه وسلم:" أعمار أمتي ما بين الستين إلى السبعين" فكانت المنتهى غالبا."(كتاب المفقود، ج: ص: 149، ط: شركة مكتبة ومطبعة مصطفى البابي الحلبي)فقط واللہ أعلم

Reference: Sahih al-Bukhari 3198 In-book reference : Book 59, Hadith 9 USC-MSA web (English) reference : Vol. 4, Book 54, Hadith 420 (deprecated numbering scheme): حوالہ

عنوان: ترکہ کی تقسیم کی ایک صورت
سوال: میری والدہ نے شادی کی  ، ان سے میں   پیدا ہوا، پھر میری والدہ کو طلاق ہوئی اورمجھے بھی والدہ کے حوالہ کیا گیا، اس کے بعدمیری والدہ نے دوسری شادی کی  اور  اس دوسرے شوہر سے دو بیٹے اور تین بیٹیاں پیدا ہوئیں، پھرمیری والدہ اور  ان کے دوسرے شوہر یعنی میرے سوتیلے والد  نے مل کرایک گھر بنایا،اس کے بعد والدہ کا انتقال ہوا ،بعد میں والد کا انتقال ہو گیا،اب اس گھر کی شرعی تقسیم کیسے ہوگی؟
جواب: صورتِ مسئولہ میں سب سے پہلے گھر کی قیمت نکال کر والد اور والدہ کے حصوں کو الگ الگ کیا جائے،پھر والدہ کے  ترکہ کی  تقسیم کی جائے،جس کا شرعی طریقہ یہ ہےکہ   مرحومہ  پر کوئی  قرضہ ہو  تو اس کو  کل مال سے، ادا کرنے  کے بعد  اگر مرحومہ   نے کوئی  جائز وصیت کی ہو تو اس کو ایک تہائی  مال سے نافذکرنے کے بعد ترکہ کو 12 حصوں میں تقسیم کرکےمرحومہ کے شوہر کو 3 حصے ،مرحومہ کے ہر ایک بیٹے کو 2حصےاور ہر ایک بیٹی کو 1 حصہ ملے گا۔صورتِ تقسيم یہ ہے:میت : والدہ، 4 / 12شوہربیٹابیٹابیٹابیٹیبیٹیبیٹی133222ٍ111یعنی فی صد کے اعتبار سے 25فی صد حصہ مرحوم کے شوہر کو،16.66 مرحومہ کے ہر ایک بیٹے کو،8.33مرحومہ کی ہر ایک بیٹی کو ملے گا۔اس کے بعد والد مرحوم کے ترکہ کی تقسیم کی جائےیعنی سب سے پہلے مرحوم کے حقوق ِمتقدمہ  یعنی   تجہیز وتکفین کے اخراجات نکالنے کے بعد، مرحومہ  پر کوئی  قرضہ ہے  تو اس کو  کل مال سے ادا کرنے  کے بعد  اگر مرحوم   نے کوئی  جائز وصیت کی ہے تو اس کو ایک تہائی  مال سے نافذکرنے کے بعد ترکہ کو  7حصوں میں تقسیم کرکے مرحوم کے ہرایک  بیٹے کو2 حصےاور ہر ایک بیٹی کو ایک ایک حصہ ملےگا، اس میں سائل کا حصہ نہیں ہوگا۔تقسیم کی صورت یہ ہے:میت: والد،7بیٹابیٹابیٹیبیٹیبیٹی22111یعنی فی صد کے اعتبار سے28.57فی صد مرحوم کے بیٹے کواور14.28 فی صد ہر ایک بیٹی کو ملے گا۔فقط واللہ اعلم

عنوان: قرض کی وجہ سے میت کی روح معلق رہتی ہے
سوال: (1) اگر میت پر قرض ہو تو کیا میت کی روح معلق رہتی  ہے؟(2)کوئی شخص اپنے ذمے قرض لے لے لیکن ادائیگی میں ٹال مٹول کرے ، مانگنے پر بہانا کرے، یا معاف کرنے کو کہے، حالا نکہ میت کے ایک تہائی ترکہ سے ان قرضوں کی ادائیگی ممکن بھی ہے ایسی صورت میں میت کی روح کے ساتھ کیا معاملہ ہوگا؟اور قرض اپنے ذمے لینے والے کے ساتھ کیا معاملہ ہوگا؟(3)میرے والد صاحب کا انتقال ہوا، ورثاء میں پانچ بیٹے اور ایک بیٹی ہیں، والد صاحب کے ترکہ میں ایک دکان  ہے، جس میں دو بھائی کاروبار کرتے ہیں، اور اس دکان  کا کرایہ ادا کرتے ہیں، دریافت طلب مسئلہ یہ ہے کہ اس دکان کے کرائے میں یہ دونوں بھائی بھی حصے دار ہوں گے کہ نہیں؟واضح رہے کہ  والد صاحب نے میری ہمشیرہ کی شادی کے بعد ایک مکان ان کو دلایاتھااور  کہا تھاکہ یہ مکان آپ کا ہے دیگر جائیداد  میں آپ کا کوئی حصہ نہیں ہوگااور وہ اس پر راضی بھی تھی  ۔(4)شریعت میں  کرائے کی مقدار کی تعیین کیسے ہوتی ہے،مثلاً دکان ایک کروڑ کی ہوتو کرایہ  کتنا  متعین ہوگا؟(5)شرعی اعتبار سے  میراث کی تقسیم کب ہونی چاہیےکوئی مدت متعین  ہے؟(6) بہن ، بھائیوں میں سے کوئی میراث کی تقسیم سے پہلے اپنے شرعی حصے سے زیادہ جائیداد اپنی تحویل میں لے لے اور تقسیم نہ کرے تو اس کا کیا حکم ہے؟(7)حدیث شریف کا جو مفہوم ہے کہ’’ کوئی کسی کی میراث ختم کرتا ہے تو  اللہ تعالیٰ جنت میں اس کی میراث ختم کر دیتے ہیں،کیا اس حدیث کے مصداق میں’  میراث روکنے والا‘ اور بغیر تقسیم کیے کئی سال نکال دینے والا شخص شامل ہے؟
جواب:
(1)مقروض میت کے بارے میں  رسول اللہ صلی اللہ علیہ وسلم نے فرمایا:مقروض مومن کی روح قرض کے ساتھ اس وقت تک معلق (اٹکی) رہتی ہے جب تک وہ قرض اس کی جانب سے ادا نہ کر دیا جائے۔،یعنی جن نعمتوں اور انعامات کا وہ مستحق ہوتا ہے وہ اس سے روک دیے جاتے ہیں،لہذا حتی الامکان قرض لینے سے اجتناب کرناچاہیے، اگر بوجۂ مجبوری قرض لینے کی نوبت آجائےتو لوٹانے کی فکر کرنی چاہیے۔ (2)میت  کے ترکے سے سب سے پہلے میت کی تجہیز و تکفین کا خرچہ نکالنے کے بعد بقیہ ترکے سے میت کے قرضوں کی ادائیگی کا بندوبست کرنا ورثاء پر واجب ہے، اگرچہ  قرضوں کی ادائیگی میں میت کا  کل ترکہ ختم ہوجائے،ترکے سے مرحوم کا قرضہ ادا نہ کرنااور اُسے آپس میں تقسیم کرلیناشرعاً جائز نہیں،ورثاء کا حق قرضہ کی ادائیگی کے بعد باقی رہ جانے والے ترکہ میں ہوتا ہے۔ لہذا صورتِ مسئولہ میں میت کے قرضوں کی ادائیگی کی ذمہ داری میت کے ورثاء میں سے کسی وارث نے اپنے ذمہ لی تھی، تو اس ذمہ داری کو پوری کرے اگر از خود ادا کرنے کی استطاعت نہیں ہے تو ترکے سے ادا کرےذمہ داری لینے کے بعد  ادائیگی کی استطاعت ہوتے ہوئےٹال مٹول کرنا گناہ ہے۔(3)صورتِ مسئولہ میں اگرواقعۃً  سائل کے والد نے اپنی زندگی ہی میں سائل کی ہمشیرہ  کو دیگر جائیداد سے دستبرداری  کے معاہدے کےساتھ  مکان دلایا تھا،اور سائل کی ہمشیرہ اس معاہدے پر راضی بھی تھی تو اب سائل کے والد کی دیگر جائیداد میں ان کا کوئی حصہ نہیں ہوگا، اور اب سائل کے والد کی جائیداد میں ان کے تمام ورثاء(مرحوم کے پانچوں بیٹے)برابر کے حصہ دار ہوں گے، نیز سائل کے والد کی ترکہ میں موجود دکان کا کرایہ بھی تمام ورثاء(پانچوں بیٹے)کے درمیان برابر تقسیم ہو گا ۔(4)واضح رہے کہ شریعت  کی رو سے کرائے کی کوئی حد مقرر نہیں ، بلکہ متعاقدین اپنی رضامندی سے  جو بھی کرایہ مقرر کر لیں یہ ان کی صواب دید پر ہے، البتہ متعاقدین میں سے ہر ایک دوسرے کے حقوق کی رعایت کرے کوئی بھی دوسرے کی مجبوری سے ناجائز فائدہ نہ اٹھائے، بہتر یہی ہے کہ اس علاقے میں عموماًجو کرایہ مقرر کیا جاتا ہےاس کا اعتبار کریں تاکہ بد گمانی اور حق تلفی نہ ہو۔(5)میراث کی تقسیم کے سلسلے میں شریعت کاحکم یہ ہے کہ جیسے ہی مورِث کا انتقال ہو جائے تو میت کی تجہیز و تکفین کے بعد سب سے پہلےمیت کے ذمے قرض وغیرہ ہو تو اسے ادا کرنے اور میت نے کوئی جائز مالی وصیت کی ہو تو اسے ایک تہائی ترکے سے نافذ کرنے کے بعدبقیہ ترکہ کو ورثاء کے درمیان جلدازجلد تقسیم کردیا جائے، کیوں کہ مورِث کے انتقال ہوتےہی ان املاک میں ورثاء کا حق متحقق ہوجاتاہےاور حق دار تک ان کا حق پہنچانے میں بلا وجہ تاخیر یا تساہل سے کام لینا شرعاً پسندیدہ نہیں ہے اورمیراث کی تقسیم میں تاخیرکی وجہ سے کئی تنازعات پیدا ہو جاتی ہیں، لہذا حتی الامکان میراث کو جلد از جلد تقسیم کرلینا چاہیے۔ (6)ترکے کی تقسیم سے پہلے  کسی بھی  وارث  کو یہ حق حاصل نہیں  کہ وہ دیگر ورثاء کی اجازت کے بغیر ترکے میں کسی قسم کا تصرف کرے یا تقسیم سے پہلے اپنے حصے  سے زیادہ جائیداد اپنی تحویل میں لے، ایسا کرنے سے ورثاء کو ان کے حصے سے محروم کرنا یاان کی حق تلفی کرنا لازم آتا ہے اور احادیثِ مبارکہ میں ایسے شخص کے بارے میں سخت وعیدیں آئی ہیں، لہذا جو وارث تقسیم کا ذمہ دار ہو  اُسے چاہیے کہ ورثاءتک ان کا پورا پورا حق پہنچانے کا اہتمام کرے ۔(7)واضح رہے کہ دانستہ طور پر کسی وارث کو  میراث سے محروم کرنا یا بلاوجہ تقسیمِ میراث میں تاخیر کرنا انتہائی ناپسندہ اور قبیح فعل ہے،اس سےحتی المقدور اجتناب کرنا چاہیے، باقی سوال میں مذکور حدیث کا مصداق وارث کو میراث سے محروم کرنے والا ہے۔  ترمذی شریف میں ہے:"عن أبي هريرة قال: قال رسول الله صلى الله عليه وسلم: ’’نفس المؤمن معلقة بدينه حتى يقضى عنه‘‘."(باب ما جاء عن النبي صلى الله عليه وسلم أنه قال: نفس المؤمن معلقة بدينه حتى يقضى عنه ج:3، ص:381، ط:شركة مكتبة ومطبعة مصطفى البابي الحلبي)مرقاۃ المفاتیح، شرح مشکاۃ المصابیح میں ہے:"نفس ‌المؤمن ‌معلقة ‌بدينه ‌حتى ‌يقضى ‌عنه .... فقيل: أي محبوسة عن مقامها الكريم، وقال العراقي: أي: أمرهاموقوف لا يحكم لها بنجاة ولا هلاك حتى ينظر، أهل يقضى ما عليه من الدين أم لا؟.. سواء أترك الميت وفاء أم لا كما صرح به جمهور أصحابنا"(كتاب البيوع، ‌‌باب السلم والرهن، ج:5، ص:1948، ط:دار الفكر بيروت لبنان)شرح السنة للبغوی میں ہے:"عن أبي هريرة، عن النبي صلى الله عليه وسلم قال: من أخذ أموال الناس يريد أداءها، أدى الله عنه، ومن أخذ يريد إتلافها أتلفه الله." {هذا حديث صحيح}(كتاب البيوع، باب التشديد في الدين، ج:8، ص:202، ط:المكتب الإسلامي دمشق بيروت)ترجمہ: حضرت ابوہریرہ رضی اللہ عنہ سے مروی ہےکہ نبی کریم صلی اللہ علیہ وسلم نے فرمایا جو کوئی لوگوں کا مال قرض کے طور پر ادا کرنے کی نیت سے لیتا ہے تو اللہ تعالیٰ بھی اس کی طرف سے ادا کرے گا اور جو کوئی نہ دینے کے لیے لے، تو اللہ تعالیٰ بھی اس کو تباہ کر دے گا۔البحرالرائق میں ہے:"إذا تكفل بعض الورثة بأمر المريض وكان له مال غائب هل يطالب الكفيل بقضاء ‌دين ‌الميت من ماله ثم يرجع في التركة أو لا ؟....ولهذا قال في السراج الوهاج أن الورثة يطالبون بدين مورثهم بلا ضمان والضمان ما زاده إلا تأكيدا، وقيد في الهداية المسألة بأمر المريض لورثته لأن الورثة لو قالوا ضمنا للناس كل دين لهم عليك ولم يطلب المريض ذلك منهم والغرماء غيب لم يصح ولو قالوا ذلك بعد موته صحت الكفالة وروي عن أبي حنيفة جواز كفالتهم في مرضه وإن لم يطلب المريض منهم ذلك كذا في السراج الوهاج والخانية وفي البدائع، وأما مسألة المريض فقد قال بعض مشايخنا: إن جواز الضمان بطريق الإيصاء بالقضاء عنه بعد موته لا بطريق الكفالة وبعضهم أجازوه على سبيل الكفالة ووجه ما أشار إليه أبو حنيفة في الأصل، وقال هو بمنزلة المعبر عن غرمائه،... ولو قال أجنبي للورثة اضمنوا الغرماء فلان عنه فقالوا ضمنا يكتفى به فكذا المريض."(‌‌كتاب الكفالة، الكفالة بحمل دابة، ج:6، ص:253، ط:دار الكتاب الإسلامي)الجوہرۃ النیرۃ میں ہے:"قوله (ولا ينبغي للسلطان أن يسعر على الناس) لما روي أن ’’السعر غلا في المدينة فقالوا يا رسول الله لو سعرت فقال إن الله تعالى هو المسعر القابض الباسط الرازق‘‘ ولأن الثمن حق العاقد فإليه تقديره فلا ينبغي للإمام أن يتعرض لحقه إلا إذا تعلق به دفع ضرر العامة." (بيع السلاح في أيام الفتنة، ج:2، ص:286، ط:المطبعة الخيرية)الدر المختار میں ہے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول"( كتاب القسمة، ج:6، ص:260، ط:سعيد)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره."(کتاب الشرکة ،ج:2،ص:301،ط:رشیدیة)مشکا ۃ المصابیح میں ہے:"وعن أنس قال: قال رسول الله صلى الله عليه وسلم: «‌من ‌قطع ‌ميراث ‌وارثه قطع الله ميراثه من الجنة يوم القيامة»." (رواه ابن ماجه)ترجمہ: انس رضی اللہ عنہ بیان کرتے ہیں، رسول اللہ صلی ‌اللہ ‌علیہ ‌وآلہ ‌وسلم نے فرمایا: ”جس شخص نے اپنے وارث کی میراث کاٹی تو روزِ قیامت اللہ تعالیٰ اس کی جنت کی میراث کاٹ دے گا۔ (‌‌كتاب الفرائض والوصايا‌‌، باب الوصايا،الفصل الثالث، ج:2، ص:926، ط:المكتب الإسلامي بيروت)فقط واللہ اعلم

Reference: Riyad as-Salihin 49 In-book reference : Introduction, Hadith 49: حوالہ

عنوان: طویل زمانہ گزرنے سے  میراث کا حق ساقط نہیں ہوتا
سوال: ایک صاحب کی 3 اولادیں ہیں، ایک لڑکا 2 لڑکی، چاکر خان انتقال کرگئے ہیں، بہنوں نے بھائیوں سے میراث میں سے حصہ مانگا، مگر بھائیوں نے حصہ نہیں دیا، پھر بہنوں کا انتقال ہوگیا، پھر بھانجوں(بہن کے  بیٹوں)  نے اپنے شرعی حصے کا مطالبہ کیا، انہیں بھی ان کا حصہ نہیں دیا گیا، اب بھانجوں کی اولاد میراث میں سے حصہ مانگ رہی ہے، ایک عالم کا کہنا  یہ ہے کہ مذکورہ میراث زاد المعاد بن گئی ہے، اب بھانجوں کی اولاد کو میراث میں سے حصہ نہیں مل سکتا، جب کہ میراث کی زمین ابھی اصل حالت میں موجود ہے۔
جواب: واضح رہے کہ میراث  شریعت کا ایک جبری حق ہے جو وقت گزرنے سے، یا اپنا حصہ وصول کیے بغیر  ساقط کرنے سے ساقط  نہیں  ہوتا، لہذا  مذکورہ عالم  کے قول کا اگر یہ مطلب ہے کہ   اب ان بھانجوں کی اولاد کا میراث میں کوئی حصہ نہیں ہے،  یہ بات  درست نہیں، اور مذکورہ زمین میں بھانجوں کی اولاد کا بطور میراث اپنے شرعی حصے کا مطالبہ کرنا درست ہے، ان کو ان کا  شرعی حصہ ملے گا، دیگر ورثاء پر لازم ہے  کہ وہ بھانجو ں کی اولاد کو ان کا شرعی حصہ دے دیں،  ورنہ آخرت میں دینا پڑے گا اور وہاں دینا آسان نہیں ہوگا۔حدیث شریف میں ہے کسی کی ایک بالشت زمین نا حق لینے سے قیامت کے دن سات طبقے زمین اس کے گلے میں طوق بنا کر ڈالے جائیں گے، اور اگر عالم کی مراد یہ ہو کہ زمین میں شرعی حصہ نہ ملنے کی وجہ سے وہ آخرت کا توشہ بن گیا ہے، اور اب آخرت میں اس کا حساب ہوگا،  اس اعتبار سے مذکورہ عالم کی بات درست ہے۔تکملہ شامی میں ہے:‌"الارث ‌جبري لا يسقط بالاسقاط."(کتاب الدعویٰ، باب التحالف، ج:8، ص:116، ط:سعید)تکملہ شامی میں ہے:"ولو قال تركت حقي من الميراث أو برئت منها ومن حصتي لا يصح وهو على حقه، لان ‌الارث ‌جبري لا يصح تركه." (کتاب الدعویٰ، باب دعوی النسب، ج:8، ص:208، ط:سعید)فقط واللہ اعلم

عنوان: میراث کی تقسیم میں  تاخیرکا حکم
سوال: ہمارے والد صاحب کا انتقال ہوا،  ان  کے ورثاء میں 6 بیٹے اور  6  بیٹیاں ہیں، ہماری والدہ صاحبہ کا  انتقال تقریباً 8 سال پہلے ہوا تھا، والد صاحب نے ترکے میں اچھی خاصی جائیداد چھوڑی ہے،لیکن میرے بھائی جائیداد کی تقسیم کرنے پر راضی نہیں ہیں، میں کئی بار ترکہ کی تقسیم کا مطالبہ کرچکی ہوں،اور اپنی مجبوری بتا چکی ہوں کہ  میرے پاس اپنا گھر نہیں ہے اور میرے شوہر  کا کوئی کام بھی نہیں ہےوغیرہ، اس وجہ سے اب وہ لوگ مجھ سے ملتے بھی نہیں ہیں، میں بہن بھائیوں میں سب سے بڑی ہوں۔دریافت طلب مسئلہ یہ ہے :(1)میراث کی تقسیم کے سلسلے میں شریعت کیا کہتی ہے ، میراث کب تقسیم کرنا چاہیے؟(2)وارث کو میراث سے محروم کرنے یا بلاوجہ میراث کی تقسیم  میں تاخیر کرنے پر جو وعیدیں آئی ہیں ، ان کا ذکر کریں تاکہ وہ میراث کی تقسیم پر آمادہ ہوجائیں۔
جواب:
واضح رہے کہ کسی شخص کے انتقال کے بعد اس کے ترکےمیں   تمام ورثاء کا حق متعلق ہوجاتا ہےاور ہر ایک وارث کو ترکہ تقسیم کرنے اور اپنے حصے کے مطالبہ کرنے  کا حق حاصل ہوتا ہے اور وراثت کی تقسیم میں حتی المقدور جلدی کرنا چاہیے، بلا وجہ تاخیر  کرنے سے بہت سی پیچیدگیاں اور بدگمانیاں پیدا ہوتی ہیں اور بعض مرتبہ زیادہ تاخیر کرنے کی وجہ سے میراث کی تقسیم  میں سخت الجھنیں اور مشکلات پیدا ہوجاتی ہیں اور  بسا اوقات حق تلفی تک کی نوبت پہنچ جاتی ہے۔(1-2)لہذاصورت مسؤلہ میں وارث(سائلہ) کے مطالبہ کے باوجود تقسیم میں بلاوجہ تاخیر کرنا شرعاً درست نہیں،سائلہ کے بھائیوں کو چاہیے کہ  وہ اپنے والد کے ترکہ کو جلد از جلد تقسیم کریں، میراث کی تقسیم میں مزید تاخیر سے کام نہ لیں۔نیزکسی  وارث  کواس کےحصے سے محروم کر دینا ناجائز اور حرام ہے،  اس دنیا میں حصہ  دے دیں، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر بڑی وعیدیں آئی ہیں ، حضرت سعید بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا: جو شخص( کسی کی ) بالشت بھر زمین بھی از راہِ ظلم لے گا،قیامت کے دن ساتوں زمینوں میں سے اتنی ہی زمین اس کے گلے میں طوق کے طور پرڈالی جائےگی ،اوردوسری حدیث شریف میں ہے:حضرت انس کہتے ہیں کہ رسول کریم (صلی اللہ علیہ وآلہ وسلم) نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا، نیز سائلہ کا حصہ یا حق مانگنا کوئی ایسی غلطی نہیں کہ جس کی بناء پر آپس میں ملنا ترک کیا جائےیا تعلق کم کیا جائے، بلکہ حقِ قرابت داری کو بحال رکھتے ہوئےخندہ پیشانی کے ساتھ دینا چاہیے،کیونکہ بہن بھی ماں باب کی اولاد ہے، اس لیےتنگ دلی کا مظاہرہ درست طریقہ نہیں ہے۔ مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين". (مشكاة المصابيح، باب الغصب والعاریة،ج:1،ص:254،ط: قدیمی)ترجمہ:حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔           وفیہ ایضاً: "وعن أنس قال: قال رسول الله صلى الله عليه وسلم: من قطع ميراث وارثه قطع الله ميراثه من الجنة يوم القيامة» . رواه ابن ماجه".  (باب الوصایا، الفصل الثالث، ج:1،ص:266، ط: قدیمی)ترجمہ:"حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"مجلۃ الاحکام العدلیۃ میں ہے:"(المادة ٩٦) : لايجوز لأحد أن يتصرف في ملك الغير بلا إذنه. (المادة ٩٧) : لايجوز لأحد أن يأخذ مال أحد بلا سبب شرعي".(المقالة الثانية فی بیان القواعد الکلیة الفقهية، ص:27، ط:نور محمد، كارخانه تجارتِ كتب)باقی آپ کے والد کی ترکے کو 18 حصوں میں تقسیم کر کے مرحوم کے ہر ایک بیٹے کو  2 ،2 حصے اور ہر ایک بیٹی کو 1، 1 حصہ ملےگا۔صورتِ تقسیم درج ذیل ہے:میت:18بیٹابیٹابیٹابیٹابیٹابیٹابیٹیبیٹیبیٹیبیٹیبیٹیبیٹی222222111111فیصد کے اعتبار سے11.11 ہر ایک بیٹے کو ،%5.55 فیصد  ہر ایک بیٹی کو ملیں گے۔الدر المختار میں ہے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول."( كتاب القسمة، ج:6، ص:260، ط:سعيد)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: لا وارث کے مال کی تقسیم کا حکم
سوال: 1) ایک شخص ایدھی کے یتیم خانے میں پرورش پاتا ہے، بڑا ہو کر صاحبِ مال ہو جاتا ہے، لیکن شادی نہیں کرتا، نہ اولاد ہوتی ہے، اس کے والدین، رشتے دار وغیرہ کا دنیا میں پائے جانے کا امکان تو ہے ،مگر علم نہیں، کیوں کہ والدین خود ہی اسے چھوڑ کر چلے گئے تھے، وراثت کسے ملے گی؟ کیا ورثاء کا علم نہ ہونے کو موجود نہ ہونا تصور کیا جائے گا؟2) ایک شخص گاؤں چھوڑ کر دوسرے علاقے میں اکیلا رہتا ہے اور وہاں کام کرتا ہے،اس کے انتقال پر اہلِ محلہ میں کوئی اس کے جاننے والوں یا رشتے داروں کو نہیں جانتا اور نہ ہی اس کے گاؤں کا علم ہے، شناختی کارڈ پر بھی پتہ گاؤں کا نہیں ہے، دیگر کوئی دستاویز نہیں، اس کا مال اس کی کمپنی نے اپنے پاس امانت رکھا ہے، اس کا کیا کریں؟
جواب:
1)  ایدھی سنٹر میں جن بچوں کو چھوڑے جاتے ہیں عموما ان کے والدین وغیرہ کا پتہ نہیں ہوتا ہےتو ان  کوغیر موجود تصور کیا جائے گا، لہذا صورتِ مسئولہ میں اگر میت کے قریبی یا دور کے کسی بھی وارث کا علم نہ ہو (ددھیال، ننھیال میں سے کسی رشتہ دار کا علم نہ ہو)، وہ شادی شدہ بھی نہ ہو تو اس کے سارے مال کا مستحق وہ ہوگا جس کے لیے اس نے موت کے بعد سارے مال کی وصیت لکھی ہو، اور اگر کسی کے لیے وصیت نہیں لکھی تو وہ مال مدارس  کو دیا جائے گا۔2)صورتِ مذکورہ میں اگر تلاش کے باجود  بھی میت کے کوئی دور یا قریب کے کسی بھی وارث کا علم نہ ہوجائے تو اس صورت میں کمپنی والے اس کے مال کو مدارس میں دیا جائے گا۔فتاوی عالمگیری میں ہے :"والوارثون أصناف ثلاثة: أصحاب الفرائض والعصبات وذوو الأرحام، كذا في المبسوط والمستحقون للتركة عشرة أصناف مرتبة، كذا في الاختيار شرح المختار فيبدأ بذي الفرض ثم بالعصبة النسبية ثم بالعصبة السببية وهو مولى العتاقة، ثم عصبة مولى العتاقة ثم الرد على ذوي الفروض النسبية بقدر حقوقهم، ثم ذوي الأرحام ثم مولى الموالاة ثم المقر له بالنسب على الغير بحيث لم يثبت نسبه بإقراره من ذلك الغير إذا مات المقر مصرا على إقراره، كما لو أقر بأخ أو أخت وما أشبه ذلك ثم الموصى له بجميع المال ثم بيت المال، كذا في الكافي."(کتاب الفرائض،ج:6،ص:667،دارالفکر)فتاوی شامی میں ہے :"(قوله: ورابعها فمصرفه جهات إلخ) موافق لما نقله ابن الضياء في شرح الغزنوية عن البزدوي من أنه يصرف إلى المرضى والزمنى واللقيط وعمارة القناطر والرباطات والثغور والمساجد وما أشبه ذلك. اهـ.ولكنه مخالف لما في الهداية والزيلعي أفاده الشرنبلالي أي فإن الذي في الهداية وعامة الكتب أن الذي يصرف في مصالح المسلمين هو الثالث كما مر.وأما الرابع فمصرفه المشهور هو اللقيط الفقير والفقراء الذين لا أولياء لهم فيعطى منه نفقتهم وأدويتهم وكفنهم وعقل جنايتهم كما في الزيلعي وغيره.وحاصله أن مصرفه العاجزون الفقراء فلو ذكر الناظم الرابع مكان الثالث ثم قال وثالثها حواه عاجزونا ورابعها فمصرفه إلخ لوافق ما في عامة الكتب."(کتاب الزکوۃ،باب العشر،ج:2،ص:338،سعید)مفیدالوارثین میں ہے:"دنیا کے چند روزہ مسافر کا  مال بوقتِ رخصت خدائے تعالی نے اس کی تسلی کے لئے ایسے لوگوں کو دلوا دیا ہے جو اس سے قرابت کا تعلق رکھتے ہوں، جن کو وارثان شرعی کہتے ہیں ،لیکن اگر کسی میت کے فی الحقیقت کوئی دارث اقسام مذکورہ بالامیں سے موجود ہی نہ ہو یا کوئی ہو مگر کسی کو بھی معلوم نہ ہو تو اس مسافر کے پس ماندہ اسباب کے تمام مسلمان مسحق ہوں گے جو اسلامی تعلق میت سے رکھنے والے ہیں ،لیکن اگر تقسیم کیا جائے تو ایک ایک ذرہ بھی کسی کے حصہ میں نہ آوے، لہذا شرعی حکم یہ مقرر ہوا کہ وہ مال بادشاہ اسلام کے خزانہ میں داخل کیا جائے جس کو بیت المال کہتے ہیں، وہاں سے وہ ایسے مفید خلائق اور رفاہ عام کے کاموں میں خرچ ہو گا جس سے بلا خصوصیت عام مسلمانوں کو نفع پہونچے ،مثلاً جہاد کے لئے فوج ولشکر تیار کرنا، سرحدوں پر حفاظت کے لئے چھاؤنیاں اور چوکیاں قائم کرنا، دریاؤں کے پل اور سٹرکیں بنانا، مدارس و مهمان سرائےپر خرچ کرنا ۔آج کل ہندوستان میں چوں که اسلامی خزانہ اوربیت المال نہیں ہے، لہذا جب کوئی وارث کسی  قسم کا موجودنہ ہو تومیت کا ترکہ بجائے بیت المال کے فقراء پر صرف کر دیا جائے،خواہ  یہ فقراء  مدارس کے طلبہ و مدرس ہوں یا خانقاہوں کے صوفی اور درویش یا مساجد کے امام و خادم، لیکن یہ خیال رہے کہ کسی شخص کو اجرت میں نہ دیا جائے اور نہ کسی مال دار غنی شخص کو دیا جائے۔"(بیت المال ،ص:92،ط:ادارہ اسلامیات انارکلی لاہور)فقط واللہ اعلم

Reference: Sahih al-Bukhari 4441 In-book reference : Book 64, Hadith 462 USC-MSA web (English) reference : Vol. 5, Book 59, Hadith 725 (deprecated numbering scheme): حوالہ

عنوان: کسی وارث کا میراث کی تقسیم میں مانع بننے کا حکم
سوال: ہم چھ بھائی اور دو بہنیں ہیں، ہمارے والدین کا انتقال ہوا ہے، والدین مرحومین کے ترکے میں ایک مکان اور ایک دکان ہے، ہم مکان اور دکان کو بیچ کر اس کی قیمت کو تقسیم کرنا چاہتے ہیں، مکان کو  بیچنے پر  سب ورثاء راضی ہیں، ایک بھائی منع کر رہا ہے  اور وہ بھائی خود بھی اس  مکان کو نہیں لے رہا، اور دکان   کو  بیچنے پر بھی دو بھائیوں کے علاوہ سب راضی ہیں۔دریافت طلب مسئلہ یہ ہے : کیا ان بھائیوں کا دکان اور مکان کو بیچنے سے منع کرنا شرعی اعتبار سے درست ہے؟
جواب: واضح رہے کہ کسی شخص کے انتقال کے بعد اس کی  املاک  میں تمام ورثاء کا حق متعلق ہوجاتا ہے، اور ورثاء میں سے ہر ایک ان املاک میں سےاپنے   اپنے شرعی حصوں  کے مطالبہ کا حق رکھتا ہے، لہذااگر  ورثاء میں سے کوئی وارث میراث کی تقسیم کا مطالبہ کرےتو ایسی صورت میں دیگر ورثاء پر فی الفور میراث کو تقسیم کرنا لازم ہوجاتاہے،نیز میراث کی تقسیم میں بہتر اور مناسب یہی ہے کہ جتنا جلد ہوسکے میراث تقسیم کردی جائے، چاہے تقسیم کرنے کے لیے جائیداد کو بیچنا پڑے،کیوں کہ بلا  وجہ میراث کی تقسیم میں تاخیر کرنے سے بہت سی اُلجھنیں پیدا ہوجاتی ہیں۔صورتِ مسئولہ میں سائل کے والدین مرحومَین کی جائیداد کو تقسیم کرنے کے لیے ان کے  ورثاء مرحومین  کے ترکے میں موجود  دکان اور مکان کو بیچنا چاہتے ہیں تو دیگر  ورثاء کا بلاوجہ اُسے فروخت کرنے سے منع کرنا شرعاً درست نہیں، لہذا سائل اور ان کے تمام بھائیوں کو چاہیے کہ فی الفور اپنے والدین کی متروکہ جائیداد کو فروخت کر دیں  یا ورثاء میں سے کوئی وارث  باہمی رضامندی سے جائیداد کو موجودہ قیمت پرخرید کر ہر وارث کو اس کا شرعی حصہ دےدے۔باقی اگر وہ خود خریدنا چاہے تو وہ زیادہ حقدار ہیں، جبکہ وہ مارکیٹ ریٹ کے مطابق قیمت ادا کرے۔صورتِ مسئولہ میں مرحومین کے ترکہ کی تقسیم  کا شرعی طریقہ یہ  ہے کہ سب سے پہلے   مرحومین  کے حقوقِ متقدّمہ یعنی تجہیز وتکفین  کا خرچہ نکا لنے کے بعد، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحومین نے کوئی جائز وصیت کی ہو تو اسے ایک تہائی ترکہ سے نافذ کرنے کے بعد، بقیہ ترکہ منقولہ، غیر منقولہ کو 14 حصوں میں تقسیم کرکے مرحومین کے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم درج ذیل  ہے:میت: 14بیٹابیٹابیٹابیٹابیٹابیٹابیٹیبیٹی22222211فیصد کے اعتبار سے ہر ایک بیٹے کو14.28اورہرایک بیٹی کو7.14روپے ملیں گے۔فتاوی ہندیہ میں ہے:"وإذا طلب ‌أحد ‌الشريكين ‌القسمة وأبى الآخر فأمر القاضي قاسمه ليقسم بينهما."(‌‌كتاب القسمة، ج:5، ص:231، ط:الرشیدیة)درر الحكام في شرح مجلة الاحكام میں ہے :"إذا طلب أحد الشريكين القسمة وامتنع الآخر عنها ‌فيقسمه ‌القاضي ‌جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم."(باب في بيان القسمة ، المادة 1130، ج:3، ص:128، ط:دار الجيل)فقط واللہ اعلم

عنوان: دو بیوہ اور اولاد کے درمیان میراث کی تقسیم
سوال: میرے والد صاحب کا  کاروبار تھا ،جو میں اکیلا( بھائیوں میں )سنبھالتا تھا ،والد صاحب کا انتقال ہوگیا ،ان کے انتقال کے بعد بھی سارا کاروبار میں نے سنبھالا  ،میرے بھائی  بہن غیر شادی شدہ تھے، اسی کاروبار سے سب کی شادیاں کرائیں ،صرف ایک بھائی ہے، اس کی شادی ابھی تک نہیں ہوئی ،اور میں نے اسی کاروبار  سے ایک پلاٹ بھی خریدا ہے،اب فی الحال وہ کاروبار ختم ہوچکا ہے ،چند سوالات ہیں :1۔کاروبار کی جگہ اور میرا خریدا ہو اپلاٹ اس کی تقسیم کیسے ہوگی ؟آیا جو پلاٹ میں نے خریدا ہے ،یہ بھی تقسیم میں شامل ہوگا ؟2۔ایک بھائی کی شادی نہیں ہوئی ہے، آیا پہلے اس کی شادی کرائیں، پھر تقسیم کریں یا شادی کرائے بغیر تقسیم کردیں ؟حا لا ں کہ بقیہ سب بھائی بہنوں نے اسی کاروبار کے پیسوں سے شادی کی ہے ۔3اسی طرح ہمارے والد صاحب کا باہر ملک میں ایک اور  کاروبار تھا ، اس میں صرف دوکان کا سامان ہمارا ذاتی ہے، اس سامان کی تقسیم کیسے ہوگی ؟وضاحت : والد صاحب کی دو بیویاں ہیں ایک  بیوی سے دوبیٹے ہیں، دوسری بیوی سے دو بیٹے اور چار بیٹیاں ہیں ،( والد صاحب کے والدین پہلے انتقال کرگئے ہیں)ان سب میں شرعاًمیراث کیسے تقسیم ہوگی ؟(دونوں والدہ حیات ہیں )
جواب: 1۔صورتِ مسئولہ میں سائل نے والدصاحب کے کاروبار  کی رقم سے جوپلاٹ خرید اہے وہ پلاٹ  والدکا  ہی  شمار ہو گا اور اب والدکے انتقال کے بعد یہ پلاٹ اورکاروبار کی جگہ ان کے ورثاء میں شرعی قانون کے مطابق تقسیم ہوگا۔2۔اگر تمام ورثاء باہمی رضامندی سے والد کے کاروبار کی رقم سے اپنے چھوٹے بھائی کی شادی کرائیں اور میراث کی تقسیم بعد میں کریں تو یہ درست ہے اور اگر کوئی وارث اس پر راضی نہ ہو تو اس کے حصے میں سے بھائی کی شادی کرنا شرعاًدرست نہیں ۔3سائل کے والد مرحوم کے ورثاء میں اگر دوبیوہ ،چار بیٹے اور چار بیٹیاں ہیں  ،جب کہ والد  کے والدین پہلے انتقال کرگئے ہیں ،تو اسی صورت میں مرحوم والد کی میراث  کی تقسیم کا شرعی طریقہ  یہ ہےکہ سب سے پہلے مرحوم کےحقوقِ متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور اگر مرحوم نے کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو96حصوں میں تقسیم کر کے مرحوم کی  ہر ایک بیوہ کو 6حصے اور مرحوم کےہر ایک  بیٹے کو 14حصے اور مرحوم کی ہرایک بیٹی کو 7حصےملیں گے۔ صورت تقسیم یہ ہے:میت(والد )،مسئلہ :96/8بیوہ بیوہ بیٹا بیٹابیٹابیٹابیٹی بیٹی بیٹی بیٹی 1766141414147777یعنی سو روپے میں سے مرحوم کی ہر ایک  بیوہ کو 6.25روپے،مرحوم کے ہر ایک بیٹے کو14.583روپےاور مرحوم کی ہر ایک بیٹی کو7.291روپے  ملیں  گے۔ فتاوی شامی میں ہے:لما في القنية الأب وابنه يكتسبان في صنعة واحدة ولم يكن لهما شيء فالكسب كله للأب إن كان الابن في عياله لكونه معينا له(‌‌ ‌‌كتاب الشركة، فصل في الشركة الفاسدة، ج:4،ص:325، ط،سعید)فتاوی شامی میں ہے:وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض(‌‌كتاب القسمة، ج:6، ص:260، ط،سعید)فقط واللہ اعلم

عنوان: میت کا واجب الوصول قرضہ ترکہ میں شامل ہے یا نہیں؟
سوال: اگر ایک شخص فوت ہو جائے اور اس فوت شدہ شخص کو کسی نے قرضہ دینا ہو تو اب قرض کے حق دار کون کون سے وارث ہیں؟ کیا یہ قرض بھی جائیداد کی طرح تقسیم ہوگا؟ یا صرف فوت شدہ شخص کی بیویوں ، بچوں میں تقسیم ہوگا ؟اور یہ بھی راہنمائی فرمائیے گا کہ کس نسبت / پرسنٹ / ریشو سے تقسیم ہوگا؟اس فوت شدہ شخص کے کل فیملی میمبرز یہ ہیں1.والد۔۔۔فوت ہوچکے۔ 2. والدہ ۔۔۔حیات ہیں۔ 3.تین بھائی اور دوبہنیں حیات ہیں۔ 4. ایک بھائی فوت ہوچکاہے ۔ 5.پہلی بیوی حیات ہے اور اس کی تین نابالغ بچیاں ہیں۔ 6. دوسری بیوی فوت ہوچکی اور اس کا ایک بچہ ہے جو 6 ماہ کا ہے اور اپنی نانی کے پاس زیرِکفالت ہے۔
جواب: واضح رہے کہ میت کےترکہ میں وہ سب چیزیں داخل ہیں جوبوقت موت میت کی ملکیت تھیں؛  لہذا جو رقم بطور قرض کسی کو دی ہوئی ہو  وہ بھی ترکے میں شامل ہوگی اوراس میں سب ورثاء کاحق ہے،البتہ ترکہ کی تقسیم میں یہ بات ضروری ہےکہ میت کاترکہ صرف ان ورثاء میں تقسیم ہوگا جوبوقتِ تقسیم ِترکہ زندہ ہوں،  جوورثاءتقسیم سے پہلےفوت ہوچکےہوں ان کوحصہ نہیں ملےگا۔نیزیہ بھی معلوم رہےکہ میت کی مذکراولادکی موجودگی میں (اگرچہ ایک ہی  بیٹاہوچاہےبالغ ہویانابالغ)میت کےبھائی اوربہن کومیراث میں حصہ نہیں ملتا،اورمیراث کےباب میں مذکراولاد کومؤنث اولاد کےمقابلےمیں دگناحصہ ملتاہے۔لہذاصورتِ  مسئولہ میں میت کےقرضے میں سب ورثاء کاحق ہےاور میت کاقرضہ بھی  میت کی جائیدادکی طرح تقسیم ہوگا۔ اور سوال میں مذکورہ تفصیل کےمطابق میت کےورثاء درج  ذیل ہیں:1)والدہ۔۔2)حیات بیوہ۔۔3)تین نابالغ بیٹیاں اورایک نابالغ بیٹا۔مرحوم کےترکہ کی تقسیم کرنے کا شرعی طریقہ یہ ہے کہ مرحوم کے کل ترکہ سے مرحوم کے حقوق متقدمہ یعنی تجہیزوتکفین کاخرچہ نکالنےکےبعد، مرحوم کے ذمے اگرکوئی قرض ہو تو اس کواداکرنے کے بعد،اگرمرحوم نے کوئی جائزوصیت کی ہوتواس کو ایک تہائی  مال سے اداکرنے کےبعد،باقی قرضے  کو120حصوں میں تقسیم کرکے  بیوہ کو15حصے، ماں کو20حصے، بیٹے کو34حصے اور ہر ایک بیٹی کو17حصے ملیں گے۔صورت تقسیم یہ ہے:مرحوم ۔۔۔120/24بیوہماںبیٹابیٹیبیٹی بیٹی3417152034171717فیصد کے اعتبارسے  تقسیم کی صورت یہ ہےکہ سوفیصدمیں سےبیوہ کو12.5فیصد،ماں کو16.66فیصد،بیٹےکو28.33فیصد،ہرایک بیٹی کوالگ الگ 14.16فیصد(رقم)  ملے گی۔ الجامع الصغیرمیں ہے:"رجل ‌مات ‌وله ‌على ‌رجل مائة درهم وله ابنان فقال أحدهما قبض أبي منها خمسين فلا شيء للمقر وللآخر خمسون".(كتاب الاقرار،بدون الباب والفصل،ص:417،ط:عالم الكتب بيروت)السراجی فی المیراث میں ہے:"واما لبنات الصلب فاحوال ثلاث:النصف للواحدة،والثلثان للاثنين فصاعدا،ومع الابن للذكرمثل حظ الانثيين وهويعصبهن".(فصل:في النساء،ص:33/32،ط:مکتبۃ البشریٰ -باکستان-)فتاوی شامی میں ہے:"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه".(كتاب الفرائض في بدايته،ج:6،ص:758،ط:شركة مكتبة ومطبعة مصطفي البابي الحلبي)فقط واللہ اعلم

عنوان: لے پالک بیٹی کا وراثت میں حصہ نہیں/ وراثت کے مستحق مورث کی موت کے وقت موجود زندہ ورثاء ہیں/ ترکہ میں سے صدقہ کرنا ضروری نہیں
سوال: میرے شوہر کاانتقال اکتوبر2020ء میں ہوا، ہماری کوئی اولاد نہیں ہے، البتہ میرے شوہر نے میرے بھائی کی ایک بیٹی کو گود لیاتھا، یہی ہماری لے پالک اولاد ہے، شوہر کے ورثاء میں  بیوہ(جو کہ میں خود ہوں) ایک بھائی اور ایک بہن ہیں، والدین شوہر کی زندگی میں ہی انتقال کرگئے تھےاور شوہر کے مذکورہ بھائی، بہن کے علاوہ تین بھائی اور  ایک بہن کاانتقال بھی شوہر کی زندگی میں ہوچکاتھا، ورثاء میں حصّوں کی تقسیم کس طرح ہوگی؟ جو بہن بھائی مرحوم شوہر کی زندگی میں انتقال کر گئےتھے کیاترکہ میں ان کا حصّہ بنے گا؟کیاہماری لے پالک بیٹی کا حصّہ بنےگا؟مرحوم کی جانب سےصدقہ جاریہ کتنامقررہے؟یعنی ان کی طرف سے صدقہ کرنالازم تو نہیں ہے؟ انہوں نے اپنی زندگی میں ایسا کچھ بھی نہیں کہاتھا، ہم اس لیے پوچھ رہے ہیں کہ کیا میت کی جانب سے صدقہ کرنالازم ہوتاہے؟
جواب: صورتِ مسئولہ میں مرحوم کے ترکہ کی تقسیم کاطریقہ  یہ ہے کہ سب سے پہلے مرحوم کی تجہیز وتکفین کے اخراجات نکالنے کے بعد اگر مرحوم پر کوئی قرض ہو، تو اسے کل ترکہ سے ادا کرنے کے بعد اگر مرحوم نے کوئی جائز وصیت کی ہو، تو اسے ایک تہائی ترکہ سے نافذ کرنے کے بعد باقی کل ترکہ(منقولہ وغیر منقولہ) کو 4حصّوں میں تقسیم کرکے ایک حصّہ مرحوم کی بیوہ کو اور دوحصّے مرحوم کے بھائی کو اور ایک حصّہ مرحوم کی بہن کو ملے گا۔صورتِ تقسیم یہ ہے:مرحوم(شوہر):4بیوہبھائیبہن121یعنی فیصدی اعتبارسے٪100فیصد میں سے25فیصد مرحوم کی بیوہ کو اور 50فیصد مرحوم کے بھائی کو اور 25فیصد مرحوم کی ایک بہن کو ملیں گے۔1: مرحوم کی لے پالک بیٹی کامرحوم کے ترکہ میں  حصّہ  تونہیں ہے، البتہ اگر تمام ورثاء باہمی رضا مندی سے اسے کچھ دیناچاہیں، تو دے سکتے ہیں، یہ ان کی طرف سے تبرع اور احسان ہوگا۔قرآن کریم میں ہے:"وَمَا جَعَلَ أَدْعِيَاءَكُمْ أَبْنَاءَكُمْ ذَٰلِكُمْ قَوْلُكُم بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ." ﴿الأحزاب: ٤﴾’’ترجمہ:اور نہیں کیا تمہارے لے پالکوں کو تمہارے بیٹے یہ تمہاری بات ہے اپنے منہ کی اور اللہ کہتا ہے ٹھیک بات اور وہی سمجھاتا ہے راہ۔‘‘ حضرت مولانا مفتی محمد شفیع صاحب اس آیت کی تفسیر میں تحریر فرماتے ہیں:’’کہ اسی طرح منہ بولا بیٹا تمہارا بیٹا نہیں بن جاتا ، یعنی دوسرے بیٹوں کے ساتھ نہ وہ میراث میں شریک ہوگا اور نہ حرمت نکاح کے مسائل اس پر عائد ہوں گے کہ بیٹے کی مطلقہ بیوی باپ پر ہمیشہ کے لئے حرام ہے تو متبنی کی بیوی بھی حرام ہو‘‘۔ ( معارف القرآن ص ۸۴ ج ۷ )فتاوی عالمگیری میں ہے:"‌ويستحق ‌الإرث بإحدى خصال ثلاث: 1: بالنسب وهو القرابة، 2: والسبب وهو الزوجية، 3: والولاء."(كتاب الفرائض، الباب الثاني، ج:6، ص:447، ط: دارالفكر)2:مرحوم کے جو تین بھائی اور ایک بہن مرحوم کی زندگی ہی میں انتقال کرگئے تھے، ان کا بھی ترکہ میں کوئی حصّہ نہیں۔الفقہ الاسلامی وأدلتہ میں ہے:‌"يشترط لثبوت الحق في الميراث ثلاثة شروط: وهي موت المورث، وحياة الوارث، ومعرفة جهة القرابة... 2 -‌‌ حياة الوارث: لا بد أيضا من تحقق حياة الوارث بعد موت المورث، إما حياة حقيقية مستقرة أو إلحاقه بالأحياء تقديرا. الحقيقية: هي الحياة المستقرة الثابتة للإنسان المشاهدة له بعد موت المورث. والتقديرية: هي الحياة الثابتة تقديرا للجنين عند موت المورث، فإذا انفصل حيا حياة مستقرة لوقت يظهر وجوده عند موت المورث، ولو كان حينئذ مضغة أو علقة، ثبت له الحق في الميراث، فيقدر وجود حياته بولادته حيا."(القسم السادس، الباب السادس، الفصل الرابع، ج:10، ص:7707، ط:دار الفكر)3: اگر مرحوم نے واقعۃً صدقہ کرنے کی کوئی وصیت نہ کی ہو، تو ورثاء پرترکہ سے صدقہ کرنا ضروری نہیں ہے، البتہ تمام ورثاء تقسیم سے قبل ترکہ میں سےیا کوئی وارث تقسیم کے بعداپنے حصے میں سے مرحوم کے ایصالِ ثواب کے لیے کچھ صرف کرنا چاہے تو کرسکتاہے، مرحوم تک اس کاثواب پہنچ جائے گا۔فتاوی شامی میں ہے:"(يبدأ من تركة الميت الخالية عن تعلق حق الغير بعينها كالرهن والعبد الجاني بتجهيزه) يعم التكفين (من غير تقتير ولا تبذير) وكله من كل ماله (ثم) تقدم (ديونه التي لها مطالب من جهة العباد ثم) تقدم (وصيته من ثلث ما بقي) بعد تجهيزه وديونه وإنما قدمت في الآية اهتماما لكونها مظنة التفريط (ثم) رابعا بل خامسا (يقسم الباقي) بعد ذلك (بين ورثته)."(كتاب الفرائض، ج:6، ص:761، ط: سعيد)فتاوی ہندیہ میں ہے:"‌وإن ‌اتخذ ‌طعاما للفقراء كان حسنا إذا كانت الورثة بالغين، فإن كان في الورثة صغير لم يتخذوا ذلك من التركة، كذا في التتارخانية."(كتاب الكراهيه، الباب الثاني عشر، ج:5، ص:344، ط: دار الفكر)’’آپ کے مسائل اور ان کا حل   ‘‘میں ہے:’’مرنے کے بعد مرحوم کا مال اس کے وارثوں کو فورا منتقل ہو جاتا ہے، اگر تمام وارث بالغ ہوں اور موجود ہوں، ان میں کوئی نا بالغ یا غیر حاضر نہ ہو تو تمام وارث خوشی سے میت کے لئے صدقہ خیرات کر سکتے ہیں، لیکن اگر کچھ وارث نابالغ ہوں تو ان کے حصے میں سے صدقہ و خیرات جائز نہیں، اور اس کا کھانا بھی جائز نہیں۔‘‘(ج:4، ص:433، ط: مکتبہ لدھیانوی)فقط واللہ أعلم

عنوان: مرحومہ کی امانت سے ان کا کفن دفن کرنے کا حکم
سوال: کچھ سال پہلے میری بہن نے میرے پاس 12000روپے رکھوائے کہ جب ضرورت ہو گی لے لوں گی۔اسی دوران وہ اللہ کو پیاری ہو گئی۔لیکن میرے بھائیوں نے کہا کہ میں یہ رقم اس کے کفن دفن پر خرچ کروں۔لہذا مجبورا مجھے خرچ کرنے پڑے۔اب میری رہنمائی فرمائیں کہ میں کیا کروں۔اس کی ایک بیٹی ہے کیا رقم  اس کو دوں یا پھر جو میں نے کفن دفن پر خرچ کی ہے وہ درست ہے؟
جواب: واضح رہے کہ  ۱۲۰۰۰ کی رقم جو مرحومہ نے سائل کے پاس رکھوائی تھی وہ مرحومہ کا ترکہ ہے  اوراگر مرحومہ کا شوہر حیات نہیں تھا تو  مرحومہ کے ورثاء کے ذمہ تھا کہ  کل ترکہ (جس میں یہ ۱۲۰۰۰ بھی داخل ہیں) سے سب سے پہلے مرحومہ کے تجہیز و تکفین کے اخراجات ادا کیے جائیں۔لہذا صورت مسئولہ میں اگر سائل مرحومہ کا وارث تھا او رمرحومہ کا شوہر بھی حیات نہیں تھا تو پھر سائل کا یہ ۱۲۰۰۰ کی رقم تجہیز و تکفین پر خرچ کرنا درست تھا اور جو رقم خرچ ہوگئی وہ مرحومہ کی بیٹی یا دیگر ورثاء کو دینے کی ضرورت نہیں ہے۔ ہاں جو رقم بچ گئی وہ مرحومہ کے ورثاء میں ان کے شرعی حصوں کے مطابق تقسیم ہوگی۔نوٹ: اگر سائل مرحومہ کا وارث نہیں تھا یا پھر مرحومہ کا شوہر حیات تھا تو پھر مکمل تفصیل بیان کرکے جواب دوبارہ معلوم کریں۔فتاوی شامی میں ہے:"كفن الوارث الميت أو قضى دينه (من مال نفسه) فإنه يرجع ولا يكون متطوعا»(قوله أو كفن الوارث الميت) كذا في الخانية أيضا، وصرح فيها بأنه يرجع على التركة، قلت: وهذا لو كفن المثل كما مر. [تنبيه]أو مات ولا شيء له ووجب كفنه على ورثته فكفنه الحاضر من مال نفسه ليرجع على الغائب منهم بحصته ليس له الرجوع لو أنفق بلا إذن القاضي حاوي الزاهدي.قال الرملي في حاشية الفصولين: ليستفاد منه أنه لو لم يجب عليهم كتكفين الزوجة إذا صرفه من ماله غير الزوج بلا إذنه أو إذن القاضي فهو متبرع كالأجنبي فيستثنى تكفينها، بلا إذن مطلقا بناء على المفتى به من أنه على زوجها ولو غنية." (کتاب الوصایا، باب الوصی، ج نمبر  ۶، ص نمبر ۷۱۸، ایچ ایم سعید)فتاوی ہندیہ میں ہے:"فإن مات الطالب صار الدين للورثة فإن قضاه الورثة فقد برئ من الدين وعليه وزر مماطلته وجحوده وإن لم يقض فالأجر للطالب دون ورثته كذا في الحاوي للفتاوى."(کتاب الکراہیۃ، باب سابع و عشرون، ج نمبر ۵، ص نمبر ۳۶۶، دار الفکر) فقط واللہ اعلم

عنوان: ایک بیٹا بیٹی کے درمیان وراثت کی تقسیم
سوال: اگرمرحوم کاایک بچہ اور ایک بچی ہوتو ان کے درمیان وراثت کیسے تقسیم کریں ؟
جواب: صورت مسئولہ میں اگر مرحوم کے ورثاء میں صرف ایک بیٹی اور ایک بیٹا ہو،اورکوئی وارث نہ  ہو ،مرحوم کی بیوہ یا ماں باپ حیات نہ ہو ں تو اس صورت میں  ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائے داد  منقولہ و غیر منقولہ میں سے مرحوم کے   حقوقِ متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو قرضہ کی ادائیگی کے بعد، اور اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائے داد  منقولہ و غیرمنقولہ کو 3 حصوں میں تقسیم کرکے،2حصے بیٹے کو،اور ایک حصہ بیٹی کو ملے گا۔ صورت تقسیم یہ ہے:مرحوم(والد):3بیٹابیٹی21یعنی فیصد کے حساب سے سو(100) میں سے 66.66 فیصد بیٹے کو ،اور33.33 بیٹی کو ملیں گے۔ارشاد باری تعالی ٰہے:"{يُوصِيكُمْ اللَّهُ فِي أَوْلادِكُمْ لِلذَّكَرِ مِثْلُ حَظِّ الأُنثَيَيْنِ}"(سورۃ النساء:11)فقط والله اعلم

عنوان: والد اور بھائی بہن کے درمیان ترکہ کی تقسیم
سوال: ایک غیر شادی شدہ عورت کا انتقال ہوا،ترکہ میں پانچ لاکھ روپے  ہیں، ورثاء میں والد، تین بھائی اور تین بہنیں ہیں۔ترکہ کیسے تقسیم ہوگا؟  والد ، بھائی اور بہنوں کو کتنا کتنا حصہ ملے گا؟
جواب: صور تِ مسئولہ میں مرحومہ کی جائیداد کی تقسیم کا شرعی طریقہ یہ ہے کہ مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحومہ   پر قرضہ ہےتو  اس کو کُل ترکہ میں سے ادا کرنے کے بعد، اور اگر مرحومہ نے کوئی جائز وصیت کی ہے،تو  اس کو بقیہ مال کے ایک تہائی  میں سے نافذ کرنے  کے بعد باقی کُل ترکہ منقولہ وغیر منقولہ کے اکیلے حق دار مرحومہ کے والد ہیں، والد کی موجودگی میں بھائی بہنوں کو  کچھ نہیں ملے گا۔صورتِ تقسیم یہ ہے:میت: 1والدبھائیبھائیبھائیبہنبہنبہن1محروم فتاوی شامی میں ہے:"ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب،(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع، فيقدم جزؤه كالابن وابنه على أصله كالأب وأبيه ويقدم أصله على جزء أبيه كالإخوة لغير أم وأبنائهم."(کتاب الفرائض، فصل في العصبات، ج:6، ص:774، ط: دار الفکر)فقط والله اعلم

عنوان: شوہر 2 بیٹوں اور 3 بیٹیوں میں وراثت کی تققسیم
سوال: کل رقبہ سات ایکڑ تین کنال زمین ہے، ورثاء میں  شوہر، دو بیٹے اور تین بیٹیاں ہیں، اس وراثت کی تقسیم کیسے ہو گی؟
جواب: صورتِ مسئولہ میں (اگر مرحومہ کے والدین  یا ان میں سے کوئی ایک بھی زندہ نہیں تو)مرحومہ کے ذمہ اگر قرضہ ہے تو کل ترکہ سے ادا کرنے کے بعد، اگر انہوں نے کوئی جائز وصیت کی ہے تو اسے باقی مال کے ایک تہائی ترکہ سے نافذ کرنے کے بعد باقی ترکہ (منقولہ و غیر منقولہ) کے کل 28 حصے کر کے 7 حصے شوہر کو، 6، 6 حصے ہر ایک بیٹے کو اور 3، 3 حصے ہر ایک بیٹی کو ملیں گے، اور کفن دفن کا خرچہ شوہر کے ذمہ ہے۔صورت ِتقسیم یہ ہے:میت(والدہ):4/ 28شوہربیٹابیٹابیٹیبیٹیبیٹی13766333یعنی کل ترکہ  میں سے 25 فی صد حصہ شوہر کو، 21.428571 فی صد حصہ ہر ایک بیٹے کو اور 10.714286 فی صد حصہ ہر ایک بیٹی کو ملے گے۔فتاویٰ شامی میں ہے:"(واختلف في الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها۔۔۔مطلب في كفن الزوجة على الزوجاعلم أنه اختلفت العبارات في تحرير قول أبي يوسف ففي الخانية والخلاصة والظهيرية: أنه يلزمه كفنها، وإن تركت مالا وعليه الفتوى وفي المحيط والتجنيس والواقعات وشرح المجمع لمصنفه إذا لم يكن لها مال فكفنها على الزوج وعليه الفتوى۔۔۔والذي اختاره في البحر لزومه عليه موسرا أو لا لها مال أو لا لأنه ككسوتها وهي واجبة عليه مطلقا قال: وصححه في نفقات الولوالجية.قلت: وعبارتها إذا ماتت المرأة، ولا مال لها قال أبو يوسف: يجبر الزوج على كفنها، والأصل فيه أن من يجبر على نفقته في حياته يجبر عليها بعد موته، وقال محمد: لا يجبر الزوج والصحيح الأول."(کتاب الصلاۃ، باب صلاۃ الجنازۃ، 2/ 206، ط: سعید)فقط واللہ أعلم

عنوان: بیوہ، ایک  بھائی، ایک بہن، کے حوالے سے میراث کی تقسیم
سوال: میرے چاچو کی وفات ہوئی ہے، ان کی کوئی  اولاد نہیں ہے، ایک بیوہ ، دو بھائی  ایک بہن موجود ہیں جب کہ ایک بھائی  کا وفات ہو گیا  ہے، ان کی بیوہ نے بیوگی کے پونے دو سال بعد شادی کر لی ہے، اب چاچو کی زمین کی تقسیم کس طرح ہو گی ؟ شادی پر ان کی بیوی کو جو زیور دیا گیا ، اس کا کیا حکم ہے؟ جو رقم بينک میں جمع ہے اس کی کیا شرعی تقسیم ہوگی؟ اس کے علاوہ گھریلو ضرورت کا سامان جو جہیز کے علاوہ ہے، جیسے واشنگ مشین ، روم کولر ، استری، برتن ، کمبل وغیرہ  ان کے بارے میں شریعت کا کیا حکم ہے کہ کس طرح ان کی تقسیم ہو گی؟
جواب: صورتِ مسئولہ میں  اگر چاچو کے انتقال کے وقت ایک بیوہ دوبھائی اور ایک بہن زندہ تھیں ،تو  ترکہ کی تقسیم  اس طرح ہوگی  کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ،  اور اگر مرحوم کے ذمہ کوئی قرضہ ہو تو اسے منہا کرنے کے بعد، اگر مرحوم نے کوئی جائز وصیت کی ہو تو ترکہ کے ایک تہائی حصے میں سے وصیت نافذ کرنے کے بعد باقی کل جائیداد منقولہ و غیر منقولہ کو  20 حصوں میں تقسیم کر کے اس میں سے 5 حصے مرحوم کی بیوہ کو،   6 حصےمر حوم کے ہر ایک بھائی کو،3 حصے مرحوم کی بہن کو ملیں گے۔صورت تقسیم یہ ہے مرحوم چاچو  : 20/4 بیوہ بھائی بھائی بہن 135663فیصد کے اعتبار سے 100 فیصد میں سے 25 فیصد مرحوم کی بیوہ کو، 30 فیصد مرحوم کے  ہر ایک  بھائی کو ،اور 15 فیصد مرحوم کی بہن کو ملیں گے۔واضح رہے کہ وہ تمام چیزیں جو مرحوم  چاچو کی ملکیت میں تھیں وہ سب چیزیں مرحوم کے ترکہ میں تقسیم ہوں گی، چاہے وہ نقدی کی شکل میں ہوں، بینک اکاؤنٹ ہوں یا گھریلو اشیاء ہوں، البتہ وہ چیزیں جو بیوہ کی ملکیت ہیں، وہ مرحوم چاچو  کی میراث میں تقسیم نہیں ہوں گی، بلکہ ان چیزوں کی مالکہ مرحوم کی بیوہ ہی ہوگی۔بیوہ  کو  نکاح کے موقع پر مہر کے علاوہ جو  زیورات سسرال والوں کی طرف  سے دیئے گئے وہ بیوہ کی ہے۔اللہ تعالی کا ارشاد ہیں :"{ وَلَكُمْ نِصْفُ مَا تَرَكَ أَزْوَاجُكُمْ إِن لَّمْ يَكُن لَّهُنَّ وَلَدٌ ۚ فَإِن كَانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ ۚ مِن بَعْدِ وَصِيَّةٍ يُوصِينَ بِهَا أَوْ دَيْنٍ ۚ وَلَهُنَّ الرُّبُعُ مِمَّا تَرَكْتُمْ إِن لَّمْ يَكُن لَّكُمْ وَلَدٌ ۚ فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم ۚ مِّن بَعْدِ وَصِيَّةٍ تُوصُونَ بِهَا أَوْ دَيْنٍ ۗ وَإِن كَانَ رَجُلٌ يُورَثُ كَلَالَةً أَوِ امْرَأَةٌ وَلَهُ أَخٌ أَوْ أُخْتٌ فَلِكُلِّ وَاحِدٍ مِّنْهُمَا السُّدُسُ ۚ فَإِن كَانُوا أَكْثَرَ مِن ذَٰلِكَ فَهُمْ شُرَكَاءُ فِي الثُّلُثِ ۚ مِن بَعْدِ وَصِيَّةٍ يُوصَىٰ بِهَا أَوْ دَيْنٍ غَيْرَ مُضَارٍّ ۚ وَصِيَّةً مِّنَ اللَّهِ ۗ وَاللَّهُ عَلِيمٌ حَلِيمٌ}." (سورة النساء(12))ترجمہ :" اور تم کو آدھا ملیگا اس ترکہ کا جو تمھاری بیبیاں چھوڑ جاویں اگر ان کے کچھ اولاد نہ ہو اور اگر ان بی بیوں کے کچھ اولاد ہو تو تم کو ان کے تر کہ سے چوتھائی ملےگا وصیت نکالنے کے بعد کہ وہ اس کی وصیت کر جائیں یا دین کے بعد اور ان بیبیوں کو چوتھائی ملے گا اس ترکہ کا جس کو تم چھوڑ جاؤ ۔ اگر تمھارے کچھ اولاد نہ ہو ۔ اور اگر تمھارے کچھ اولاد ہو تو ان کو تمھارے تر کہ سے آٹھواں حصہ ملے گا وصیت نکالنے کے بعد کہ تم اس کی وصیت کر جاؤ یا دین کے بعد ۔ اور اگر کوئی میت جس کی میراث دوسروں کو ملے گی خوا ہ وہ (میت) مرد ہو یا عورت ایسا ہو جس کے نہ اصول ہوں نہ فروع ہو اور اس کے ایک بھائی یا ایک بہن ہو تو ان دونوں میں سے ہر ایک کو چھٹا حصہ ملےگا پھر اگر یہ لوگ اس سے زیادہ ہوں تو وہ سب تہائی میں شریک ہونگے وصیت نکالنے کے بعد جس کی وصیت کی جاوے یا دین کے بعد بشرطیکہ کسی کو ضرر نہ پہنچاوے یہ حکم کیا گیا ہے خدا تعالیٰ کی طرف سے اور الله تعالیٰ خوب جاننے والے ہیں حلیم ہیں ۔ (بیان القرآن)".مرقاة المفاتيح شرح مشكاة المصابيح  میں ہے:"أقارب من جهة الأب، قال النووي رحمه الله: ‌قد ‌أجمعوا ‌على ‌أن ‌ما ‌بقي بعد الفرائض فهو للعصبات يقدم الأقرب فالأقرب فلا يرث عاصب بعيد مع وجود قريب".‌‌[باب الفرائض، 2022/5، ط : دار الفكر]فتاوی شامی میں ہے:"كل أحد يعلم الجهاز للمرأة إذا طلقها تأخذه كله، وإذا ماتت يورث عنها."(باب المہر،158/3، ط:سعید)       وفیه أیضاً:"قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ليلة العرس ويسمى في العرف صبحة، فإن كل ذلك تعورف في زماننا كونه هدية لا من المهر، ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضاً."( کتاب النکاح، باب المہر، 153/3،ط: سعید)وفیه أیضاً:"و المعتمد البناء على العرف كما علمت."( باب المہر،157/3، ط؛ سعید)  فتاوی عالمگیری  میں ہے:"وإذا بعث الزوج إلى أهل زوجته أشياء عند زفافها، منها ديباج فلما زفت إليه أراد أن يسترد من المرأة الديباج ليس له ذلك إذا بعث إليها على جهة التمليك، كذا في الفصول العمادية."(الفصل السادس عشر فی جہاز البنت،327/1، ط: رشیدیۃ)فقط والله أعلم

عنوان: صرف ایک بہن کی موجودگی میں چچاکی اولاد کو میراث ملے گی
سوال: بھائی فوت ہوا جس کی بیوی بھائی سے پہلے وفات پاگئی ،والدین بھی وفات پاگئے، دادا بھی فوت ہو چکا ہے،صرف ایک بہن زندہ ہے باقی متوفی کی بہنیں فوت ہو چکیں ہیں ان بہنوں کی اولاد موجودہیں، متوفی کا چچا بھی پہلے فوت ہو چکا ہے البتہ چچا کی اولاد مرد اور خواتین ہیں؟؟ وراثت چچا کے بچوں کو ملے گی یا نہیں؟
جواب:
صورتِ مسئولہ میں مرحوم کے ورثاء میں صرف ایک بہن اور چچا کی اولاد ہے تو ایسی صورت میں مرحوم کی آدھی جائیداد مرحوم کی بہن کو ملے گی اور بقیہ آدھی جائیداد مرحوم کے چچا زاد بھائیوں میں برابر تقسیم ہوگی، چچازادبہنوں کو حصہ نہیں ملے گا ، باقی ترکہ کی تقسیم ورثاء (چچازادبھائیوں) کی تفصیل بتاکر معلوم کی جاسکتی ہے۔ قرآن مجید میں ہے:"يَسْتَفْتُونَكَ قُلِ اللَّهُ يُفْتِيكُمْ فِي الْكَلَالَةِ ۚ إِنِ امْرُؤٌ هَلَكَ لَيْسَ لَهُ وَلَدٌ وَلَهُ أُخْتٌ فَلَهَا نِصْفُ مَا تَرَكَ ۚ وَهُوَ يَرِثُهَا إِن لَّمْ يَكُن لَّهَا وَلَدٌ ۚ فَإِن كَانَتَا اثْنَتَيْنِ فَلَهُمَا الثُّلُثَانِ مِمَّا تَرَكَ ۚ وَإِن كَانُوا إِخْوَةً رِّجَالًا وَنِسَاءً فَلِلذَّكَرِ مِثْلُ حَظِّ الْأُنثَيَيْنِ ۗ يُبَيِّنُ اللَّهُ لَكُمْ أَن تَضِلُّوا ۗ وَاللَّهُ بِكُلِّ شَيْءٍ عَلِيمٌ"(سورة النساء؛ آيت: 176) "ترجمہ:لوگ آپ سے حکم دریافت کرتے ہیں ۔ آپ فرمادیجئے کہ اللہ تعالی تم کو کلالہ کے باب میں حکم دیتا ہے۔ اگر کوئی مختص مر جائے جس کے اولاد نہ ہو ( اور نہ ماں باپ ) اور اس کی ایک عینی یا علاتی بہن ہو تو اس کو اس کے تمام ترکہ کا نصف ملے گا اور وہ شخص اس اپنی بہن کا وارث ہوگا ۔ ( وہ بہن مر جائے اور ) اس کے اولاد نہ ہو اور والدین بھی نہ ہوں اگر ایسی چند بہنیں دو ہوں ( یا زیادہ) تو ان کو اس کے کل ترکہ میں سے دو تہائی ملیں گے اور اگر وارث بھائی بہن ہوں مرد اور عورت تو ایک مرد کو دو عورتوں کے حصہ کےبرابر ملے گا اللہ تعالیٰ تم سے (دین کی باتیں ) اس لئے بیان کرتے ہیں کہ تم گمراہی میں نہ پڑو اور اللہ تعالی ہر چیز کو خوب جانتے ہیں (ماخوذ از بیان القرآن ،ص:445:مکتبہ رحمانیہ)"صحیح مسلم  میں ہے :"حدثنا عبدالأعلى بن حماد وهو النرسي : حدثنا وهيب عن ابن طاوس، عن أبيه، عن ابن عباس رضي الله عنهما قال: قال رسول الله صلى الله عليه وسلم: ( ألحقوا الفرائض بأهلها فما بقي فهو لأولى رجل ذكر )"( صحیح مسلم:باب الحقوا الفرائض باھلھا،فمابقی فلاولی رجل ذکر،ج:5،ص:155،رقم الحدیث:4138،ط:مکتبۃ البشری) "ترجمہ:عبدالا علی بن حماد نرسی، وہیب، ابن طاوس بواسطه اپنے والد ، حضرت ابن عباس رضی اللہ تعالیٰ عنہما سے روایت کرتے ہیں انہوں نے بیان کیا کہ رسول اللہ صلی اللہ علیہ وسلم نے ارشاد فرمایا کہ حصہ والوں کو ان کے حصے دے دو پھر جو بچے وہ اس شخص کا ہے جو میت سے سب سے زیادہ قریب ہے۔"الدرالمختار وحاشیۃ ابن عابدین میں ہے:"قاله المصنف في شرحه قلت: وفي إطلاقه نظر ظاهر لتصريحهم بأن ابن الأخ لا يعصب أخته كالعم لا يعصب أخته وابن ‌العم لا يعصب أخته وابن المعتق لا يعصب أخته بل المال للذكر دون الأنثى لأنها من ذوي الأرحام قال في الرحبية:وليس ابن الأخ بالمعصب … من مثله أو فوقه في النسب(قوله: لتصريحهم إلخ) حاصله كما في السراجية والملتقى أن من لا فرض لها من الإناث وأخوها عصبة لا تصير عصبة بأخيها وقدمناه منظومابخلاف ابن الابن وإن سفل فإنه يعصب من مثله أو فوقه ممن لم تكن ذات سهم ويسقط من دونه."(ج:10ص،534،ط:دارالکتب العلمیۃ)فتاوی ہندیہ میں ہے:'' وباقي العصبات ينفرد بالميراث ذكورهم دون أخواتهم، وهم أربعة أيضاً: العم وابن العم وابن الأخ وابن المعتق، كذا في خزانة المفتين''.(ج: 6،ص:501،ط:دارالکتب العلمیۃ)فقط واللہ اعلم

Reference: Sahih al-Bukhari 6732 In-book reference : Book 85, Hadith 9 USC-MSA web (English) reference : Vol. 8, Book 80, Hadith 724 (deprecated numbering scheme): حوالہ

عنوان: کلالہ کی میراث کی تقسیم
سوال: ایک شخص ہے، اس کے نہ ماں باپ ہیں، نہ بیوی، نہ اولاد کوئی ہے، 2 چچا ہیں، 5 بھائی ہیں اور 2 بہنیں ہیں، ان میں سے کس کو وراثت ملے گی؟ اور کتنی ملے گی؟
جواب: صورت مسئولہ میں مذکورہ شخص کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو تو اسے کل مال سے اداکرنے کے بعد اور اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 12 حصوں میں تقسیم کرکے 2 حصے ہر ایک بھائی کو اور ایک حصہ ہر ایک بہن کو ملے گا ۔جب کہ مرحوم کے چچاوں کا کوئی حصہ نہیں ہوگا ،البتہ اگر بہن بھائی  ان کو میراث میں سے کچھ دینا چاہیں تو دے سکتے ہیں ۔صورت تقسیم یہ ہے :میت۔۔۔12بھائی بھائیبھائیبھائیبھائیبہنبہن2222211فیصد کے اعتبار سے 16.66 فیصد ہر ایک بھائی کو اور 8.33 فیصد ہر ایک بہن کو ملےگا ۔فقط واللہ  اعلم

عنوان: شوہر، دو بیٹوں اور بیٹیوں میں تقسیم میراث
سوال: میری والدہ کا تقریباً دو سال پہلے انتقال ہو گیا ہے ، جس گھر میں ہم رہ رہے ہیں وہ میری والدہ کے نام پر ہے ، ہم شریعت کے مطابق اس کی تقسیم چاہتے ہیں ،ان کے ورثا ء  ميں شوہر (ہمارے والد )،ہم دو بھائی اور دو بہنیں ہیں ، میراث کس تناسب سے تقسیم ہوگی؟
جواب: صورتِ مسئولہ میں مرحومہ  کے ترکہ کی تقسیم کا طریقہ یہ ہے کہ مرحومہ  کے حقوق ِمتقدمہ  یعنی   مرحومہ  پر کوئی  قرضہ ہے  تو اس کو ادا کرنے  کے بعد  اگر مرحوم   نے کوئی  جائز وصیت کی ہے تو اس کو ایک تہائی سے نافذکرنے کے بعد  باقی منقولہ وغیر منقولہ ترکہ  کو (8)حصوں میں تقسیم کر کےمرحومہ کے شوہر کو 2 حصے ، اور مرحومہ کے ہر ایک بیٹے کو 2 حصے ، اور ہر ایک بیٹی کو 1 حصہ ملے گا۔صورتِ تقسیم یہ ہوگی :میت(والدہ )4 / 8شوہر بیٹابیٹابیٹیبیٹی1322211فی صد کے اعتبار سے 25 فی صد کے مرحومہ کے شوہر کو ، اور 25 فی صد مرحومہ کے ہر ایک بیٹے کو ، اور 12.5 فی صد ہر ایک بیٹی کو ملیں گے ۔ نوٹ : واضح رہے کہ یہ میراث کا یہ حکم اس صورت میں ہے کہ جب مرحومہ کے والدین حیات نہ ہو ، اور اگر مرحوم کے والدین حیات ہوں تو اس صورت میں یہ حکم نہیں ہو گا ۔فقط واللہ اعلم

عنوان: میراث کی تقسیم مع چند امور کی وضاحت کے ساتھ
سوال: کیا فرماتے ہیں مفتیان کرام اس مسئلے کے بارے میں میں کہ ایک شخص فوت ہو گیا اس کے ورثاء میں ایک بیوہ،  دو بیٹے اور چھے بیٹیاں ہیں وراثت کی تفصیل یہ ہے،  کہ دس مرلہ زمین مرحوم نے خود خریدی تھی اور اس پر دو کمرے بھی تعمیر کرائے تھے اس وقت تک مرحوم خود کماتے تھے اور نفع ونقصان کے مالک خود تھے پھر اس کے بعد تمام معاملات بیٹوں کے ہاتھ میں آ گئے ، پھر دس مرلہ زمین اور اس پر چھ کمرے مع برآمدا اور بیت الخلاء وغیرہ بیٹوں نے ہی تعمیر کرائے، اس وقت مرحوم بذات خود کوئی کام نہیں کرتے تھےاور ان کو جیب خرچ بھی بیٹے دیتے تھے اور شادی بیاہ اور دیگر معاملات بھی بیٹے خود سنبھالتے تھے اور دیگر معاملات میں بھی والد مرحوم بیٹوں کے ساتھ شریک نہیں تھے اوربعدوالی 10 مرلہ زمین خریدنا اور تعمیر بھی بیٹوں نے خود ہی کرائی تھی اسی طرح مکانات کی تعمیر میں دونوں بھائیوں کی بیویوں کا زیور دو تولے سات ماشے شامل کیا گیا تھا اب سوال یہ ہے ہے کہ مرحوم کی وراثت کتنے مال اور جائیداد میں جاری ہوگی صرف اسی دس مرلے میں جو مرحوم نے خود خریدے تھے یا سارے بیس مرلوں اور مکانات میں جو بیٹوں نے خریدے اور تعمیر کرائے اسی طرح عورتوں نے اپنا زیور جو مکانات کی تعمیر میں لگایا اس کا کیا حکم ہے؟واضح رہے کہ یہ ان کے جہیز کا زیور تھا اسی طرح ایک اور بات کی وضاحت بھی ضروری ہے کہ والد مرحوم اپنے چھوٹے بیٹے کی مٹھائی کی دکان پر بیٹھا کرتے تھے لیکن یہ بیٹھنا بطور شرکت کے نہ تھا بلکہ صرف بیٹے کے تعاون کے لیے تھا ورنہ دکان کے نفع و نقصان اور دیگر معاملات کا بیٹا خود ذمہ دار تھا اور کھانا وغیرہ دونوں بیٹوں اور والدین کا اکٹھے ایک ہی جگہ ایک ہی گھر پکتا تھا اور بڑا بھائی بھی اپنی کمائی چھوٹے بھائی کے ہاتھ میں دیتا تھا اور تمام معاملات کو چھوٹا بھائی ہی سنبھالتا تھا اور دونوں بھائیوں کی رہائش وغیرہ اور کھانا تو مشترکہ تھا لیکن بڑا بھائی اخراجات کی مد میں معمولی رقم دیتا تھا اور دیگر اضافی اخراجات سے خود کو بری الذمہ قرار دیتا تھا تو اب اس ساری صورتحال کو سامنے رکھتے ہوئے حکم شرعی سے آگاہ فرمائیں کہ مذکورہ وراثت ورثاء میں کیسے تقسیم ہو گی ۔تنقیح :1: بیٹوں نے جودس مرلے زمین خرید کراس میں تعمیرات کی ہیں وہ والدکے کاروبارکی آمدنی سے کی ہے ؟2:دونوں بھائیوں کی بیویوں کاجوزیورشامل ہے وہ کس نیت سے شامل کی گئی تھی؟ قرض ؟ شراکت ؟ یاکوئی اورنیت؟3: چھوٹے بیٹےکی مٹھائی کی دکان ذاتی رقم سے تھی یاوہ والدکے کاروبارسے تھی؟جواب تنقیح:1 دونوں بھائیوں نے بعد والی دس مرلہ زمین اور تعمیر اپنی رقم سے ہی کی تھی نہ کہ والد کی رقم سے۔2۔ دونوں عورتوں سے زیور بطور قرض لیا گیا تھا۔3۔ ابتداء میں دوکان والد صاحب اور چھوٹے بیٹے کی مشترک تھی لیکن بعد میں والد صاحب نے دکان بالکلیہ چھوٹے بیٹے کے حوالے کر دی تھی اور خود اس سے بالکل کنارہ کش ہوگئے تھے۔
جواب:
1:مذکورہ پہلی صورت میں اگر بیٹوں نے اپنا الگ کاروبار اپنے پیسوں سے شروع کیا تھا،تو اس كي دو و صورتیں هيں، اگر کہ یہ تعمیرات والد کے ساتھ بطور تعاون  (چھ کمرے مع برآمدہ وغیرہ) کیے تھےتو ایسی صورت میں یہ تعمیراتی اخراجات تبرع شمار ہوگا،تعمیر کرنے والوں کو کچھ نہيں ملے گا،اور اگر بطور تعاون کے نہ ہو  تو پھر تعمیر کا خرچہ ملے گا، يعني   گھر بنانے میں جتنی رقم خرچ ہوئی ہے اتنی رقم ملے گی،اور يه پورا  گھر والد کے ترکہ میں تقسیم ہو گا اور تمام وارثوں کو شریعت کے مطابق حصہ ملے گا۔اور اگر یہ کاروبار والد صاحب کا تھا، مذکورہ دو بیٹوں نے اس کو آگے بڑھایا تھا، تو یہ  تمام کے تمام  کاروبار والد  کی  ترکہ شمار ہوگا، اب اگر ان پیسوں سے یہ تعمیرات کی تھيں،  تو یہ تعمیرات بھی والد صاحب کی ملکیت شمار ہوگی،اور اس صورت ميں بھی پورے کے پورا گھر بطور ترکہ شرعی حساب سے تقسیم کرنا ضروری ہے۔نیز بیٹوں نے جو زمین اپنے پیسوں سے خریدی تھی،وہ تو بلا شبہ بیٹو ں کی ملکیت شمار ہوگی،لیکن اگر والد کے کاروبار کو آگے بڑھایا تھا،اور والد کے کاروبار  کے پیسوں سےیہ زمین خریدی گئی ،تو پھریہ زمین بھی والد کا ترکہ  شمار ہوگی۔2: مذکورہ عورتوں سے جو زیور بطور قرض لیا گیا، ان کو زیورات یا ان کی موجودہ قیمت  بھی مرحوم کے بعد کل  متروکہ مال سے اد اکیا جائے گا۔3:دکان جب باپ بیٹے کے درمیان  مشترک  تھی، تو دونوں اپنے حصے کے بقدر مالک ہیں، مرحوم کا حصہ مرحوم کا ترکہ شمار ہوکر  ورثاء میں تقسیم ہوگا۔باقی  مرحوم کی جائیداد منقولہ وغیر منقولہ   کو  ورثاء  میں   تقسیم کرنے کا شرعی طریقہ یہ ہے  کہ مرحوم  کی جائیداد سے حقوقِ متقدمہ یعنی تجہیز وتکفین کا خرچہ نکالنے کے بعد،اگر مرحوم کے ذمہ پر قرض ہے تو قرض   ادا کرنے کے بعد اوراگر مرحوم نے کوئی جائز وصیت کی ہو تو اس کو باقی مال کے ایک تہائی میں نافذ کرنے کے بعد    ،  باقی کل جائیدادِ  کو (80) حصوں میں تقسیم کرکے(10) حصے مرحوم کےبیوہ  کو (14)   حصے مرحوم کے ہر ایک بیٹے کواور(7) حصے ہر ایک بیٹی کو  ملے گا۔طریقہ  تقسیم یہ ہے:مرحوم:8/ 80بیوہبیٹابیٹابیٹیبیٹیبیٹیبیٹیبیٹیبیٹی17101414777777فیصد کے اعتبار سے  مرحوم کے بیوہ کو 12.5فیصداور ہر ایک بیٹے 17.5فیصد اور ہر ایک بیٹی کو 8.75 فیصد ملے گا۔ فتاوی تنقیح الحامدیہ  میں ہے۔"(سئل) في رجل بنى بماله لنفسه قصرا في دار أبيه بإذنه ثم مات أبوه عنه وعن ورثة غيره فهل يكون القصر لبانيه ويكون كالمستعير؟(الجواب) : نعم كما صرح بذلك في حاشية الأشباه من الوقف عند قوله كل من بنى في أرض غيره بأمره فهو لمالكها إلخ ومسألة ‌العمارة ‌كثيرة ‌ذكرها في الفصول العمادية والفصولين وغيرها وعبارة المحشي بعد قوله ويكون كالمستعير فيكلف قلعه متى شاء."﴿تنقیح الحامدیه،  کتاب العاریة ، ج:2، ص:81 ،  ط:دار المعرفة ﴾"درر الحكام شرح غرر الأحكام "میں ہے:"أن الديون تقضى بأمثالها."(الكتاب الرابع عشر الدعوى، (المادة 1613) الدعوى هي طلب أحد حقه من آخر في حضور القاضي، ج:2 ص:261، ط: دار إحياء الكتب العربية)سراجی میں ہے:"قال علماؤنا رحمهم الله: تتعلق بتركة الميت حقوق أربعة مرتبتة: الأول: يبدأ بتكفينه وتجهيزه من غيره تبذير ولاتقتير، ثم تقضى ديونه من جميع ما بقي من ماله، ثم تنفذ وصاياه من ثلث مابقي بعد الدين، ثم يقسم الباقي بين ورثته بالكتاب والسنة وإجماع الأمة."(السراجي في الميراث، ص:5، 6، ط:مكتبة البشرى)فقط واللہ اعلم

Reference: Mishkat al-Masabih 5525 In-book reference : Book 28, Hadith 5: حوالہ

عنوان: مرحومہ والدہ کے متروکہ پیسے صدقہ جاریہ کے کسی کام میں خرچ کرنا
سوال: میری پیاری والدہ کا انتقال پچھلے ماہ ہوا، وہ کچھ رقم چھوڑ کر گئیں تھیں اور کہہ گئیں تھیں کہ ان کا کفن دفن اس رقم سے کیا جائے، مگر کفن دفن  کا خرچہ ہم نے خود ہی کردیا تھا، اب اُس رقم کا کیا مصرف ہے؟ اور اُس کا کیا کِیا جائے کہ والدہ کو قیامت تک ثواب ملتا رہے؟اس کے علاوہ بہترین صدقہ جاریہ کا بھی بتا دیں۔
جواب:
صورتِ مسئولہ میں والدہ کی متروکہ مذکورہ رقم شرعاً ورثاء کا حق ہے، لہذا مرحومہ  کے شرعی ورثاء میں تمام افراد عاقل و بالغ ہیں ، توتمام ورثاء کی اجازت و رضامندی سےوہ رقم اجتماعی طور پر مرحومہ کی جانب سے صدقہ جاریہ  کے طور پر کسی جگہ بھی خرچ کی جاسکتی ہے، اور اگر کوئی وارث نابالغ ہو، یا پھر کوئی بالغ وارث اپنے حصہ کا مطالبہ کرے تو اُس کو مذکورہ رقم میں سےاُس کا شرعی حصہ ادا کرنا ضروری ہے۔فتاوی شامی میں ہے:"(قوله الخالية إلخ) صفة كاشفة لأن تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض ،ج:6،ص:759،ط:سعید)مرحومہ والدہ کے ایصال ثواب کے لیے صدقہ جاریہ کے لیے ایسے کام کا انتخاب کرنا بہتر ہے، جس کی لوگوں کو ضرورت زیادہ ہو اور نفع عام ہو،  علماء فرماتے ہیں کہ  صدقہ افضل ہونا کسی ا یک چیز میں منحصر نہیں، بلکہ علاقے ، زمانے اور لوگوں کے اعتبار سے یہ مختلف ہوتا رہتا ہے،جیسا کہ     ایک حدیثِ مبارک  معلوم ہوتا ہے کہ نبی کریمﷺ نے  میت  کے لیے بہترین صدقہ (مخلوق کو )  پانی فراہم  کرنا قرار دیا۔ اور یہ اس  لیے فرمایا کہ  وہاں پانی کی قلت    اور گرمی کی شدت کی وجہ سے اس وقت زیادہ ضرورت پانی کی تھی، لہٰذا اس موقع پر پانی کا صدقہ کرنا زیادہ افضل قرار دیا۔ جب کہ دیگر روایات سے دیگر چیزوں کا صدقہ افضل معلوم ہوتا ہے،اپنے حالات کے لحاظ سےاس کا فیصلہ  خود کرلیاجائے،  البتہ کچھ بہتر صورتیں ذکر کی جاتی ہیں:1۔ مسجد یا دینی مدرسے کے لیے زمین وقف کی جائے۔2۔ مسجد کی تعمیر میں حصہ لیا جائے۔3۔ایسی جگہ کنواں کھدوایا جائے جہاں پانی کی ضرورت ہو۔ الغرض جن کاموں میں طویل ثواب کی امید ہو وہ کام کریں، جب تک صدقہ جاریہ والی چیز رہے گی ثواب بھی جاری رہے گا۔مرقات میں ہے:"(وعن سعد بن عبادة قال: يا رسول الله إن أم سعد) أراد به نفسه ( «ماتت، فأي الصدقة أفضل» ؟) أي لزوجها (قال: الماء) إنما كان الماء أفضل لأنه أعم نفعا في الأمور الدينية والدنيوية خصوصا في تلك البلاد الحارة، ولذلك من الله تعالى بقوله: {وأنزلنا من السماء ماء طهورا} [الفرقان: 48] كذا ذكره الطيبي، وفي الأزهار: الأفضلية من الأمور النسبية، وكان هناك أفضل لشدة الحر والحاجة وقلة الماء."(مرقاة المفاتيح شرح مشكاة المصابيح (4 / 1342), (باب فضل الصدقة), كتاب الزكاة, الناشر: دار الفكر، بيروت - لبنان)وفيه ايضا:"(جارية) يجري نفعها فيدوم أجرها كالوقف في وجوه الخير، وفي الأزهار قال أكثرهم: هي الوقف وشبهه مما يدوم نفعه، وقال بعضهم: هي القناة والعين الجارية المسبلة. قلت: وهذا داخل في عموم الأول، ولعلهم أرادوا هذا الخاص لكن لا وجه للتخصيص."(كتاب العلم، الفصل الأول، ج:1، ص:285،ط: دار الفكر)شرح النووی  ميں ہے:"قال العلماء معنى الحديث أن عمل الميت ينقطع بموته وينقطع تجدد الثواب له إلا في هذه الأشياء الثلاثة لكونه كان سببها فإن الولد من كسبه وكذلك العلم الذي خلفه من تعليم أو تصنيف وكذلك الصدقة الجاريةوهي ‌الوقف."(كتاب الوصية، باب ما يلحق الإنسان من الثواب بعد وفاته،ج:11، ص:85، ط:دار إحياء التراث العربي)فقط والله اعلم

Reference: Arabic reference : Book 21, Hadith 2769: حوالہ

Reference: Reference: Surah Al-Furqan, Ayah 48 | : سورۃ الفرقان، آیت نمبر 48 حوالہ

عنوان: میت کے ورثاء میں پچاس لاکھ روپے ترکہ کی تقسیم
سوال: 50 لاکھ روپے تقسیم کرنے ہیں، ورثاء میں  والدہ، تین بھائی اور تین بہنیں ہیں،راہ نمائی فرمائیں۔
جواب: آپ کے سوال میں میت و ورثاء کے درمیان نسبت / رشتہ واضح نہیں، اگر مذکورہ ورثاء سے مراد میت کی بیوہ اور اولاد ہے تو صورتِ مسئولہ میں مرحوم کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی کفن دفن کے اخراجات نکالنے کے بعد اگر مرحوم نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی تمام ترکہ منقولہ و غیرمنقولہ کے 72 حصے کرکے 9 حصے بیوہ کو، 14-14 حصے ہر ایک بیٹے کو اور 7-7 حصے ہر بیٹی کو ملیں گے۔تقسیم کی صورت مندرجہ ذیل ہے:میت:72/8بیوہبیٹابیٹابیٹابیٹیبیٹیبیٹی179141414777مثلاً 100 روپے میں سے 12.50 روپے بیوہ کو، 19.44 روپے ہر بیٹے کو اور 9.72 روپے ہر بیٹی کو ملیں گے۔اس طرح پچاس لاکھ میں سے625000.00 روپے مرحوم کی بیوہ کو، 972222.216 ہر ایک بیٹے کو اور 486111.108 ہر ایک بیٹی کو ملیں گے۔نوٹ:سوال میں ذکر کردہ ورثاء میت کی بیوہ اور اولاد  اور ان کے علاوہ میت کے انتقال کے وقت اس کے والدین میں سے کوئی ایک یا کوئی وارث زندہ نہ ہو تو مذکورہ تقسیم درست ہوگی، بصورتِ دیگر سوال دوبارہ مکمل وضاحت کے ساتھ لکھ کر دارالافتاء سے رجوع کریں۔فقط واللہ أعلم

عنوان: لڑکی کے انتقال کے بعد اس کا جہیز ترکہ میں شمار ہوگا
سوال: لڑکی کی فوتگی کے بعد اس کے جہیز پر کس کا حق ہے؟ سسرال والے جہیز نہیں دےرہےہیں ۔ فتوی کی صورت میں رہنمائی کریں
جواب: صورتِ مسئولہ میں لڑکی کے انتقال کے بعد اس کا جہیز اور دیگر ملکیتی سامان اس فوت شدہ لڑکی کا ترکہ شمار ہوگا، جو اس  کے شرعی ورثاء میں شریعت کے مطابق تقسیم ہوگا، لہذا  سسرال والوں کا اس پر قبضہ کرنا  جائز نہیں  ہے۔ نوٹ: لڑکی کے شرعی ورثاء کی تفصیلات بتاکر ترکہ کی تقسیم پوچھی  جاسکتی  ہے۔ التعریفات للجرجانی میں ہے:"التركة: في اللغة ما يتركه الشخص ويبقيه، وفي الاصطلاح: ما ترك الإنسان صافيًا خاليًا عن حق الغير".(باب التاء، ص:56، ط:دار الکتب العلمية)فتاوی شامی میں ہے:"(قوله الخالية إلخ) صفة كاشفة لأن تركه الميت من الأموال صافيا عن تعلق حق الغير بعين من الأموال". (کتاب الفرائض، ج:6، ص:659، ط:سعید)فقط واللہ اعلم

عنوان: میراث کی تقسیم
سوال: بندہ کے دادا نے ایک عدد مکان بطور میراث چھوڑا ہے، ورثاء میں والد صاحب کو ملا کر 4 بھائی ہیں اور 3 پھوپھیاں ہیں، البتہ ایک پھوپھی کا انتقال دادا، دادی کے انتقال کے بعد ہوا ہے، مکان 77000000  میں فروخت ہوا ہے، شریعت مطہرہ کے مطابق اس رقم کی ورثاء میں تقسیم کیسے ہوگی؟ براہ کرم رہنمائی فرمائیں!
جواب: صورت  مسئولہ میں دادا مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق  متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ  کوئی قرض ہو تو اسے کل مال  سے ادا کرنے کے بعد ،اگر مرحوم کے ذمہ کوئی قرض ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو  11 حصوں میں تقسیم کرکے   مرحوم کے ہر بیٹے کو 2 حصے اور ہر ایک بیٹی کو ایک حصہ ملے گا ۔صورت تقسیم یہ ہے :میت۔۔۔11بیٹابیٹابیٹابیٹابیٹیبیٹیبیٹی222211177000000روپے میں سے مرحوم کے ہر ایک بیٹے کو 14000000روپے اور 7000000روپے ہر ایک بیٹی کو ملیں گے ۔باقی جس بیٹی کا انتقال دادا،دادی کے بعد ہوا ہے ،اس کے ورثاء کی تفصیل لکھ کر سوال دوبارہ ارسال کریں ۔فقط واللہ اعلم

عنوان: بیٹے کا حصہ بیٹی کے مقابلہ میں دوگنا ہے
سوال: اگر باپ نےترکہ میں ایک لاکھ روپیہ چھوڑا ہو توایک بیٹے اور ایک بیٹی کو کتنا کتنا ملے گا؟
جواب:
واضح رہے کہ میراث کی تقسیم میں بیٹے کا حصہ بیٹی کے مقابلہ میں دوگنا ہوتا ہے، لہذا صورتِ مسئولہ میں اگر کسی شخص کا انتقال ہوا اور اس کے ورثاء میں صرف ایک بیٹا اور ایک بیٹی ہے،بیوہ، والدین  وغیرہ میں سے کوئی نہیں  ہے  اور حقوقِ متقدمہ (تجہیز و تکفین کے اخراجات کی ادائیگی اور قرض ہو تو اس کی ادائیگی اور کوئی جائز وصیت کی ہو تو بقیہ ایک تہائی ترکے سے اس) کی ادائیگی  کے بعد کل ترکہ 100000 روپے  ہو تو  بیٹے کو 66666.66 روپے اور بیٹی کو 33333.33 روپے ملیں گے ۔قرآن مجید میں ہے:"يُوْصِيْكُمُ اللّٰهُ فِيٓ أَوْلٰدِكُمْ لِلذَّكَرِ مِثْلُ حَظِّ الْأُنْثَيَيْنِ" [النساء: 11]" فقط واللہ اعلم

Reference: Reference: Surah An-Nisa, Ayah 11 | : سورۃ النساء، آیت نمبر 11 حوالہ

عنوان: والد کے علاج پر لگائی گئی رقم کو ترکہ سے وصول کرنا
سوال: کیا فرماتے ہیں مفتیان کرام اس مسئلے کے بارے میں کہ میرے والد کا انتقال ہوا کچھ مہینے پہلے انہوں نے  ترکے میں اور چیزوں کے ساتھ ایک گاڑی بھی چھوڑی ہے، میرے بڑے بھائی کہہ رہے ہیں کہ گاڑی میری ہے اس لیے کہ میں نے والد صاحب پر بیماری کی حالت میں پیسے  خرچ کیے ہیں اور اس خرچ کی زیادہ سے زیادہ مقدار ڈیڑھ لاکھ روپے ہے اور گاڑی کی قیمت تقریبا ساڑھے سات لاکھ ہو گئی ہے، اب پوچھنا یہ  ہے کہ کیا یہ گاڑی میراث میں تقسیم ہوگی یا نہیں اور بڑے بھائی کا یہ کہنا ہے کہ یہ میری ہے درست ہے یا نہیں؟جب کہ ہم ان کے علاج پر  خرچ شدہ پیسے میں اپنا حصہ دینے کو تیار ہیں۔
جواب: صورتِ  مسئولہ میں اگرمذکورہ بیٹے نے والد کی بیماری میں  قرض  کی صراحت کے ساتھ  رقم خرچ کی تھی  تو میراث تقسیم کرنے سے پہلے مذکورہ رقم لینے کا حق دار ہوگا  اور اگر  قرض کی صراحت یا واپسی کے معاہدہ کے بغیر والد کے علاج پر رقم خرچ کی تھی تو یہ رقم بیٹے کی طرف سے اپنے والدپر تبرع و احسان ہوگا، اس صورت میں اس رقم کو میراث سے لینے کا حق دار نہیں ہوگا،لہذا والد کی  مذکورہ گاڑی ان کے ترکہ میں ہی شامل ہوگی ، بڑے بھائی کا علاج پر خرچ کی گئی رقم کے بدلہ  گاڑی کو لینا درست نہیں۔فتاوی ہندیہ میں ہے:"ثم بالدين و أنه لايخلو إما أن يكون الكل ديون الصحة أو ديون المرض، أو كان البعض دين الصحة والبعض دين المرض، فإن كان الكل ديون الصحة أو ديون المرض فالكل سواء لايقدم البعض على البعض، و إن كان البعض دين الصحة و البعض دين المرض يقدم دين الصحة إذا كان دين المرض ثبت بإقرار المريض، وأما ما ثبت بالبينة أو بالمعاينة فهو و دين الصحة سواء، كذا في المحيط."(كتاب الفرائض،ج:6،ص:497، ط:دار الکتب العلمیة)فقط واللہ اعلم

عنوان: زندگی میں مال دے کر میراث نہ ملنے کا معاہدہ کرلینے کے بعد اس سے رجوع کا حکم
سوال: ایک شخص نے اپنے ایک بیٹے زید کے دباؤ میں آکر دوسرے بیٹے خالد کو زندگی میں کچھ رقم دی اور اسٹامپ پیپر پر لکھوالیا کہ اس رقم کے بعد تمہیں میری جائیداد میں حق نہیں ہوگا، اور اس تحریر پر کوئی گواہ وغیرہ بھی نہیں لیے، کچھ عرصے بعد حالات معمول پر آئے تو والد نے روتے ہوئے خالد کے قدم پکڑ کر خود کہا کہ اس اسٹامپ کا کوئی اعتبار نہیں ہے، تم میرے وارث ہو، اور میرے بعد وراثت میں حق دار ہوگے، زید نے کہا کہ آپ نے پیپر پر لکھوالیا تھا، والد نے کہا: بیٹا اس کا کوئی اعتبار نہیں ہے، اس پر گواہ بھی نہیں ہیں، اور وہ میں نے بڑے بیٹے زید کے دباؤ کی وجہ سے کیا تھا، وہ پیپر میں تمہیں خود دے دوں گا تم اسے اپنے ہاتھ سے پھاڑ دینا، یہ کہنے کے چند دن بعد والد کا انتقال ہوگیا۔اب زید نے خالد کو گھر بار اور تمام جائیداد سے بے دخل کردیا ہے، وراثت کئی کروڑ میں ہے، جب کہ خالد کو چند لاکھ روپے دیے گئے تھے، اور خالد اب بھی اس پر آمادہ ہے کہ جو رقم مجھے دی تھی وہ وراثت میں شامل کرکے مجموعی ترکہ تقسیم کیا جائے، مذکورہ بالا معاملات، یعنی دست برداری کے کاغذ اور والد کے اس سے رجوع کرنے پر کوئی گواہ نہیں ہے، بلکہ یہ والد اور بیٹے خالد کے درمیان کا معاملہ ہے، اور خالد نے جو تفصیل بیان کی ہے وہ اللہ کو حاضر ناظر جان کر کی ہے۔اب مفتیانِ کرام سے درخواست ہے کہ فتویٰ صادر فرمائیں کہ کیا والد ایک مرتبہ وراثت سے دست برداری کے کاغذ پر دستخط لینے کے بعد، خود ہی اسے کالعدم قرار دے کر بیٹے کو وراثت دینے کا وعدہ کرلے، تو مذکورہ دست برداری معتبر رہے گی؟ نیز جب خالد پہلے دی گئی رقم کو ترکے میں شامل کرکے مجموعی تقسیم پر راضی ہے تو کیا اسے وراثت کا حق ہوگا؟
جواب:
صورتِ مسئولہ میں اگر واقعۃً مذکورہ دست برداری (تخارج) کا معاملہ والد صاحب نے خود ہی اپنی زندگی میں ختم کردیا تھا، نیز خالد بھی اب صرف وہ حصہ بطورِ میراث لینے اور رکھنے پر راضی نہیں ہے، جو کہ والد نے اسے زندگی میں دیا تھا، تو ایسی صورت میں مذکورہ دست برداری کا معاملہ شرعاً ختم ہوچکا ہے، زید کے لیے تمام وراثت پر خود قبضہ کرلینا اور اپنے بھائی خالد کو اس کا حصہ نہ دینادرست نہیں ہے،زید پر اپنے بھائی خالد کو اس کا مکمل شرعی حصہ ادا کرنا لازم ہے، بصورتِ دیگر آخرت کی سخت پکڑ اور ممکنہ طور پر دنیا کی پکڑ کا بھی اندیشہ ہے۔باقی  والد صاحب نے اگر پورا معاملہ ہی ختم کردیا تھا، تو خالد کو پہلےدیے ہوئے پیسوں کی حیثیت صرف اور صرف ہبہ (گفٹ) کی ہوگی، جس کی وجہ سے اس کے مالِ میراث میں سے اتنے حصہ کو منہا نہیں کیا جاسکتا، تاہم اگر خالد خود اپنے حصہ میں سے اتنی رقم چھوڑنے پرراضی ہو، تو یہ بھی درست ہے۔ حاشية ابن عابدين میں ہے:"قال القهستاني: واعلم أن ‌الناطفي ذكر عن بعض أشياخه أن المريض إذا عين لواحد من الورثة شيئا كالدار على ‌أن ‌لا ‌يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا اهـ."(ص:٦٥٥، ج:٦، کتاب الوصایا، ط: ایج ایم سعید)لسان الحکام   میں ہے:"وفي خزانة الأكمل قال أبو العباس ‌الناطفي رأيت بخط بعض مشايخنا رحمهم الله تعالى رجل جعل لأحد بنيه دارا بنصيبه على ‌أن ‌لا ‌يكون له بعد موت الأب ميراث جاز وأفتى به الفقيه أبو جعفر محمد ابن اليماني أحد أصحاب محمد بن شجاع البلخي وحكى ذلك عن أصحاب احمد بن أبي الحارث وأبي عمر والطبري انتهى."(ص:٣٧٣، الفصل التاسع عشر فی الهبة، ط:البابي، حلبي)درر الحكام في شرح مجلة الأحكام میں ہے:"ومعنى ‌الإقالة، هو رفع وإزالة العقد أي فسخه سواء كان العقد بيعا أو إجارة أو أي عقد من العقود الأخرى اللازمة وذكر ‌الإقالة هنا لا يستدل منه بأنها مختصة بالبيع فهي كما تقع في البيع تقع أيضا في غيره من العقود اللازمة." (ص:١٣٠، ج:١،الکتاب الأول البيوع، المادة: ١٦٣، ط: دار الجيل)بدائع الصنائع میں ہے:"وأما حكم ‌الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه عليه الصلاة والسلام أنه قال: من ‌غصب شبرا من أرض طوقه الله تعالى من سبع أرضين يوم القيامة . . . (وأما) الذي يرجع إلى الدنيا، فأنواع: بعضها يرجع إلى حال قيام المغصوب، وبعضها يرجع إلى حال هلاكه، وبعضها يرجع إلى حال نقصانه، وبعضها يرجع إلى حال زيادته (أما) الذي يرجع إلى حال قيامه فهو وجوب رد المغصوب على الغاصب."(ص:١٤٨، ج:٧،كتاب الغصب، فصل في حكم الغصب، ط: دار الكتب العلمية)فقط والله أعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: بیوہ ، ایک بیٹی ، ایک بھائی  اور چار بہنوں میں تقسیمِ میراث
سوال: میت کے ورثاء میں ایک بیوہ ، ایک بیٹی ، ایک بھائی اور چار بہنیں ہوں تو ہر ایک کا کتنا حصہ ہوگا؟
جواب: صورت مسؤلہ میں مرحوم کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحوم کے ذمے کوئی قرض ہو تو وہ ادا کرنے کے بعد،اور  اگر مرحوم نے کوئی جائز وصیت کی ہو تو باقی ترکہ کے ایک تہائی  میں اسے نافذ کرنے کے بعد، باقی کل ترکہ منقولہ و غیرمنقولہ  کو16  حصوں میں تقسیم کر کےدو حصے بیوہ کو، آٹھ حصے بیٹی کو، دو حصے بھائی کو اور ایک ایک حصہ ہر ایک بہن کو ملے گا۔صورتِ تقسیم یہ ہے:8 / 16 بیوہبیٹیبھائیبہن بہنبہنبہن1432821111یعنی فیصد کے اعتبار سے 100 روپے میں سے 12.5 روپے بیوہ کو، 50 روپے بیٹی کو، 12.5 روپے بھائی کو اور 6.25 روپے ہر ایک بہن کو ملیں گے۔فقط واللہ اعلم

عنوان: میت کی بیوہ، چار بیٹیوں اور ایک بھائی میں وراثت کی تقسیم
سوال: عبداللہ کی وفات کے بعد ورثاء میں اس کی بیوہ، چار بیٹیاں اور ایک بھائی ہے، پانچ ایکڑ رقبہ کی تقسیم کیسے کی جاۓگی؟
جواب: صورتِ مسئولہ میں مرحوم کے ترکہ کی تقسیم کا طریقہ یہ ہےکہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات ادا کرنے کے بعد ، اگر مرحوم کے ذمہ کوئی قرض ہوتو کل مال سے اس قرض کو ادا کرنے کے بعد، اگر  مرحوم نے کوئی جائز  وصیت کی ہو تو کل مال کے ایک تہائی حصہ میں سے اسے نافذ کرنے کے بعد باقی تمام ترکہ منقولہ و غیر منقولہ کو 24 حصو ں میں تقسیم کرکے مرحوم کی بیوہ کو 3 حصے، ہر ایک بیٹی کو 4-4حصے اور بھائی کو 5 حصے ملیں گے۔صورتِ تقسیم یہ ہوگی:میت(مرحوم)۔ مسئلہ : 24بیوہبیٹیبیٹیبیٹیبیٹیبھائی344445یعنی فیصد کے اعتبار سے 12.5 فیصد مرحوم کی بیوہ کو،  16.666 فیصد مرحوم کی ہر ایک بیٹی کو اور 20.833 فیصد مرحوم کے بھائی کو ملیں گے۔فقط واللہ أعلم

عنوان: والد کی حیات میں جائیداد میں حصہ طلب کرنا
سوال: میرے والد صاحب نے دو شادیاں کی تھیں میری والدہ کو طلاق ہوئی ہے، میں اپنے ماں سے ایک بیٹا ہوں میں اپنے ماں کے ساتھ اپنے ماموں کے گھر رہ رہا ہوں میری دوسری سو تیلی ماں سے میرے 7 بھائی 2 بہنیں ہیں، میرے والد صاحب مجھے جائیداد میں حصہ نہیں دے رہا کہ میں اپنا گھر بنالوں شریعت میں اس کا کیا حکم ہے میرا جائیداد میں حصہ ہے اگر ہے تو کتنا؟
جواب: صورتِ  مسئولہ میں سائل کے  والد اگر اپنی زندگی میں جائیداد تقسیم کر رہے ہیں تو سب اولاد کو برابر حصہ دینا چاہیے، بعض کو دینا اور بعض کو محروم کرناشرعًا جائز نہیں ،تاہم سائل کو والد کی حیات میں ان سے جائیداد مانگنے کا اختیار نہیں۔البحرالرائق ميں هے:"و في الخلاصة: المختار التسوية بين الذكر و الأنثى في الهبة."(كتاب الهبة، هبة الأب لطفلة: 7/ 288، ط: دار الكتب الإسلامي)فقط واللہ اعلم

عنوان: سوتیلی والدہ کے ترکہ میں میراث کا حکم
سوال: میرے والد صاحب محکمہ پولیس میں آفیسر تھے، 2011 میں میری والدہ کا انتقال ہوا تو والد صاحب نے 2012 میں دوسری شادی کی، 2021 میں میرے والد صاحب کا بھی انتقال ہوا، والد کی پہلی بیوی سے ہم چار بھائی اور چار بہنیں ہیں، اور دوسری بیوی سے کوئی اولاد نہیں ہے، والد صاحب نے جب جائیداد تقسیم کی تو والد کی دوسری بیوی یعنی ہماری سوتیلی ماں کے حصے میں ایک دکان آئی، اب 2023 میں ہماری سوتیلی ماں کا بھی انتقال ہوا ،سوتیلی ماں کی کوئی اولاد نہیں ہے،لیکن ان کی بیوہ والدہ، دو بھائی اور دو بہنیں ہیں،میرا سوال یہ ہے کہ سوتیلی ماں کو جو دکان ملی تھی، اب ان کے انتقال کے بعد یہ دکان کس کی ملکیت ہے؟
جواب:
صورتِ مسئولہ میں  سائل کی سوتیلی والدہ مرحومہ  کا ترکہ ان کے شرعی ورثاء   یعنی   مرحومہ کی والدہ اور حقیقی بہن بھائیوں  میں  ان کے شرعی حصوں کے تناسب سے تقسیم  ہوگا ،سائل اور سائل کے بہن بھائیوں کا ان  کے ترکہ میں کوئی حق وحصہ نہیں  ہے۔اور مرحومہ کے ترکہ کی تقسیم کا    طریقہ یہ ہے کہ سب سے پہلےمرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحومہ کے ذمہ کسی کا کوئی قرض ہو تو  اسے ادا کرنے کے بعد، اگر مرحومہ نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ وغیر منقو لہ  کو36حصوں میں تقسیم کر  کے6حصے  مرحومہ کی   والدہ کو،10 حصےکر کے    مرحومہ      کےہر ایک  بھائی کو اور5 حصے کر کے  مرحومہ  کی  ہر ایک  بہن کو  ملیں گے۔صورتِ تقسیم یہ ہے:میت: 6/ 36والدہبھائیبھائیبہنبہن156101055یعنی فیصد کے اعتبار سے 16.66فیصد  مرحومہ کی والدہ کو،27.77 فیصد  مرحومہ کے   ہر ایک بھائی کو،13.88فیصد  مرحومہ کی  ہر ایک بہن    کو ملیں گے۔ بدائع الصنائع میں ہے:"‌لأن ‌الإرث ‌إنما ‌يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»."(كتاب الحدود، فصل في شرائط جواز إقامة الحدود، ج:7، ص:57، ط: دار الكتب العلمية)تبیین الحقائق میں ہے:"(والأخوات لأب وأم كبنات الصلب عند عدمهن) أي عند عدم البنات وبنات الابن حتى يكون للواحدة النصف، وللثنتين الثلثان، ومع الإخوة لأب وأم للذكر مثل حظ الأنثيين لقوله تعالى {قل الله يفتيكم في الكلالة إن امرؤ هلك ليس له ولد وله أخت فلها نصف ما ترك وهو يرثها إن لم يكن لها ولد فإن كانتا اثنتين فلهما الثلثان مما ترك وإن كانوا إخوة رجالا ونساء فللذكر مثل حظ الأنثيين} [النساء: 176]."(كتاب الفرائض، أحوال الأم في الميراث، الأخوات لأب وأم أحوالهن في الميراث، ج:6، ص:233،236، ط: دار الكتاب الإسلامي)فقط والله أعلم

Reference: Reference: Surah An-Nisa, Ayah 176 | : سورۃ النساء، آیت نمبر 176 حوالہ

عنوان: وراثت موت کے بعد تقسیم ہوتی ہے
سوال: اگر کوئی شخص اپنے بیٹوں کو وراثت دیے بغیر مرجائے تو مرنے والے کے بیٹے کے بیٹے  کے لیے کیا حکم ہے؟
جواب: کسی شخص کی  وراثت اس کے مرنے کے بعد ہی تقسیم ہوتی ہے،اور مورث کی  وفات کے وقت جس قدر شرعی ورثاء   موجود ہوں ان میں وراثت تقسیم ہوگی،نیز ملحوظ رہے کہ بیٹوں کی موجودگی میں پوتے محروم ہوتے ہیں،باقی  ترکہ میں ورثاء کے حصے معلوم کرنے کے لیے، مورث کے انتقال کے وقت موجود ورثاء کی تفصیل بتاکر  کسی مستند   دارالافتاء کی طرف رجوع کرسکتے ہیں۔حاشية ابن عابدين  میں ہے  :"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض،ج:6،ص:758، ط: سعید)فقط والله اعلم

عنوان: بیوہ اور چار بیٹوں میں میراث کی تقسیم
سوال: ہم چار بھائی  اور ایک امی ہیں والدکےدو مکان  اور دو دکانیں ہیں اس کی تقسیم کا طریقہ کیا ہے؟
جواب: صورت مسؤلہ میں  کوئی وضاحت نہیں کہ سائل کےوالد  حیات ہیں یا نہیں؟اگر والد  وفات پاچکے ہیں تو اس صورت میں حکم یہ ہے کہ:  میت کے  کل ترکہ میں سے میت کےحقوقِ متقدمہ یعنی کفن دفن کا خرچہ الگ کیاجائے،اس کے بعد اگر میت پر کسی کا قرضہ ہوتومابقیہ مال سے اس کو ادا کیا جائے،پھر اگر میت نے کوئی جائز وصیت کی ہو توایک تہائی مال سے اس کو نافذ کیا جائے ،اس کے بعدبقیہ ترکہ کو32حصوں میں تقسیم کیا جائے ،اس میں سے 4حصے بیوہ کو اور 7۔7حصے ہر  ہر بیٹے کو دیئے جائیں گے۔صورت ِتقسیم  یہ ہوگی:32/8بیوہبیٹابیٹابیٹابیٹا1747777فیصدی اعتبار سے صورت ِتقسیم یوں  ہوگی:بیوہ کو12.50٪اور ہر بیٹے  کو21.85٪دئیےجائیں گے۔فقط واللہ اعلم

عنوان: تخارج
سوال: زید کا انتقال ہو ا، اس نے اپنے ورثہ میں تین بیٹیاں اور ایک بیٹا چھوڑا ہے، زید کے ترکہ میں کچھ مکان، دکان، زمین اور کیش ہے، اب اگر مکان ،دکان اور زمین کی مارکیٹ ویلیو لگوانے کے بعد جو رقم بنی اور موجودہ کیش جمع کیا جائے تو بیٹیوں کے حصے میں تقریباً 50، 50 لاکھ اور بیٹے کے حصے میں ایک کروڑ آتا ہے، اب اگر بیٹیاں یہ کہتی ہیں کہ ہمارے حصے میں آنے والے 50 لاکھ میں سے ہمیں 10 لاکھ دے دو باقی ہم اپنا حصہ چھوڑتی ہیں تو کیا اس طرح صلح کے ذریعے ترکہ کی تقسیم جائز ہوگی؟
جواب: شریعتِ مطہرہ نے ورثاء کے  حصے  مقرر کیے ہیں ،اورمال  وراثت میں   ہر وارث کا حق ہے ،لیکن اگر کوئی  وارث اپنے شرعی مقررہ حصےکو جانتے ہوئے اس  کےعوض کچھ مال  پر صلح کرنا چاہے،جب کہ بقیہ تمام ورثاء اس پر راضی ہوں تو ایسا کرنا شریعت کی  رو سے  بالکل جائز ہے ،جیسا  كہ حضرت تماضر بنت أصبغ رضی اللہ عنہا(زوجۂ حضرت عبد الرحمن بن عوف رضی اللہ تعالیٰ عنہ )  کے بارے منقول ہے کہ انہوں نے اپنے شرعی حصے کے عوض، (83000)تریاسی ہزار دراہم یا دنانیر پر صلح کی تھی   ، اس صورت کو  اصطلاح ِمیراث میں   "تخارج "کہتے ہیں ،لہٰذا صورت مسئولہ میں جب  بیٹیوں میں سے ہر ایک کو اپنا شرعی مقررہ حصہ معلوم ہے اور وہ کچھ رقم لے کر باقی سے دست دستبردار ہونا چاہتی ہیں تو ایسا کرنا جائز ہوگا، البتہ یہ ضروری ہے کہ یہ عمل بہنوں کی دلی رضامندی سے ہو ۔فتاوی شامی میں ہے : "شرع في مسألة ‌التخارج فقال (ومن صالح من الورثة) والغرماء على شيء معلوم منها (طرح) أي اطرح سهمه من التصحيح وجعل كأنه استوفى نصيبه (ثم قسم الباقي من التصحيح) أو الديون (على سهام من بقي منهم) فتصح منه كزوج وأم وعم فصالح الزوج على ما في ذمته من المهر وخرج من بين الورثة فاطرح سهامه من التصحيح وهي ثلاثة واقسم باقي التركة وهي ما عدا المهر بين الأم والعم أثلاثا بقدر سهامهما من التصحيح قبل ‌التخارج وحينئذ يكون سهمان للأم وسهم للعم ولا يجوز أن يجعل الزوج كأن لم يكن لئلا ينقلب فرض الأم من ثلث أصل المال إلى ثلث أصل الباقي لأنه حينئذ يكون للأم سهم وللعم سهمان وهو خلاف الإجماع قاله السيد وغيره."(كتاب الفرائض،باب التخارج، ص:811،ج:6،ط:سعيد)فتح القدیر میں ہے:"والأصل في جواز التخارج ما روى محمد بن الحسن في الأصل في أول كتاب الصلح عن أبي يوسف عمن حدثه عن عمرو بن دينار عن ابن عباس: أن إحدى نساء ‌عبد ‌الرحمن بن عوف صالحوها على ثلاثة وثمانين ألفا على أن أخرجوها من الميراث."(كتاب الصلح،فصل في التخارج،ص:440،ج:8،ط:دار الفكر)المبسوط للسرخسی میں ہے:"وعن عمرو بن دينار أن إحدى نساء ‌عبد ‌الرحمن بن عوف ‌صالحوها على ثلاثة وثمانين ألفا على أن أخرجوها من الميراث وهي ‌تماضر كان طلقها في مرضه فاختلف الصحابة - رضوان الله عليهم - في ميراثها منه، ثم ‌صالحوها على الشطر وكان له أربع نسوة فحظها ربع الثمن وهو جزء من اثنين وثلاثين جزءا فصالحوها على نصف ذلك وهو جزء من أربعة وستين جزءا وأخذت بهذا الحساب ثلاثة وثمانين ألفا."(كتاب الصلح،ص:136،ج:20،ط:دار المعرفة،بيروت)فقط والله أعلم

عنوان: ورثا کا مرحوم کے سیونگ اکاؤنٹ سے سودی رقم وصول کرلینے کے بعد سودی رقم کی حتمی مقدار معلوم نہ ہونے کا حکم
سوال: میرے والد محترم کا انتقال ہوا ہے میرے والد کا بینک میں ایک اکاؤنٹ تھا والد کے وفات کے بعد بینک سے میں نے سارے پیسے نکالے جو کہ 9 لاکھ تھے میں نے شرعی طریقے سے سب تقسیم کیے اور سب بہنوں نے اپنے پیسے میرے پاس بطور امانت رکھ لیے میرے چار بھائی اور پانچ بہنیں ہیں سب شادی شدہ ہیں بھائی سب اکٹھے رہتے ہیں والدہ کے ساتھ ہم چار بھائیوں کے حصے کی رقم پر ہم نے ایک دوکان ڈالی جس پر دو لاکھ کا خرچہ آیا ہم سے دو لاکھ دوکان میں خرچ ہو گے اس کے بعد ہمیں معلوم ہوا کہ والد صاحب کا بینک اکاؤنٹ تو سیوینگ تھا ہم نے بینک سٹاٹمنٹ لی جس سے معلوم ہوا کہ والد صاحب نے اکاؤنٹ جون 2003 میں کھولا تھا اور والد صاحب اس میں پیسے ڈالتے اور نکال تھے اور بینک سے ہمیں 2012 سے پہلے کی سٹاٹمنٹ نہیں مل رہی ہے وہ کہہ رہیں ہیں کہ اس سے پہلے کا ریکارڈ کمپیوٹر میں نہیں آرہاہے 2012 سے 2023 تک سٹاٹمنٹ کے مطابق 9 لاکھ روپے میں پروفٹ جو آیا ہے وہ 543000 ہے اب 2003 سے 2011 تک کا سٹاٹمنٹ نہیں مل رہا والد صاحب کے اکاؤنٹ میں 2012 کے سال کا پروفٹ 25000 ہزار آیا ہے اور 2023 سال کا پروفٹ 130000 ہزار آیا ہے اب یہ پروفٹ کا پیسہ تو سود ہے اب بقایا 2003 سے 2011 تک کیسے حساب لگائیں جس سے والد صاحب کا سود کا گناہ ختم ہو جائے اور ہم بھائیوں نے جو دوکان میں دو لاکھ استعمال کیے سود کے پیسے اس کا ہم نے پختہ ارادہ کیا ہوا ہے کہ ہم اس دوکان کے پروفٹ سے 2 لاکھ روپے حسب توفیق ہر روز یا ہر مہینے غریبوں میں تقسیم یا استعمال کریں گے کیا یہ طریقہ تقسیم یا استعمال صحیح ہے سود کے پیسوں کا جو ہم سے استعمال سے ہوئے ہیں
جواب:
1۔ اصل حکم تو یہ تھا کہ آپ سیونگ اکاؤنٹ کی سودی رقم بینک سے وصول ہی نہ کرتے، البتہ اگر آپ لوگوں نے لاعلمی کی وجہ سے اصل رقم مع سودی رقم کے وصول کرلی ہے اور   آپ لوگوں کو 2003 سے 2011 کے درمیان اضافہ شدہ سود کی رقم کی حتمی مقدار معلوم نہیں ہوسکتی ہو تو ایسی صورت میں غالب گمان کے مطابق عمل کرنا پڑے گا، یعنی آپ لوگ 2012 سے 2023 کے دوران اضافہ شدہ سودی رقم سے خود بھی اور بینک کے عملہ سے مدد لے کر اندازہ لگانے کی کوشش کریں کہ 2003 سے 2011 کے دوران اضافہ شدہ سود کی رقم کتنی ہوگی، پھر اس اندازے کے مطابق احتیاطا کچھ رقم بڑھاکر سودی رقم متعین کرلیں اور پھر ہر وارث کے حصے میں تقسیم کے تناسب سے جتنی سودی رقم آئی ہو وہ اسے ثواب کی نیت کیے بغیر صدقہ کردے۔ فتاوی شامی میں ہے :"وفي الأشباه الحرمة تنتقل مع العلم إلا للوارث إلا إذا علم ربه. قلت: ومر في البيع الفاسد لكن في المجتبى مات وكسبه حرام فالميراث حلال ثم رمز وقال لا نأخذ بهذه الرواية وهو حرام مطلقا على الورثة فتنبه.(قوله: إلا إذا علم ربه) أي رب المال فيجب على الوارث رده على صاحبه (قوله: وهو حرام مطلقا على الورثة) أي سواء علموا أربابه أو لا فإن علموا أربابه ردوه عليهم، وإلا تصدقوا به كما قدمناه آنفا عن الزيلعي.أقول: ولا يشكل ذلك بما قدمناه آنفا عن الذخيرة والخانية لأن الطعام أو الكسوة ليس عين المال الحرام فإنه إذا اشترى به شيئا يحل أكله على تفصيل تقدم في كتاب الغصب بخلاف ما تركه ميراثا فإنه عين المال الحرام وإن ملكه بالقبض والخلط عند الإمام فإنه لا يحل له التصرف فيه أداء ضمانه، وكذا لوارثه ثم الظاهر أن حرمته على الورثة في الديانة لا الحكم فلا يجوز لوصي القاصر التصدق به ويضمنه القاصر إذا بلغ تأمل (قوله: فتنبه) أشار به إلى ضعف ما في الأشباه ط."(كتاب الحظر والإباحة، فصل في البيع، 6/ 385، ط: سعید)معارف السنن میں ہے :"قال شيخنا:ويستفاد من كتب فقهائناكالهدايه وغيرها:أن من ملك بملك خبيث ،ولم يمكنه الرد إلي المالك ،فسبيله التصدق علي الفقراء....قال:والظاهر أن المتصدق بمثله ينبغي أن ينوي به فراغ ذمته ،ولايرجو به المثوبة".(أبواب الطهارة ،باب ماجاء:لاتقبل صلاة بغير طهور،1/ 34 ط: المكتبة  الاشرفيه)فقط والله أعلم

Reference: Hisn al-Muslim 244: حوالہ

عنوان: شوہر کی وفات کے بعد کسی دوسرے شخص سے نکاح کرنے سے مرحوم کی وراثت سے بیوہ کا حصہ ساقط نہیں ہوتا
سوال: ایک شخص کا انتقال ہوگیا،اس کی بیوہ نے دوسری جگہ شادی کرلی،معلوم یہ کرنا ہے کہ اس کی بیوی اور بیٹی کو اس کی وراثت میں سے حصہ ملے گا یا نہیں؟
جواب: مذکورہ شخص کی بیوہ اور بیٹی کو اس کے مرحوم سابقہ شوہر کی  وراثت سے حصہ ملے گا،بیوہ کاسابقہ شوہر کی وفات کے بعد کسی دوسرے شخص سے نکاح کرنے سے مرحوم سابقہ شوہر کے ترکہ سے اس کا حصہ وراثت ساقط نہیں ہوگا۔باقی بیوہ اور بیٹی کا متعین شرعی حصہ معلوم کرنے کے لیے مرحوم کے تمام ورثاء  تفصیلاً  بیان کرکے سوال دوبارہ جمع کراسکتے ہیں۔الدر المختار وحاشیہ ابن عابدین میں ہے:"(ويستحق الإرث) ولو لمصحف به يفتى وقيل لا يورث وإنما هو للقارئ من ولديه صيرفية بأحد ثلاثة (برحم ونكاح) صحيح فلا توارث بفاسد ولا باطل إجماعا."کتاب الفرائض،ج6،ص762،ط؛سعید)فقط واللہ اعلم

عنوان: بیوی کا بطور تعاون گھر خریدنے میں شوہر کے ساتھ پیسے ملانا
سوال: 1)میرے شوہر کا دس مہینے پہلے انتقال ہو گیا ہے،میرے مرحوم شوہر نے میرے نام ایک مکان لیا ہے،جس میں پیسے کم پڑ رہے تھے تو میں نے اپنے زیورات بیچ کر ملائے تھے،گھر میں شراکت داری کی کوئی بات نہیں ہوئی تھی ،بس یہ بات ہوئی تھی کہ  گھر خریدنے میں پیسے کم پڑ رہے تھےتو میں نے کہا کہ میں زیور بیچ کر پیسے دے دیتی ہوں ،انہوں نے میرے نام گھر خریدا اور کہا کہ گھر اب تمہارا ہے،میرے شوہر کے ورثاء میں  بیوہ ،2 بہنیں ہیں،والدین کا پہلے انتقال ہو گیا تھا، اولاد نہیں ہے۔2)میرے شوہر کرایہ  کا جنرل اسٹور چلاتے تھے، جس پر ایک لڑکا بچپن سے کام کرتا تھا ،اب اس کی شادی بھی ہوگئی ہے،کام وہی چلا رہا ہے،میرے شوہر اسے اپنا بیٹا کہتے تھے،شوہر نے زندگی میں دکان اس کے سپرد کردی تھی اور وہ اپنا اور ہمارا خرچہ اٹھاتا رہا،میرے شوہر نے ایک دفعہ کہا تھاکہ تم اگر اس مکان کو بیچو تو اس لڑکے کو بھی دینا،تو کیا اس لڑکے کا حق شرعی طور پر بنتاہے؟وضاحت:سائلہ پہلے اپنے شوہر کےساتھ سسرال میں رہتی تھی،پھر مذکورہ گھر سائلہ کے نام خریدا گیا اور دونوں میاں بیوی  اس میں منتقل ہوگئے۔
جواب:
1)صورتِ مسئولہ میں جب کہ  سائلہ نے اپنے شوہر کو گھر خریدنے  کے لئے پیسے  قرض یا شراکت کی صراحت کے بغیر  بطور تعاون دیے تھے ،تو  یہ رقم ان کے شوہر کے ساتھ تبرع اور احسان شمار ہوگا،لہذا سائلہ اس رقم کو  شوہر کے ترکہ میں سے نہیں لےسکتی،جب کہ مذکورہ گھر جسے سائلہ کے شوہر نے ان کے نام لیاتھااورخرید کر یہ کہا تھا یہ گھر تمہارا ہے،پھر اس گھر میں  منتقل ہوگئے تھے،یہ ہبہ (گفٹ) کے حکم میں ہے اور سائلہ کی ملکیت ہے،اس میں سائلہ کے شوہر کے دیگر ورثاء کا حق نہیں ۔سائلہ کے شوہر کے ترکہ کی تقسیم کا طریقہ یہ ہے کہ  سائلہ کے شوہر کی تمام منقولہ اور غیر منقولہ جائیداد کی مالیت لگا کر 8 حصوں میں تقسیم کر کےمرحوم کی بیوہ  کو 2 حصے اور  مرحوم کی ہر ایک بہن کو 3 حصے ملیں گے،صورتِ تقسیم یہ ہوگی:(میت:شوہر)4 / 8بیوہبہنبہن13233یعنی 100 روپے میں سے بیوہ کو 25 روپے اور ہر ایک بہن کو 37.5 روپے ملیں گے۔2)مذکورہ لڑکا جسے سائلہ کے شوہر نے گھر بیچ کر کچھ دینے کا کہا تھا،چوں کہ یہ نہ مرحوم کا شرعی وارث ہے اور نہ ہی مرحوم نے اس کے حق میں  وصیت کی ہے،لہذا مذکورہ گھر میں مذکورہ لڑکے کا کوئی حصہ نہیں،البتہ مرحوم کا یہ کہنا کے"تم اگر اس مکان کو بیچو تو اس لڑکے کو بھی دینا"  وعدہ شمار ہو گا اور سائلہ کو چاہیے کہ جب گھر فروخت کرے تو اس میں سے جو چاہے اپنی خوشی سے مذکورہ لڑکے کو  دے دے۔فتاوی عالمگیری میں ہے:"وفي المنتقى عن أبي يوسف - رحمه الله تعالى - لا يجوز للرجل أن ‌يهب ‌لامرأته ولا أن تهب لزوجها أو لأجنبي دارا وهما فيها ساكنان، وكذلك للولد الكبير، كذا في الذخيرة."(كتاب الهبة،الباب الثاني،ج:4،ص:380،ط:رشیدیہ)الدر المختار میں ہے:"وركنها قوله: وأوصيت بكذا لفلان وما يجري مجراه من الألفاظ المستعملة فيها." (کتاب الوصایا،ج6،ص:650،ط:سعید)درر الحکام میں ہے:(هبة دار مشتراة قبل‌القبض) متعلق بالهبة (تجوز) يعني إذا‌اشترى‌دارا فقبل أن‌يقبضها وهبها لآخر جازت الهبة لما عرفت أن التصرف في العقار قبل‌القبض يجوز."(كتاب الهبة،باب الرجوع في الهبة،ج:2،ص:221،ط:دار إحياء الكتب العربية)موسوعۃ فقھیہ کویتیہ میں ہے:"أوجب الإسلام الوفاء بالعهد، والتزمه رسول الله صلى الله عليه وسلم، في جميع عهوده، تحقيقا لقوله تعالى: وأوفوا بعهد الله إذا عاهدتم ونفى الدين عمن لا عهد له فقال صلى الله عليه وسلم لا دين لمن لا عهد له  ومن صور التزامه العهد: وفاؤه بالوثيقة التي عقدها لليهود عندما هاجر إلى المدينة، وصلح الحديبية. وغيرهما،ومن صور الوفاء بالعهد. ما يعهد به الحاكم إلى من بعده، كما عهد أبو بكر إلى عمر - رضي الله عنهما - وعهد عمر إلى أهل الشورى رضي الله عنهم  ونقض العهد محرم قطعا."(‌‌عهد،ج:31،ص:34،ط:وزارة الأوقاف والشئون الإسلامية - الكويت)فقط واللہ اعلم

Reference: Riyad as-Salihin 90 In-book reference : Introduction, Hadith 90: حوالہ

عنوان: موانع ارث کے تفصیل
سوال: موانع ارث کتنے ہیں؟ وضاحت کے ساتھ لکھیں۔
جواب: موانع ارث چارہیں :1:غلامی،یعنی اگر وارث غلام ہو  ،تو وہ میراث سے محروم ہوگا۔2:قتل ،یعنی اگر کوئی وارث اپنے مورث کو قتل کردے تو وہ میراث سے محروم ہوجائے گا۔3:دین مختلف ہو،چنانچہ کافر مسلمان کا وارث نہیں بنے گااسی طرح مسلمان کافر کا وارث نہیں بنے گا۔4:اختلاف دارین یعنی دار(ملک ) الگ الگ ہو،یہ کافروں کے حق میں ہے ،یعنی اگر کسی کافر کا کوئی  وارث دارالاسلام  میں مرجائے ،یا دارالاسلام میں موجود کا فر کا وارث دارالحرب میں مرجائے تو یہ ایک دوسرے کے وارث نہیں ہوں گے۔مسلمانوں کے حق میں اختلاف دارین وراثت سے مانع نہیں ہے، یعنی اگر کوئی وارث کسی اور ملک میں ہو تب بھی مورث کے انتقال کی صورت میں وہ وراثت کا حقدار ہوگا۔واضح رہے کہ بعض حضرات نےا رتداد یعنی اسلام سے انحراف کو مستقل طور پر مانع ارث میں شمار کیا ہے جبکہ بعض حضرات نے جہالت تاریخ موت اور جہالت تعین وارث اور نبوت کو بھی موانع ارث میں شمار کیا ہے۔مجمع الانہر میں ہے :"ويمنع الإرث الرق وافرا كان أو ناقصا لأن جميع ما في يده من المال فهو لمولاه فلو ورثناه عن أقربائه لوقع الملك لسيده فيكون توريثا للأجنبي بلا سبب وأنه باطل إجماعا والقتل كما مر تفصيله في الجنايات واختلاف الملتين فلا يرث الكافر  من المسلم إجماعا ولا المسلم من الكافر على قول علي وزيد وعامة الصحابة رضي الله تعالى عنهم وإليه ذهب علماؤنا والشافعي كما مر تفصيله واختلاف الدارين حقيقة كالحربي والذمي أو حكما كالمستأمن والذمي أو الحربيين من دارين مختلفين كما مر."(كتاب الفرائض، ج:2، ص:748،ط: دار إحياء التراث العربي)البحرالرائق میں ہے :"وكذلك اختلاف الدارين سبب لحرمان الميراث لأن الميراث إنما يستحق بالنصرة ولا تناصر عند اختلاف الدارين ولكن هذا الحكم في أهل الكفر لا في حق المسلمين حتى إن المسلم إذا مات في دار الإسلام وله ابن مسلم في دار الهند أو الترك يرث  ، وفي الكافي ثم اختلاف الدارين على نوعين حقيقي كالحربي مات في دار الحرب وله ابن ذمي في دار الإسلام فإنه لا يرث الذمي من ذلك الحربي وكذا لو مات ذمي في دار الإسلام وله أب أو ابن في دار الحرب فإنه لا يرث ذلك الحربي من ذلك الذمي ، وحكمي كالمستأمن والذمي حتى لو مات مستأمن في دارنا لا يورث منه وارثه الذمي."(كتاب الفرائض، يبدأ من تركة الميت بتجهيزه، ج:8، ص:557، ط: دار الكتاب الإسلامي)فقط واللہ أعلم

عنوان: بھتیجے کب وارث بنتے ہیں؟
سوال: میرےچچاکا9 مئی 2023میں انتقال ہوگیا ہے اور میرے ابو کا23-اپریل-2005 میںانتقال ہواہے اورمیری پھوپھی کا28-اکتوبر-2009 میںانتقال ہوگیاہے، میرے چچا کا بینک اکاؤنٹ ہے، محمد ن لاءکے مطابق صرف بھتیجے ہی وارث ہیں، بھانجے نہیں؟ پلیزروشنی ڈالیں۔
جواب: صورتِ مسئولہ میں اگر آپ کے چچا کے انتقال کے وقت ان کے والدین، بیوہ اولاد ،بھائی اوربہنوں میں سے کوئی بھی حیات نہ تھا تو آپ کے چچا کی وراثت ان کے بھتیجوں میں تقسیم ہوگی، بھانجے وراثت کے حق دار نہ ہوں گے۔السراجی فی المیراث میں ہے:"أما العصبة بنفسه: فكل ذكر لاتدخل في نسبته الي الميت أنثي، و هم أربعة أصناف: جزء الميت، و أصله، و جزء أبيه، و جزء جده، الاقرب فالاقرب، يرجحون بقرب الدرجة، أعني أولاهم بالميراث جزء الميت أي البنون ثم بنوهم و إن سفلوا، ثم أصله أي الأب ثم الجد أي أب الأب و إن علا، ثم جزء أبيه أي الإخوة ثم بنوهم و إن سفلوا الخ."(باب العصبات، ص: 36، ط: مکتبة البشری)فقط والله أعلم

عنوان: تخارج کی تعریف اوراس کے متعلق چند مسائل
سوال: طرازی شرح سراجی میں تخارج کی تعریف بحوالہ شریفیہ یہ لکھی گئی ہے(تصالح الورثة على إخراج بعضهم عن الميراث بشئ معلوم من التركة) (ترجمہ:ایک یاچند وارثوں کا ترکہ میں سے کوئی معین چیز لے کر باقی ترکے سے دست بردار ہوجانا)،اورعنایہ کی عبارت ہے(التخارج وهو أن يصطلح الورثة على إخراج بعضهم من الميراث بمال معلوم)۔(1)میرا سوال یہ ہےکہ کیا مصالح علیہ کاترکے میں سے ہی ہوناضروری ہے؟کیاوہ ترکے سے باہر کوئی چیز نہیں ہوسکتی؟کیاان دونوں عبارتوں میں تعارض نہیں؟نیز اگرطرازی کی بات درست نہیں یاایک صورتِ کابیان ہے،تو کیااسے تعریف کہنا درست ہےحالاں کہ تعریف جامع اورمانع ہونی چاہیے۔(2)طرازی کی عبارت ہے:

عنوان: (تخارج کابیان )اگر کوئی وارث ترکہ میں سےکوئی مناسب متعین چیز لے کر اپنے حصہ وراثت سے دست بردار ہوناچاہےاور دوسرے ورثاءبھی بطیب خاطر ایسا کرنے پر راضی ہوں تو ایسا کرناجائز ہے،اس عبارت میں مناسب ومتعین کالفظ کہا ہے،اس مناسب لفظ سے کیامراد ہے؟(3)اگرکوئی وارث مال دار ہو اوروہ مرحوم کی وراثت میں دل چسپی نہیں رکھتا ہو اور ترکہ دیگر وارثوں کے لیے چھوڑنا چاہتاہو،اورکوئی معمولی چیزلے کر  ترکےسےالگ ہوجاتاہو،مثلاًقلم یاکوئی کتاب لے کر الگ ہوجاتاہے،چاہےوہ مرحوم کی ملکیت ہویانہ ہو، کیایہ عمل درست ہے؟
جواب: (1)واضح رہےکہ تخارج علم الفرائض(میراث) کی ایک اصطلاح ہے،ورثاء میں آپس کی رضامندی سےکسی وارث کاکوئی چیز لےکربقیہ ترکہ سےدست بردار ہوجانےکوتخارج کہلاتاہے،لہٰذاصورتِ مسئولہ میں مصالح علیہ (جس چیزپروارث سےصلح کی جاۓ اس )کاترکہ میں سےہوناضروری نہیں ہے،بلکہ کوئی وارث ترکہ سے خارج اپنےذاتی مال  میں سے بھی کسی چیز کو  مصالِح علیہ قرار دےسکتاہے،اس میں شرعاًکوئی قباحت نہیں ہے،باقی سوال میں ذکرکردہ تخارج کی دونوں تعریفوں میں بظاہرکوئی تعارض نہیں ہے ،اور طرازی شرح سراجی میں جوتعریف بحوالہ شریفیہ نقل کی گئی ہے،اس میں ( عن الميراث بشئ معلوم من التركة)کی قید اتفاقی ہے،یعنی اکثر تخارج میں صلح ورثاء کےدرمیان مرحوم کی میراث میں سےکسی ایک چیزپرہوتی ہے،گویاطرازی میں تخارج کی عمومی صورت کابیان ہے کہ عام طورپرمصالح علیہ مرحوم کی میراث سےہوتا ہے،اوراس لیے مذکورہ تعریف درست ہے۔(2)طرازی کی عبارت میں جومناسب ومتعین لفظ کاذکرہے،اس  میں لفظ(متعین )سےمرادیہ ہےکہ جومصالِح(وارث)تركہ میں سےکسی چیز(مصالِح علیہ)پرصلح کرناچاہتاہے،اس کوتمام ورثاء کی رضامندی سےمتعین کرناضروری ہے،اورلفظ(مناسب)قیداتفاقی ہےکہ باہمی رضامندی سے جوبھی مقدار مناسب سمجھیں طےکریں۔(3)باہمی رضامندی سےمعمولی چیزپربھی تخارج کیاجاسکتاہے،اس میں کوئی شرعی قباحت نہیں۔فتاویٰ شامی میں ہے:"(ولو أخرجوا واحدا) من الورثة (فحصته تقسم بين الباقي على السواء إن كان ما أعطوه من مالهم غير الميراث، وإن كان) المعطى (مما ورثوه فعلى قدر ميراثهم) يقسم بينهم."(‌‌كتاب الصلح، فصل في التخارج، ج:5، ص:644، ط: سعيد)فتح القدير میں ہے:"(وإذا كانت ‌الشركة ‌بين ‌ورثة فأخرجوا أحدهم منها بمال أعطوه إياه والتركة عقار أو عروض جاز قليلا كان ما أعطوه إياه أو كثيرا) لأنه أمكن تصحيحه بيعا."(كتاب الصلح ،فصل في التخارج،ج:8، ص:439، ط: دارالفكر،بيروت) مجمع الأنهر في شرح ملتقى الأبحر میں ہے:"وفي التنوير: وإذا أخرجوا واحدا فحصته تقسم بين الباقي على السواء إن كان ‌ما ‌أعطوه ‌من ‌مالهم ‌غير ‌الميراث المشترك بينهم، وإن كان ما أعطوه له مما ورثوه من مورثهم فعلى قدر ميراثهم."(كتاب الصلح، فصل في الدين المشترك والتخاريج، ج:2، ص:320، ط: دار إحياء التراث العربي - بيروت)الفقہ المیسرمیں ہے:"أما إذا كان التخارج على شيء من المال من غير التركة فإن المتخارج يكون قد باع نصيبه من التركة نظير الثمن الذي دفعه سائر الورثة من أموالهم الخاصة لتخلص التركة كلها لهم.وأما إذا تخارج وارث واحد مع وارث آخر على أن يترك له نصيبه، فإن التركة تقسم بين الورثة جميعًا على اعتبار أنه لم يحصل تخارج ويؤول نصيب المتخارج بعد ذلك لمن دفع له البدل."(‌‌كتاب الفرائض، ‌‌كيفية تقسم التركة بعد التخارج عند من يقول به، ج:5،20، ط: مدار الوطن للنشر، الرياض)فتاویٰ ہندیہ میں ہے:"وفي دعوى ‌التخارج لا بد من بيان أنواع التركة وتحديد ضياعها وبيان الأمتعة والحيوانات وبيان قيمتها ليعلم أن الصلح لم يقع على أزيد من حصته فإن التركة لو أتلفها بعض الورثة ثم صولح مع غير المتلف على أزيد من قيمتها لا يصح."(كتاب الدعوى، الفصل الثاني فيما يتعلق بدعوى العين المنقول، ج:4، ص:7، ط:دار الفكر بيروت)وفیہ ایضاً:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا وإن كانت التركة ذهبا فأعطوه فضة أو كانت فضة فأعطوه ذهبا فهو كذلك لأنه بيع الجنس بخلاف الجنس فلا يشترط التساوي ويعتبر التقابض في المجلس."(كتاب الصلح، الباب الخامس عشر في صلح الورثة والوصي في الميراث والوصية، ج:4، ص:268، ط: دار الفكر بيروت)فقط والله أعلم

عنوان: کلالہ کی میراث کی تقسیم
سوال: اگر ایک بے اولاد شخص مر جائے تو اس کی جائیداد کس کے نام جاۓ گی ؟اس کی ایک بیوی ہے اور ایک بھائی،  اک بہن ہے اور کوئی  نہیں ہے؟
جواب: صورت مسئولہ میں مرحوم کی جائیداد ان کے شرعی ورثاء میں ان کے شرعی حصوں کے بقدر تقسیم ہوگی اور تقسیم ہونے کے بعد  ہر وارث اپنا حصہ اپنے نام کرسکتا ہے ۔تقسیم کا طریقہ یہ ہے کہ سب سے پہلے مرحوم کے حقوق متقدمہ یعنی تجہیز وتکفین کے اخراجات نکالے جائیں  ،اگر مرحوم کے ذمہ کوئی قرض ہو تو اسے کل مال سے ادا کیا جائے  اور اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 4 حصوں میں تقسیم کرکے مرحوم کی بیوہ کو 1 حصہ اور بھائی کو 2 حصے اور بہن کو ایک حصہ ملے گا ۔صورت تقسیم یہ ہے :میت۔۔۔4بیوہبھائیبہن121فیصد کے اعتبار سے مرحوم کی بیوہ کو 25 فیصد اور بھائی کو 50فیصد اور بہن کو 25 فیصد ملے گا ۔فقط واللہ اعلم

عنوان: علاتی بہنوں اور بھتیجوں میں میراث کی تقسیم
سوال: ایک عورت  کی وفات ہوئی ہے اور اس کی  3 علاتی بہنیں اور 2 حقیقی بھتیجے اور 3 حقیقی بھتیجیاں اور ایک علاتی بھانجا رہ گیا، اس کی  میراث کیسے تقسیم ہو گی؟
جواب: صورت ِ مسئولہ میں مرحومہ کے حقوق متقدمہ یعنی تجہیزو تکفین کے اخراجات نکالنے کے بعد ،اگر مرحومہ کے ذمہ کوئی قرض ہو تو اسے کل مال سے ادا کرنے کے بعد اور اگر مرحومہ نے کوئی جائز وصیت کی ہو تو اسے بقیہ مال کے ایک تہائی سے نافذ  کرنے کے بعد کل ترکہ منقولہ وغیر منقولہ کو  18 حصوں میں تقسیم کرکے مرحومہ کی  ہر علاتی بہن کو 4 حصے  اور ہر ایک بھتیجے کو 3 حصے ملیں گے ،جب کہ بھتیجیوں اور علاتی بھانجے کو کچھ نہیں ملے گا ،تاہم اگر ورثاء ان کو اپنی طرف سے کچھ دینا چاہیں تو دے سکتے ہیں ۔صورت تقسیم یہ ہے :میت۔۔۔18/3علاتی بہنعلاتی بہنعلاتی بہنبھتیجابھتیجا2144433فیصد کے اعتبار سے 22.22 فیصد ہر علاتی بہن کواور  16.66  فیصد ہر بھتیجے کو ملے گا ۔فقط واللہ اعلم

عنوان: میت کا کل مال اگر قرض کی ادائیگی میں چلا جائے، تو ورثاء کا اس میں کوئی حق نہیں ہوگا
سوال: ایک آدمی کا انتقال ہوتا ہے اور وراثت میں وہ جتنی جائیداد چھوڑ کر جاتا ہے،  اتنا قرض اس پر واجب الادا ہے،  یعنی مکان یا زمین کو گروی رکھا کر اس نے قرض حاصل کیا ہوا ہے، تو  کیا اس کی جائیداد میں سے پہلے قرض ادا کیا جائے  گا یا وہ سب وراثت میں شمار ہوگی؟
جواب: واضح رہے کہ جس شخص کا انتقال ہوجائے،  شرعاً اس کے ترکہ میں چار  حقوق متعلق ہوتے ہیں، جن میں سب پہلاحق میت کی تجہیز و تکفین کا ہے، دوسراحق  تجہیز و تکفین کے بعد بچ جانے والے مال میں سے میت پر جو قرضہ ہو، اس کی ادائیگی کا ہے، اگرچہ اس کی ادائیگی میں سارا مال دینا پڑجائے،  پھر  تیسرا حق  قرض کی ادائیگی کے بعد بچ جانے والے مال میں  وصیت کا ہے کہ اگر میت نے کوئی جائز وصیت کی ہو، تو وہ بقیہ مال کے ایک تہائی سے پوری کی جائے گی، پھرچوتھا حق یہ ہے کہ وصیت کو پورا کرنے کے بعد  جو مال بچ جائے، وہ ورثاء میں ان کے شرعی حصوں کے بقدر تقسیم ہوگا۔لہٰذاصورتِ مسئولہ میں اگر کسی شخص کا انتقال ہوجائے اور اس پر اتنا قرضہ ہو، جو اس کے کل ترکہ کےبرابر ہو، تو سب سے پہلے اس کے ترکہ سے اس کی تجہیز و تکفین کا انتظام کیا جائے گا، اس کے بعد بقیہ کل مال تقسیم کرنے کے بجائے   اس سےمرحوم کا   قرضہ ادا کیا جائےگا۔سراجی میں ہے:"قال علماؤنا رحمهم الله: تتعلق بتركة الميت حقوق أربعة مرتبتة: الأول: يبدأ بتكفينه وتجهيزه من غيره تبذير ولاتقتير، ثم تقضى ديونه من جميع ما بقي من ماله، ثم تنفذ وصاياه من ثلث مابقي بعد الدين، ثم يقسم الباقي بين ورثته بالكتاب والسنة وإجماع الأمة."(السراجي في الميراث، ص:5، 6، ط:مكتبة البشرى)فقط والله أعلم

عنوان: میت کے خاوند، تین بیٹوں اور تین بیٹیوں میں تقسیمِ میراث
سوال: ایک خاتون وفات پا گئی ہیں، ان کا شوہر زندہ ہے، تین بیٹیاں اور تین بیٹوں میں وراثت (خاتون کے والدین کی طرف سے دی گئی ہے) کیسے تقسیم کی جائے گی؟
جواب: صورتِ مسئولہ  میں مرحومہ کے  ترکہ  کی تقسیم کا شرعی طریقہ کار یہ ہے کہ   سب سے پہلےاگر مرحومہ پرکسی قسم کا قرض ہو تو اس کی ادا ئیگی  کی جائے،اس کے بعد اگر میت نے کوئی جائز وصیت کی ہو تو  اس کوباقی مال کے  ایک تہائی مال میں نافذ کرنے کے بعد بقیہ  تمام تر منقولہ و غیر منقولہ  ترکہ کو 12 حِصّوں میں تقسیم کرکے 3 حصے مرحومہ کے شوہر کو، دو دو 2-2 حصے مرحومہ کے ہر ایک بیٹے کو اور ایک ایک حصہ مرحومہ کی ہر ایک بیٹی کو ملے گا۔تقسیم کا طریقہ یہ ہوگا:میت:(بیوی)، مسئلہ:4 / 12شوہربیٹابیٹابیٹابیٹیبیٹیبیٹی133222111یعنی 100 روپے میں سے 25 روپے مرحومہ کے شوہر کو،16.666 روپے مرحوم کے ہر ایک بیٹے کو اور 8.333 روپے ہر ایک بیٹی کو ملیں گے۔فقط واللہ أعلم

عنوان: بیوہ، دو بیٹوں اور دو بیٹیوں میں تقسیمِ میراث
سوال: میت کی پہلی بیوی کا انتقال ہوگیا ہے، اب دوسری شادی کی تھی ،جس سے اولاد نہیں ہے، دوسری بیوی زندہ ہے۔میت کی اولاد میں دو بیٹے دو بیٹیاں ہیں، وراثت کیسے تقسیم ہوگی ؟
جواب: صورت ِ مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو تو اسے کل مال سے ادا کرنے کے بعد اور اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 48حصوں میں تقسیم کرکے مرحوم کی زندہ بیوہ کو 6 حصے اور ہر ایک بیٹے کو 14 حصے اور ہر ایک بیٹی کو 7 حصے ملیں گے ۔صورت تقسیم یہ ہے :میت ۔۔۔۔48/8بیوہبیٹابیٹابیٹیبیٹی176141477فیصد کے اعتبار سے مرحوم کی بیوہ کو 12.50 فیصد ،اور ہر ایک بیٹے کو 29.16  فیصد اور ہر ایک بیٹی کو 14.58 فیصد ملے گا ۔فقط واللہ اعلم

عنوان: بہنوں کو میراث میں حصہ نہ دینے پر وعیدیں
سوال: میرے نانا اور نانی نے وراثت میں کافی زمین اور تین مکانات (جن میں سے دو مکان کراچی میں اور ایک گاؤں میں) چھوڑے ہیں، نانا نے ورثاء  میں تین بیٹے اور چھ بیٹیاں چھوڑی ہیں، بیٹوں نے آپس میں وراثت تقسیم کر دی، مالی حالات مستحکم ہونے کی بنا پر دو بہنوں نے اپنا حصہ معاف کر دیا اور انگوٹھا کاغذات پر لگا دیا، باقی چار نے زمین کے حصے کا مطالبہ کیا، جن میں سے تین کو حصہ دیا گیا، ان میں سے دو کو زمین کے بدلے زمین اور ایک کو زمین کے بدلے کچھ پیسے دیے گئے، جو انہوں نے بوجہ مجبوری وصول کر لی اور اپنا حقِ میراث ساقط کر دیا، اور چوتھی بہن کہتی ہے کہ مجھے میرے حصے کی زمین دے دیں چاہے ایک بالشت ہی کیوں نہ ہو مجھے پیسے نہیں چاہئیں، لیکن ان کے بھائی حیلے بہانے بنا رہے ہیں، جائیداد میں حصہ دینے کے لیے تیار نہیں، وہ کہتے ہیں کہ کچھ (یعنی مروجہ قیمت سے بہت کم) پیسے لے لو اور اپنا حق معاف کر دو، ایک بھائی کہتا ہے کہ اگر زمین لینی ہے پہلے وہ زمین کے انتقال ختم کر دے پھر ہم زمین دیں گے (انتقال کا مطلب زمین کا اپنے نام پر ہونا) زمین بھائیوں نے اپنے نام پر کی ہے ۔1.کیا بھائیوں کا بہن کو مروجہ قیمت سے کم قیمت لینے پر مجبور کرنا شرعا جائز ہے؟ درحقیقت بہن کا مطالبہ یہ ہے کہ زمین میں جتنا حصہ بنتا ہے وہ دیا جائے نہ کہ رقم۔2. زبردستی بہن کا حصہ روک کر اس کو آپس میں تقسیم کر کے استعمال کرنے سے جو پیداوار ہوتی ہیں، کیا بہن کا اس پیداوار میں حصہ ہوگا؟3. اگر حصہ ہے تو نہ دینے کی صورت میں بھائیوں کے لیے وہ حلال ہوگا یا حرام ؟4. حرام ہونے کی صورت میں بھائیوں کی قربانی، نماز، روزہ، زکوۃ، حج و عمرہ وغیرہ پر اثر پڑے گا یا نہیں؟5. کیا بیٹا ماں کی طرف سے ماں کے حصے کا مطالبہ ماموں سے کر سکتا ہے یا نہیں؟6. نانی کی وفات کے بعد ورثاء میں دو بیٹے اور چھ بیٹیاں چھوڑے ہیں، بیٹی کو ماں کی میراث میں جتنا حصہ بنتا ہے زمین زیورات وغیرہ وہ بھی دیا جائے نہ دینے کی صورت میں حرام میں مبتلا ہوں گے یا نہیں؟
جواب:
جواب سے پہلے بطورِ تمہید چند امور ملاحظہ فرمائیں:1.شرعی ضابطہ ہے کہ اگر کوئی وارث اپنا حصۂ میراث دیگر ورثاء کو معاف کردے تو ایسا کرنے سے اس کا حق ساقط نہیں ہوجاتا بلکہ بدستور اس کا حق باقی رہتا ہے، البتہ اگر کوئی وارث اپنا حصہ وصول کرنے کے بعد اپنی مرضی سے کسی وارث کو دے دے تو جس کو دیا ہے وہ اس کا مالک بن جاتا ہے، اسی طرح اگر کوئی وارث اپنی مرضی و خوشی سے اپنے حصۂ میراث میں سے کچھ  حصہ وصول کرکے باقی سے دستبردار ہوجائے تب بھی اس کا حصہ ساقط ہوجاتا ہے۔2.ورثاء میں سے جب کوئی وارث اپنے حصۂ میراث کا مطالبہ کرے تو اس کے مطالبے پر میراث تقسیم کرنا اور اسے حصہ دینا واجب ہوجاتا ہے، یعنی بغیرعذر کے تاخیر کرنا گناہ کا باعث ہوتا ہےاور حدیث کے بموجب ایسا شخص ظالم شمار ہوتا ہے، جیساکہ ’’حضرت ابوہریرہ رضی اللہ عنہ فرماتے ہیں کہ جناب رسول اللہ صلی اللہ علیہ وسلم نے فرمایا: مال دار (استطاعت والے) کا (ادائیگی میں) ٹال مٹول سے کام لینا ظلم ہے‘‘۔3.کسی وارث کو اس کے حصۂ میراث سے محروم کرنے اور کسی کا حق دبالینے پر احادیث مبارکہ میں بڑی وعیدیں آئی ہیں:’’حضرت سعید  بن زید رضی اللہ تعالیٰ عنہ فرماتے ہیں رسول اللہ صلی اللہ علیہ وسلم نے فرمایا: جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے: ’’حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔‘‘اور کسی بھی زیادتی کی تلافی دنیا میں ہی کرنے کی ترغیب دی گئی ہے، ’’حضرت ابوہریرہ رضی اللہ عنہ فرماتے ہیں کہ رسول اللہ صلی اللہ علیہ وسلم نے فرمایا: جس شخص نے کسی کی آبروريزی کی ہو یا کوئی اور ظلم کیا ہو اسے چاہیے کہ آج ہی معاف کرالے اس سے پہلے کہ وہ دن آئے جس دن نہ دینار قبول کیے جائیں گے نہ درہم، اگر اس (ظالم) کے پاس کوئی عمل صالح ہوگا وہ اس سے لے کر صاحب حق (مظلوم) کو (ظلم کے بقدر) دے دیا جائے گا، اور اگر اس کے پاس کوئی عمل صالح نہیں ہوگا تو مظلوم کے گناہ اس (ظالم) پر لاد دیے جائیں گے۔‘‘ نيز ’’حضرت ابوہریرہ رضی اللہ تعالی عنہ سے روایت ہے جناب رسول اللہ صلی اللہ علیہ وسلم نے فرمایا: تم مفلس کس کو خیال کرتے ہو؟ انہوں نے عرض کیا ہم مفلس اسے کہتے ہیں جس کے پاس درہم اور سامان نہ ہو، آپ صلی اللہ علیہ وسلم نے فرمایا: میری امت کا مفلس وہ ہے کہ قیامت کے دن نماز، روزہ، زکات لے کر آئے گا، مگر اس نے کسی کو گالی دی ہوگی اور دوسرے پر تہمت دھری ہوگی اور کسی کا مال لیا ہوگا اور کسی کا خون بہایا ہوگا اور کسی کی مار پٹائی کی ہوگی تو اس کی نیکیاں اس مظلوم کو دے دی جائیں گی اور کچھ دوسرے کو، پھر اگر اس کے ذمہ ادائیگی حقوق سے پہلے نیکیاں ختم ہو جائیں گی تو مظلوموں کی غلطیاں اس ظالم پر ڈال دی جائیں گی، پھر اسے آگ میں جھونک دیا جائے گا۔‘‘لہذابہنوں کو ان کا حق  ادا کیے بغیر معاف کرانے سے یہ حق معاف نہیں ہوا اور بہنوں کو اپنے حق کے بدلے کچھ لے کر باقی بھائیوں کو معاف کرنے پر مجبور کرنا بھی جائز نہیں ہے، اگر بہنیں دلی خوشی کے بغیر ایسا کریں گی تو ان کا حق معاف نہیں ہوگا، اس لیے بھائیوں کو چاہیے کہ آخرت کی جواب دہی کو سامنے رکھتے ہوئے بہنوں کو ان کا پورا شرعی حق ادا کریں ورنہ آخرت میں ادائیگی کرنی ہوگی اور مندرجہ بالا احادیث مبارکہ میں آخرت میں ادائیگی کی جو صورت بیان کی گئی ہے اس طرح ادائیگی کے بعد کسی کا پکڑ سے بچ جانا مشکل دکھائی دیتا ہے، دنیا کی چند روزہ زندگی کی خاطر آخرت کی دائمی زندگی کو داؤ پر لگانا عقل مندی نہیں ہے۔ اب بالترتیب سوالوں کے جوابات ملاحظہ فرمائیں:1.بہن کے حصے میں آنے والی زمین اگر اتنی ہے کہ تقسیم کے بعد بھی ہر ایک وارث اپنے حصے سے فائدہ اٹھا سکتا ہے تو پھر بہن کے مطالبے پر اسے زمین ہی دینا لازم ہے، اسے قیمت لینے پر مجبورنہیں کیا جاسکتا، نیز موجودہ قیمت سے کم رقم لینے پر بھی مجبور نہیں کیا جاسکتا۔2.بہن کا حصہ آپس میں بانٹ لینے سے اس کا حصہ ساقط نہیں ہوجائے گا، اس کے حصے کی زمین بدستور اسی کی ملکیت رہے گی اور اس حصے کی پیداوار کی ملکیت بھی اسی کی ہوگی۔3.جب بہن کے حصے کی زمین کی پیداوار بہن کی ملکیت ہے تو اس کی رضامندی کے بغیربھائیوں کا یہ پیداوار اپنے استعمال میں لانا حرام ہے۔4. حرام کھانے کی صورت میں مذکورہ عبادات کی قبولیت مشکل ہے۔5.اگر ماں اپنے حصے کی وصولیابی کاوکیل بیٹے کو بنادے تو وہ ماموں سے اپنی ماں کے حصے کا مطالبہ کرسکتا ہے۔ 6.ماں نے ترکہ میں جو کچھ (زمین، مکان، زیورات، نقد رقم، پہننے کے کپڑے اور استعمال کے جوتے اور برتن وغیرہ) چھوڑا ہے، اس سب میں ہر وارث (بیٹا/بیٹی)  کا شرعی ضابطۂ میراث کے مطابق حق ہے، اگر کسی وارث کو اس کا حق نہیں دیا جائے گا تو ایسا کرنے والا یقیناً ظالم و غاصب اور حرام خور شمار ہوگا۔  ’’الأشباه والنظائر - ابن نجيم‘‘ میں ہے:"لو قال الوارث: ‌تركت ‌حقي لم يبطل حقه؛ إذ الملك لا يبطل بالترك."(الفن الثالث، ما يقبل الإسقاط من الحقوق وما لا يقبله،ص:272، ط:دارالكتب العلمية بيروت)فتاوی شامی میں ہے:"(أخرجت الورثة أحدهم عن) التركة وهي (عرض أو) هي (عقار بمال) أعطاه له (أو) أخرجوه (عن) تركة هي (ذهب بفضة) دفعوها له (أو) على العكس أو عن نقدين بهما (صح) في الكل صرفا للجنس بخلاف جنسه (قل) ما أعطوه (أو كثر) لكن بشرط التقابض فيما هو صرف (وفي) إخراجه عن (نقدين) وغيرها بأحد النقدين لا يصح (إلا أن يكون ما أعطي له أكثر من حصته من ذلك الجنس) تحرزا عن الربا، ولا بد من حضور النقدين عند الصلح وعلمه بقدر نصيبه شرنبلالية وجلالية ولو بعرض جاز مطلقا لعدم الربا، وكذا لو أنكروا إرثه لأنه حينئذ ليس ببدل بل لقطع المنازعة."(كتاب الصلح،فصل في التخارج، 5/ 642، ط: سعيد)وفيه أيضاً:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ‌ذي ‌الكثير إن لم ينتفع الآخر لقلة حصته).(قوله:وقسم المال المشترك) أي الذي تجري فيه القسمة جبرا بأن كان من جنس واحد كما مر ويأتي (قوله: وبطلب ‌ذي ‌الكثير) أي إن انتفع بحصته وأطلقه لعلمه من المقام، ومفهومه أنه لا يقسم بطلب ذي القليل الذي لا ينتفع إذا أبى المنتفع. ووجهه كما في الهداية أن الأول منتفع فاعتبر طلبه والثاني متعنت فلم يعتبر اهـ ولذا لا يقسم القاضي بينهم إن تضرر الكل وإن طلبوا كما في النهاية، وحينئذ فيأمر القاضي بالمهايأة كما سيذكره الشارح."(كتاب القسمة، 6/ 260، ط: سعيد)مشکاۃ المصابیح میں ہے:"وعن أبي هريرة أن رسول الله صلى الله عليه وسلم قال: مطل الغني ظلم فإذا أتبع أحدكم على مليء فليتبع. متفق عليه"(كتاب البيوع، باب الإفلاس والإنظار، الفصل الأول،1/ 251، ط: قديمي)وفيه أيضاً:"وعن أبي هريرة قال: قال رسول الله صلى الله عليه وسلم: من كانت له مظلمة لأخيه من عرضه أو شيء فليتحلله منه اليوم قبل أن لا يكون دينار ولا درهم إن كان له عمل صالح أخذ منه بقدر مظلمته وإن لم يكن له حسنات أخذ من سيئات صاحبه فحمل عليه. رواه البخاريوعنه أن رسول الله صلى الله عليه وسلم قال: أتدرون ما المفلس؟. قالوا: المفلس فينا من لا درهم له ولا متاع. فقال: إن المفلس من أمتي من يأتي يوم القيامة بصلاة وصيام وزكاة ويأتي وقد شتم هذا وقذف هذا. وأكل مال هذا. وسفك دم هذا وضرب هذا فيعطى هذا من حسناته وهذا من حسناته فإن فنيت حسناته قبل أن يقضي ما عليه أخذ من خطاياهم فطرحت عليه ثم طرح في النار. رواه مسلم."(كتاب الآداب، باب الظلم، الفصل الأول، 2/ 435،ط: قديمي)درر الحكام في شرح مجلة الأحكام میں ہے:"(المادة 1073) - (تقسيم حاصلات ‌الأموال ‌المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات ‌الأموال ‌المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."(الكتاب العاشر الشركات، المادة 1073: تقسيم حاصلات ‌الأموال ‌المشتركة في شركة الملك،3/ 26،ط:دارالجيل)فقط واللہ اعلم

Reference: Riyad as-Salihin 1461 In-book reference : Book 15, Hadith 54: حوالہ

عنوان: میراث کی تقسیم کا طریقہ بطریقِ مناسخہ (5 بطن)
سوال: میرے والد صاحب کی ایک دکان ہے، والد صاحب کا انتقال 1990 میں ہو گیا تھا ،میرے والد صاحب کے پانچ بیٹے دو بیٹیاں اور ایک بیوی تھی، میرے والد صاحب کے والدین  ان کی زندگی میں انتقال کر گئے تھے، والد کی زندگی میں دو بڑے بیٹوں کا  بھی انتقال ہو گیا تھا، جو غیر شادی شدہ تھے ،پھر والد کے انتقال کے بعد میرے بڑے بھائی کا انتقال ہوا، ان سے ان کےچار بیٹیاں اور ایک بیٹااور  بیوہ  ہے، پھر بڑی بہن کا انتقال ہو ا،بہن کے انتقال سے دو دن پہلے بہنوئی کا انتقال ہو گیا تھا، ان سے چار بیٹے ایک بیٹی ہے، پھر میرے چھوٹے بھائی کا انتقال ہو ا، جن  کی  صرف بیوہ ہے، ان کی کوئی اولاد نہیں ہے، پھر میری والدہ کا انتقال ہو ا،اب  والد کی اولاد میں  ایک بیٹا اور ایک بیٹی  حیات ہے، اور دونوں شادی شدہ ہیں ۔مجھے کچھ چیزیں معلوم کرنی ہیں کہ بڑی بہن کا جب انتقال ہوا  ،اس وقت والدہ زندہ تھیں،تو کیا  وہ والد کی جائیداد میں حصہ دار ہیں ؟والد کے انتقال کے بعد ان کی  دکان کی دیکھ بھال، بجلی کا بل وغیرہ سب خیال میں نے رکھا ہے ،میرے علاوہ اگر کوئی اس میں حصے دار ہے تو کتنا ہے؟ کس حساب سے ہے ؟مہربانی فرما کے شرعی لحاظ سے میری راہ نمائی فرمائیے۔میرے والد صاحب نے وصیت کی تھی کہ میری جائیداد میں بڑی بیٹی کا کوئی حصہ نہیں ہے، کیوں کہ میں نے ان کو اپنی زندگی میں زمین دے دی تھی، یہ ان کی وصیت تھی ،تو کیا اب  مجھے اپنی بڑی بہن کو کچھ نہیں دینا؟
جواب:
واضح رہے کہ شریعت کا قانون وراثت یہ ہے کہ مورث کے انتقال کے وقت اس کے جو جو ورثاء زندہ تھے،وہ سب اس کی وراثت کے حقدار ہوتے ہیں ،چاہے تقسیم وراثت سے پہلے کسی وارث کا انتقال ہوجائے ،تب بھی وہ وارث وراثت کا حقدار ہوتا ہے،اور اس کے اس حصہ کو اس مرحوم وارث کے ورثاء میں تقسیم کردیا جاتا ہے۔1-لہذا صورتِ مسئولہ میں چوں کہ والد کے انتقال کے وقت آپ کی بڑی بہن زندہ تھی،اسی لیے والد کی میراث میں سے ان کو حصہ ملے گا،اور پھر اب ان کے انتقال کے بعد ان کا وہ حصہ ان کی اولاد میں تقسیم ہوجائے گا،لیکن چوں کہ والدہ کے انتقال کے وقت آپ کی بڑی بہن کا انتقال ہوچکا تھا،اسی لیے والدہ کی میراث میں سے انہیں کچھ نہیں ملے گا۔2- آپ کے والد کے انتقال کے وقت والد کے جو جو ورثاء حیات تھے،وہ سب اس دکان کے حصے دار ہیں،دکان کو بیچ کر تمام ورثاء کو ان کا حصہ دیا جائے گا،اور اس کی تقسیم  کرنے کا شرعی طریقہ یہ ہے کہ سب سے پہلے آپ کے والد مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد،  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد،اور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد،  کل ترکہ منقولہ وغیر منقولہ  کو 13824 حصوں میں تقسیم کرکے مرحوم کے زندہ بیٹے کو 6192 حصے،اور اس کی زندہ بیٹی کو3096حصے،مرحوم بیٹے  (جس کا والد کے بعد انتقال ہوا)اس کی بیوہ کو 378حصے،اس کے بیٹۓ کو 714حصے،اس کی ہر بیٹی کو 357 حصے،اور مرحومہ بیٹی کے ہر بیٹے کو 280حصے،اور اس کی بیٹی کو 140حصے،اور جس بیٹے کا دوسرے نمبر پر انتقال ہوا،اس کی بیوہ کو 756 حصے ملیں گے۔صورتِ تقسیم یہ ہوگی:میت والد مرحوم:8/ 64/ 4608/ 13824بیوہبیٹابیٹابیٹابیٹیبیٹی17814141477576فوت شدہ100810085045041728-30243024فوت شدہ1512فوت شدہ-فوت شدہ---میت مرحوم بیٹا:24/ 144/ 72، مافی الید:14/ 7بیوہوالدہبیٹابیٹیبیٹیبیٹیبیٹی341718243417171717126168238119119119119378504714357357357357-فوت شدہ-----میت مرحومہ بیٹی:6/ 54/ 3، مافی الید:504/ 28والدہبیٹابیٹابیٹابیٹابیٹی159101010105252280280280280140فوت شدہ-----میت دوسرے نمبر پر انتقال کرنے والا مرحوم بیٹا:12/ 36/ 1، مافی الید:3024/ 84بیوہوالدہبھائی بہن327961477565041176588-فوت شدہ--میت مرحومہ والدہ:3/ 1، مافی الید:2988/ 996بیٹابیٹی211992996یعنی فیصد کے اعتبار سے  مرحوم کے زندہ بیٹے کو 44.80فیصد،اور ان کی زندہ بیٹی کو 22.40فیصد،مرحوم بیٹے  (جس کا والد کے بعد انتقال ہوا)اس کی بیوہ کو 2.73فیصد،اس کے بیٹۓ کو 5.16فیصد،اس کی ہر بیٹی کو 2.58فیصد،اور مرحومہ بیٹی کے ہر بیٹے کو 2.02فیصد،اور اس کی بیٹی کو 1.01فیصد،اور جس بیٹے کا دوسرے نمبر پر انتقال ہوا،اس کی بیوہ کو 5.46فیصد ملے گا۔3-اگر والد نے بہن کو حصہ دیتے وقت یہ معاہدہ کیا  تھا کہ یہ تمہاری میراث کا حصہ ہے،اور بعد میں تمہیں میراث میں سے کچھ نہیں ملے گا،اور آپ کی بڑی بہن نے اس کو قبول بھی کرلیا تھا،تو اب والد کی میراث میں ان کا کوئی حصہ نہیں ،لیکن اگر کوئی معاہدہ نہیں ہوا تھا،بلکہ ویسے ہی والد نے اپنی بیٹی کو زمین گفٹ کی تھی،میراث میں سے ہونے کی صراحت نہیں کی تھی،اور نہ کوئی معاہدہ ہوا تھا،تو بہن وراثت میں حقدار ہوگا،اور اس کو اب والد کی بقیہ جائیداد میں سے حصہ ملے گا،ایسی صورت میں والد کی اپنی بیٹی کو حصہ نہ دینے کی وصیت معتبر نہیں ہوگی۔رد المحتار ميں ہے:"بيانه أن شرط الإرث وجود الوارث حيا ‌عند ‌موت ‌المورث." (كتاب الفرائض، ج:6، ص:769، ط:سعيد)وفیہ ایضا:"قال القهستاني: واعلم أن ‌الناطفي ذكر ‌عن ‌بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا اهـ".(‌‌كتاب الوصايا، ج:6، ص:655، ط:سعید)جامع الفصولین میں ہے:"(جف) جعل لأحد بنيه دارا بنصيبه على أن تكون له بعد موت الأب ميراثا قيل: جاز وبه أفتى بعضهم وقيل: لا".(الفصل الرابع والثلاثون في الأحكامات، باب الوصية،ج:2،ص:190، ط : اسلامي كتب خانة)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: تقسیم سے پہلے ایک وارث کا جائیداد پر قبضہ کرنے کا حکم
سوال: میرا بیٹا اپنی مرضی سے سادے کاغذ پر تحریر کرکے،خود کو وراثت کا خریدار ظاہر کرکے،دیگر ورثاء کو  اعتماد میں لیے بغیراور بروکر سے اصل قیمت معلوم کیے بغیر،اپنی مرضی کی قیمت درج کرکے،سب ورثاء سے اس پر دستخط کرنے کو کہتا ہے،اور یہ بھی کہتا ہے کہ ایک ایک وارث کو ادائیگی کروں گا۔لیکن ورثاء نے اس طرح کے طرزِ تقسیم پر اعتراض کیا کہ ہمیں یہ قابلِ قبول نہیں ،تو میرے بیٹے نے شرعی انداز سے اثرانداز ہوکر ڈراتے ہوئے کہ یہ دستاویز قرآن و حدیث کے مطابق ہے اور  جو وارث اس پر دستخط نہیں کرے گا،وہ قرآن و حدیث کا منکر ہوگا،یوں میرے بیٹے نے دینی جذبات کا فائدہ اٹھا کر ورثاء کو دستخط کرنے پر مجبور کیا،لیکن اس کے بعد آج تک کسی بھی وارث کو اس نےرقم کی ادائیگی نہیں کی اور نہ ہی اتنے سالوں کا کرایہ دیا ہے،اور اب میرے بیٹے نے اصل سادے کاغذ والی تحریر کو چھپا کر سٹامپ پیپر تحریر شدہ دستاویز پیش کیے ہیں،جو کہ خلافِ واقع ہےاور خلافِ حقیقت ہے۔اور اب سب ورثاء کا تقاضہ یہ ہے کہ اس نے مصنوعی دستاویز میں 2016  کے حساب سے جو قیمت (اپنی طرف سے ) درج کی ہے ،اور اس کے بعد اب تک کسی کو بھی رقم کی ادائیگی نہیں کی ہے اور اس وقت اس نے خود کو جائیدادکا خریدار اپنی مرضی سے ظاہر کیا ہے،تو اب اس کی بجائے جائیداد کی موجودہ قیمت معلوم کرکے اس کی حساب سے وراثت تقسیم کی جائے،کیا ہمارا یہ مطالبہ درست ہے ؟
جواب:
واضح رہے کہ مرنے والے کی وراثت اس کے تمام ورثاء میں شرعی ضابطہ کے مطابق تقسیم کی جاتی ہے، کسی ایک وارث کا تقسیم سے پہلے ہی کچھ جائیداد پر قبضہ کرلینا اور دیگر ورثاء کے کہنے کے باوجود انہیں حصہ نہ دینا شرعاً جائز نہیں ہے، لہذا صورتِ مسئولہ میں اگر وقعۃً مذکورہ جائیداد وراثت کی ہے اور ایک وارث نے   دوسرےورثاء سے  غلط بیانی کرکے دستخط لے کر دستاویز میں خودکو خریدار ثابت کیا ہے تو مذکورہ  تقسیم درست نہیں ، بل کہ جائیداد میں تمام ورثاء کا شرعی حصہ ہے؛اس لیے اس جائیداد کو موجودہ قیمت کے اعتبار سے تقسیم کیا جائےگا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: ’’من أخذ شبراً من الأرض ظلماً؛ فإنه يطوقه يوم القيامة من سبع أرضين‘‘."(باب الغصب والعاریة،ج:1، ص: 254،  ط: قدیمی)وفیه أیضاً: "وعن أنس قال: قال رسول الله صلى الله عليه وسلم: ’’من قطع ميراث وارثه قطع الله ميراثه من الجنة يوم القيامة‘‘ . رواه ابن ماجه."  (باب الوصایا، الفصل الثالث، ج:1، ص:266، ط: قدیمی)مجمع الأنهر في شرح ملتقى الأبحر میں ہے:"وكل منهما أي كل واحد من ‌الشريكين أو الشركاء شركة ملك أجنبي في نصيب الآخر حتى لا يجوز له التصرف فيه إلا بإذن الآخر كغير الشريك لعدم تضمنها الوكالة."(كتاب الشركة، ج:1، ص:715، ط:دار إحياء التراث العربي)بدائع الصنائع میں ہے:"وأما صفات القسمة فأنواع: منها أن تكون عادلة غير جائرة وهي أن تقع تعديلا للأنصباء من غير زيادة على القدر المستحق من النصيب ولا نقصان عنه؛ لأن القسمة إفراز بعض الأنصباء، ومبادلة البعض، ومبنى المبادلات على المراضاة، فإذا وقعت جائرة؛ لم يوجد التراضي، ولا إفراز نصيبه بكماله؛ لبقاء الشركة في البعض ‌فلم ‌تجز ‌وتعاد."(كتاب القسمة، فصل في صفات القسمة، ج:7، ص: 27، ط:دار الكتب العلمية)فقط والله أعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: 4 بیٹے اور 3 بیٹیوں کے درمیان ترکہ کی تقسیم
سوال: ہمارے والدین کا انتقال ہو چکا ہے، ہم 4 بھائی اور 3 بہنیں ہیں ،جب میری والدہ محترمہ زندہ تھیں تو میں نے محترم مولانا یوسف لدھیانوی شہید صاحب سے فتویٰ لیا تھا جس کی تصویر میں ساتھ منسلک کر رہا ہوں، اب ہماری والدہ محترمہ کا انتقال ہوگیا ہے، چناں چہ اب تقسیم کی کیا صورت ہو گی؟نانا، نانی کا پہلے ہی انتقال ہوچکا ہے۔
جواب: مرحومہ کی میراث کی تقسیم کا شرعی طریقہ یہ ہے کہمرحومہ کے ترکہ میں سے  سب سے پہلےان کے حقوقِ متقدمہ یعنی تجہیز و تکفین کا خرچہ نکالنے کے بعد،اور اگر مرحومہ کے ذمہ کوئی قرض ہو تو اسے ادا کرنے کے بعد،اور اگر مرحومہ نے کوئی جائز وصیت کی ہو تو اسے باقی مال کے  ایک تہائی ترکہ میں سے نافذ کرنے کے بعد، باقیکل ترکہ منقولہ و غیر منقولہ کو11حصوں میں تقسیم کرکے ہر ایک بیٹے کو 2 حصے اور ہر ایک بیٹی کو 1حصہ ملے گا۔میت11بیٹابیٹابیٹابیٹابیٹیبیٹیبیٹی2222111فیصد کے اعتبار سے بیٹوں میں سے ہر ایک 18.18فیصد اور بیٹیوں میں سے ہر ایک کو9.09فیصدحصہ ملے گا۔فقط واللہ اعلم

عنوان: ایک کروڑ پچھتر  لاکھ کی تقسیم
سوال: ایک کروڑ پچھتر لاکھ روپے  چھ بیٹوں اور دو بیٹیوں میں تقسیم کر نے ہیں ۔
جواب: صورت مسئولہ میں   مذکورہ ورثاء کے علاوہ کوئی اور وارث نہیں  ہےمرحوم کے انتقال کے وقت یہی ورثاء تھے تو  مرحوم کے ترکہ کی تقسیم کا شرعی طریقہ یہ ہے کہ  سب سے پہلے حقوق متقدمہ یعنی  تجہیز و تکفین کا خرچ نکالا جائے گا،اس کے بعد اگر مرحوم کے ذمہ قرض  ہو تو قر ضہ ادا کیا جائے گا ،اس کے بعد اگر  مرحوم نے کوئی جائز وصیت کی ہو تو اس کو باقی ترکہ کے ایک تہائی حصہ میں  نافذ کیا جائے گا ، اس کے بعد  بقیہ ترکہ منقولہ وغیر منقولہ کو 14 حصوں میں تقسیم کر کے  ہرایک بیٹے کو دو،دو    حصے ، اور ہر ایک بیٹی کو ایک ، ایک حصہ دیا جائے گا۔صورت تقسیم یہ ہے :14بیٹا بیٹا بیٹا بیٹا بیٹا بیٹا بیٹی بیٹی 22222211یعنی 17500000(ایک کروڑ پچھتر لاکھ میں)  سے ہر  ایک بیٹے کو 2500000 ( پچیس لاکھ)  روپے ، اور ہر ایک بیٹی کو 1250000  (بارہ لاکھ پچاس ہزار)  رپے ملیں  گے ۔فقط واللہ اعلم

عنوان: نکاح کرلینے سے بیوہ کا حصہ وراثت ختم نہیں ہوتا
سوال: ہماری زمین ابھی دادا ابو کے نام ہے، دادا کی وفات کے بعد ایک چاچو کی وفات ہو گئی ہے،  چاچو کی کو ئی   اولاد نہیں ہے، ان کی بیوہ نے بیوگی کے کچھ عرصے بعد دوسری شادی کر لی ہے،کیا اس صورت میں ان کی بیوہ کا زمین میں حصہ ہے ؟ کیوں کہ ابھی تک زمین ان کے شوہر کے نام نہیں ہوئی  تھی، اور دوسری شادی کر لی ہے۔
جواب: واضح رہے کہ شوہر کے انتقال کے بعد اس کے ترکہ میں اس کی بیوہ کا  حصہ ہوگا، اگر چہ وہ عدت گزرنے کے بعد دوسری جگہ نکاح کرلے، لہذ صورتِ مسئولہ میں سائل کے چچا کی بیوہ كو ان ـ(اپنے شوہر) کی میراث میں  حصہ ملے گا ،اگر چہ  زمین سائل کے چچا کے نام نہیں ہوئی تھی،  اور خواہ   ان کی بیوی  نے دوسری جگہ شادی کرلی ہو،اور اس کو شوہر کے حصے میں سے 25 فیصد ملے گا۔شرح مختصر الطحاوي للجصاص  میں ہے:"(وللمرأة من ميراث زوجها الربع إذا لم يكن له ولد، ولا ولد ابنٍ، فإن كان له ولد، أو ولد ابنٍ، وإن سفل: فلها الثمن).وذلك لقول الله تعالى: {ولهن الربع مما تركتم إن لم يكن لكم".(مسألة: ميراث ‌الزوجة،83/4، ط : دار البشائر الإسلامية)موسوعة الإجماع في الفقه الإسلامي میں ہے: "المراد بالمسألة: أن الزوجة ترث من ‌زوجها ‌الربع بشرط واحد، وهو: عدم الفرع الوارث، والثمن مع وجوده.مثاله: لو مات رجل عن زوجة، وأخ شقيق، فالمسألة من (أربعة أسهم) للزوجة الربع (سهم واحد) وذلك لعدم ولد الميت، والباقي (ثلاثة أسهم) للأخ الشقيق عصبة، ولو مات زوج عن زوجة، وابن، فالمسألة من (ثمانية أسهم) للزوجة الثمن (سهم واحد) والباقي (سبعة أسهم) للابن".(ترث الزوجة من ‌زوجها ‌الربع والثمن، 516/8، ط : دار الفضيلة)فقط والله أعلم

عنوان: میت کے حقوقِ مقدمہ خوشی سے از خود ادا کرنا
سوال: آپ کے دارالافتاء سے میراث سے متعلق ایک فتویٰ لیا گیا تھا، اس میں لکھا تھا کہ "مرحوم کے ترکے کی تقسیم کا شرعی طریقہ کار یہ ہے کہ ترکے میں سے مرحوم کے حقوقِ متقدمہ یعنی کفن دفن کا خرچہ نکالنے کے بعد ۔۔۔الخ" ،اب سوال یہ تھا کہ کیا ترکے سے میت کے حقوقِ متقدمہ کفن دفن کا خرچہ نکالنا ضروری ہے؟ اگر تدفین کے وقت کسی رشتہ دار مثلاً بیٹے وغیرہ نے اپنی خوشی سے اپنے پیسوں سے اپنے والد صاحب کا کفن دفن کردیا، تو کیا ترکے میں سے وہ خرچہ نکال کر اسے دینا ضروری ہے؟ جب کہ وہ یہ خرچہ مانگ بھی نہ رہا ہو اور اپنی خوشی سے معاف کردے، بلکہ بچے تو اسے اپنا فرض سمجھتے ہوئے کرتے ہیں۔
جواب: واضح رہے کہ کفن دفن کا خرچہ میت کے مال سے ادا کیا جاتا ہے ،تاہم اگر ميت کا نفقہ کسی کے ذمہ لازم ہےجیسے بیوی کا نفقہ شوہر پر یا نابالغ اولاد کا باپ پر  تو پھر اس صورت میں تجہیز اور تکفین کا خرچہ اسی کو دیناہوگا ،البتہ اگر کوئی خوشی سے اپنے ہی مال سے مرحوم کے کفن دفن  کا خرچہ ،قرض وغیرہ ادا کر دیتا ہے تو یہ اس کی طرف سے تبرع ،احسان اور موجب ثواب ہے ،پس اس صورت میں میت کے ترکہ سے مذکورہ خرچہ اس شخص کو ادا نہیں کیا جائے گا ۔فتاوی شامی میں ہے:"(واختلف في الزوج والفتوى ‌على ‌وجوب ‌كفنها عليه)."(کتاب الصلاۃ ،باب صلاۃ الجنازۃ، ج:2،ص:206،ط:سعید)وایضاً:"وإنما قدمت على التكفين لتعلقها بالمال قبل صيرورته تركة (بتجهيزه) يعم التكفين (من غير تقتير ولا تبذير)(قوله بتجهيزه) وكذا تجهيز من تلزمه نفقته، كولد مات قبله ولو بلحظة وكزوجته، ولو غنية على المعتمد در منتقى."(کتاب الفرائض ،ج:6،ص:759،ط:سعید)وايضاّ:"ولا يخرج الكفن عن ملك المتبرع."(كتاب الفرائض،ج:6،ص:205،سعيد)فقط واللہ اعلم

عنوان: لاپتہ بیٹی وارث بنے گی؟
سوال: 1993 میں ایک شخص کی بیٹی اس کی زندگی میں ذہنی توازن خراب ہونے کی وجہ سے گم ہوگئی، پھر 1999 میں اس شخص کا انتقال ہوا ، اس کا ترکہ تمام ورثا میں تقسیم ہو گیا ، گم شده بیٹی کا جو حصہ بنتا ہے وہ ابھی تک جوں  کا توں پڑا ہے ،اس کا ایک بھائی زندہ اور دوسرے دو بھائیوں کے بھتیجے زندہ ہیں، تو کیا اس لڑکی کا یہ ترکہ ورثا میں تقسیم ہوگا یا نہیں ؟ کیوں کہ وہ پاگل بھی تھی اور گم شدہ بھی ہے، اگر تقسیم ہوگا ،تو کس طریقے سے تقسیم ہوگا ؟نوٹ: لڑکی اب تک گمشدہ ہے ،ایک بھائی زندہ ہے دو بھائیوں کا انتقال ہوچکاہے، لیکن وفات شدہ بھائیوں کی اولاد زندہ ہیں ،اور گم شده کا حصہ اب تک محفوظ ہے ،گم شدہ غیر شادی شدہ ہے ۔
جواب:
واضح رہے کہ مفقود  کو اپنی ذات کے حق میں زندہ تصور کیا جائے گا ، یعنی  اس  کی  بیوی کسی سے نکاح نہیں کرسکتی اور اس کی میراث ورثاء کے درمیان تقسیم نہیں ہوگی، لیکن حق غیر میں اس کو مردہ تصور کیا جائے گا، یعنی  جو شخص اس کے مورثوں میں سے انتقال کرے ،تو اس مفقود کا اس کی میراث میں حق نہیں ہوگا، البتہ لاپتہ شخص کو میت اس وقت تصور کیا جائے گا، جب اس کی موت کی خبر آجائے یااس کے ہمجولی(ہم عمر) لوگوں کا انتقال ہوجائے، لیکن  اگر اس کی موت یازندہ ہونے کی خبر نہ آجائے تو ایسی صورت میں میراث میں اس کا جو حصہ ہو گا ، اس حصہ کو ساٹھ(60) سال کی عمر تک  محفوظ کیا جائے گا، پھر ساٹھ سال گزرنے کے بعد عدالت کی طرف سے اس  کی موت کا تصدیق نامہ حاصل کرنے کے بعد ورثاء کے درمیان تقسیم ہوگا، لہذا صورتِ مسئولہ میں اگر مذکورہ لڑکی (جو کہ 1993 میں گم ہوئی تھی)کی وفات کی خبر نہ آئی ہو اور عمر بھی ساٹھ سال تک نہ پہنچ چکی ہو،تو اس کا حصہ میراث محفوظ رکھا جائے گا، البتہ جب لڑکی کی عمر ساٹھ سال ہوجائے اور عدالت سے رجوع کر کےموت کا تصدیق نامہ حاصل کیا جائے تو 1998 میں جو ورثاء(صرف تین بھائی) موجود تھے ، ان کے مابین تین حصے کر کے ہر ایک بھائی کو ایک ایک حصہ دے دیا جائے گا اور جو (دو) بھائی وفات پا چکے ہیں ان کا حصہ ان کے ورثاء میں تقسیم ہو گا۔فتاوی شامی میں ہے:"المتأخرون اعتبروا الغالب من الأعمار، أي أكثر ما يعيش إليه الأقران غالبا لا أطوله فقدروه بستين"(كتاب المفقود، ج: 4، ص: 296، ط: سعید) فتاوی عالمگیری میں ہے:"هو الذي غاب عن أهله أو بلده أو اسره العدو ولا يدرى أحي هو أو ميت، ولايعلم له مكان ومضى علي ذلك زمان، فهو معدوم بهذا الاعتبار، وحكمه: أنه حي في حق نفسه لا تتزوج امرأته، ولا يقسم ماله، ولا تفسخ اجارته، وهو ميت في حق غيره لايرث ممن مات حال غيبته كذا في خزانة المفتين."(كتاب المفقود، ج:2، ص: 299، ط:المكتبة  الماجدية)فتح القدیر میں ہے:"قال المصنف (والأرفق) أي بالناس (أن يقدر بتسعين) وأرفق منه التقدير بستين. ‌وعندي ‌الأحسن ‌سبعون لقوله - صلى الله عليه وسلم - «أعمار أمتي ما بين الستين إلى السبعين» فكانت المنتهى غالبا، وقال بعضهم: يفوض إلى رأي القاضي، فأي وقت رأى المصلحة حكم بموته واعتدت امرأته عدة الوفاة من وقت الحكم للوفاة كأنه مات فيه معاينة، إذ الحكمي معتبر بالحقيقي."(كتاب المفقود، ج:6، ص: 149، ط:دار الفكر بيروت)فتاوی عالمگیری میں ہے:"وإذا حكم بموته اعتدت امرأته عدة الوفاة من ذلك الوقت، وقسم ماله بين ورثته الموجودين في ذلك الوقت."(كتاب المفقود، ج:2، ص:300،ط:المكتبة الماجدية)البحر الرائق میں ہے:"واختار المتأخرون ‌ستين سنة"‌‌(كان مع المفقود وارث يحجب به، ج: 5، ص: 178، ط: دار الکتاب الإسلامي)فقط والله أعلم

Reference: Sahih Muslim 2908a In-book reference : Book 54, Hadith 69 USC-MSA web (English) reference : Book 41, Hadith 6949 (deprecated numbering scheme): حوالہ

عنوان: میت کی بیوہ، والدہ، چار بیٹیوں، دو بھائیوں اور تین بہنوں میں ترکہ اور متروکہ مکان کے کرائے کی تقسیم
سوال: 1:مرحوم نے سوگواروں میں چار بیٹیاں اور ایک بیوہ کو چھوڑا ہے، اور ان کے علاوہ مرحوم کی والدہ اور ان کے دو بھائی اور تین بہنیں حیات ہیں، معلوم یہ کرنا ہے کہ ان کا شرعی اعتبار سے کس کا کتنا حصہ بنتا ہے؟2:اور اگر مرحوم کی کچھ جگہ کرائے پر ہو تو اس جگہ کے کرائے کو کس طرح تقسیم کیا جائے گا؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہےکہ مرحوم کے ترکہ میں سے اس کے حقوق متقدمہ یعنی تجہیزوتکفین کے  اخراجات نکالنے کے بعد، مرحوم کے ذمہ اگر کسی کا قرض ہو تو اسے کل ترکہ میں سے ادا کرنے کے بعد، مرحوم نے اگر کوئی جائز وصیت کی ہو تو اسے ایک تہائی ترکہ میں ادا کرکے باقی کل منقولہ وغیر منقولہ ترکہ کو168 حصوں میں تقسیم کرکے28 حصے مرحوم کی والدہ کو، 21 حصے بیوہ کو، 28 -28 ہر ایک بیٹی کو، 2 -2 حصے ہر ایک بھائی اور ایک -ایک حصہ ہرایک بہن کو ملے گا۔صورت تقسیم یہ ہے:میت: 24 / 168والدہبیوہبیٹیبیٹیبیٹیبیٹیبھائیبھائیبہنبہن بہن434444128212828282822111یعنی ترکہ کی مالیت لگا کر 100 فیصد میں سے16.666 فیصد والدہ کو، 12.5 فیصد بیوہ کو، 16.666 ہر ایک بیٹی کو، 1.190 فیصد ہر ایک بھائی کو ، اور 0.595 فیصد ہر ایک بہن کو ملے گا۔2:نیز مرحوم کے متروکہ مکان سے حاصل ہونے والا کرایہ بھی مذکورہ بالا تناسب سے تمام ورثاء میں تقسیم کیاجائے۔مجلۃ الاحکام العدلیۃ میں ہے:" تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الکتاب العاشرالشرکات، الفصل الثانی فی بیان کیفیة التصرف فی الأعیان المشترکة، المادۃ:1073، ص:206،ط: مكتبة نورمحمد)فقط والله اعلم

عنوان: تقسیم ترکہ ، ورثاء بیٹے ، بیٹیاں
سوال: والد فوت ہو جائے اور ترکہ میں کچھ زمین اور کاروبار اور کچھ نقد رقم رہ جائے اور میت کے ورثاء میں تین بیٹے اور پانچ بیٹیاں ہوں تو ترکہ کیسے تقسیم کیا جاۓ؟
جواب: صورتِ مسئولہ میں اگر والدکا انتقال ہوجائے تواس کا ترکہ  تقسیم کا شرعی طریقہ یہ ہےکہ سب سے پہلے ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 11 حصے کرکے دو، دو حصےہرایک بیٹے کو اور ایک ، ایک حصہ ہرایک بیٹی کوملیں گے۔صورتِ تقسیم یہ ہے:میت:11بیٹابیٹابیٹابیٹیبیٹیبیٹیبیٹیبیٹی22211111یعنی سورپے میں سے18.18روپے ہرایک بیٹے کو، اور9.09روپے ہرایک بیٹی کوملیں گے ۔فقط واللہ اعلم

عنوان: مختلف فنڈ میں میراث جاری ہونے کی تفصیل
سوال: میرے والد مرحوم نے دو شادیاں کی تھی پہلی بیوی سے ایک بیٹا( میں سائل )اور ایک بیٹی ہے،جب کہ ہماری والدہ کا انتقال ہوچکا ہے، اور دوسربیوی  سے کوئی اولاد نہیں ہے، اب میرے والد کا انتقال ہو چکا ہے، وہ چونکہ سرکاری ملازم تھے تو ان کے نام سے درج ذیل فنڈ جاری ہوئے ہیں یا ہوں گے :1۔ گریجویٹی فنڈ۔2۔ گروپ انشورنس۔3۔جی پی فنڈ۔4۔4  ماہ کی تنخواہ۔5۔مالی امداد۔6۔ پینشن۔7۔بینوولنٹ فنڈ   میں سے ماہانہ امداد۔یہ مرحوم کی دوسری بیوہ ایک بیٹے اور ایک بیٹی میں کیسے تقسیم ہوں گے؟ اور جن فنڈ میں ہمارا  یعنی مرحوم کے بیٹے اور  بیٹی کا حق بنتا ہو لیکن قانونا یا  والدہ دینے سے انکار کر ے، تو کیا اس کا گناہ والدہ کو ملے گا؟
جواب: 1۔صورتِ مسئولہ میں والد مرحوم کے ترکہ کو تقسیم کرنے کا شرعی طریقہ یہ ہے، مرحوم کے حقوق ِمتقدمہ یعنی میت کے کفن دفن کے اخراجات نکالنے کے بعد ،اگرمرحوم پر  قرض ہو تو اس کی کل مال سے ادائیگی کے بعد، اور اگرمرحوم نے کوئی جائز  وصیت کی ہو تو اس   کو  باقی ترکہ کے ایک تہائی سے نافذ کرنے کے بعد  ،بقیہ ترکہ منقولہ و غیر منقولہ  کو 24 حصوں میں تقسیم کرکے 3 حصے  مرحوم کی بیوہ کو اور 14 حصے مرحوم کے بیٹے کو اور 7 حصے مرحوم کی بیٹی کو ملیں گے۔صورت تقسیم یہ ہے:میت:والد مرحوم: مسئلہ:24/8بیوہبیٹابیٹی173147فیصدی اعتبار سے مرحوم کی بیوہ کو 12.5 فیصد اور بیٹے کو 58.33 فیصد اور بیٹی کو 29.16 فیصد ملے گا۔2۔مرحوم کو ملنے والے مختلف اقسام کے فنڈمیں میراث کے جاری ہونے اور نہ ہونے کی تفصیل:ا۔ گریجویٹی فنڈ:واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی فنڈ کے نام سے کچھ رقم بطورِ مراعات ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لیے  انعام و عطیہ ہوتی ہے، یہ رقم  ریٹائرمنٹ کے وقت سے ہی دو حصوں میں تقسیم  کر کے دی جاتی ہے،اس میں سےکچھ  رقم فورا  ملازم کو دے دی جاتی ہے جسے" گریجویٹی"  کہا جاتا ہے اور وہ ملازم کی ملکیت ہی شمار کی جاتی ہےاورملازم کی وفات کےبعداس کی  وراثت میں تقسیم ہوتی ہے، لیکن اگر مذکورہ رقم ادارہ کی طرف سے   ملازم کی وفات کے بعد ملی تو ایسی صورت میں  ادارہ یہ رقم  جس شخص کو نامزد کرکے دے وہی اس رقم کا حق دار ہوتا ہے،اس صورت میں یہ رقم  وراثت میں تقسیم نہیں ہوتی ہے۔لہٰذا صورتِ مسئولہ میں سائل کے والد مرحوم  اپنی  زندگی میں گریجویٹی  فنڈ کی جتنی رقم وصول کی ہے، مرحوم  ہی اس کےمالک تھے، اور مرحوم کے انتقال کے بعد یہ رقم ان کے ترکہ میں شامل ہوکر ورثاء میں شرعی طریقہ کے مطابق تقسیم ہوگی، (جیسے کہ جواب نمبر 1 میں مذکور ہے)نیز   گریجویٹی فنڈ کی وہ رقم جو اب تک مرحوم کو  نہیں ملی ہے، مرحوم کے انتقال کے بعد بیوبیٹے یا بیٹی  میں سے جس کے نام  پر  گورنمنٹ یہ رقم جاری کرے وہی اس کا مالک ہوگا، یہ مرحوم کے ترکہ میں شامل نہیں ہوگی۔ب۔گروب انشورنس:گروپ  انشورنس کے نام پر  مرحوم  کی تنخواہ سے جو رقم جمع کی گئی تھی اگر وہ اختیاری تھی تو وہ رقم اور ان کے سرکاری محکمے  کی طرف سے جو رقم جمع کرائی گئی تھی، ان دونوں کا مجموعہ رقم حلال ہے، اس کو ترکہ میں شامل کرکے  تمام وارثوں میں شریعت کے مطابق تقسیم کیا جاۓ گا (جیسے کہ جواب نمبر 1 میں مذکور ہے)، ان دونوں رقم کے علاوہ جو زائد رقم ہے وہ سود ہے، اس کا استعمال کرنا جائز نہیں ہے، زائد رقم  واپس کرنا ممکن ہے ،تو  واپس کردے، ورنہ ثواب کی نیت کے بغیر مستحق  زکوۃ لوگوں میں  صدقہ کردیں،اور گروپ انشورنس جبری تھی، تو مذکورہ رقم سائل کی والد مرحوم کی ملکیت نہ تھی، لہذا گروپ انشورنس کی رقم کا مجموعہ  جائز ہوگا اور کل رقم پر میراث جاری ہوگی اور تمام ورثاء اپنے شرعی حصص کے بقدر حقدار ہوں گے۔ج:جی پی فنڈ:ادارہ ملازمین  کی تنخواہ سے ہر ماہ کچھ نا کچھ فیصد رقم   منہا کرکے انوسٹ کرتا اور ملازمین کو ریٹائرمنٹ کے وقت مع منافع یہ رقم لوٹاۓ جاتی ہے، لہذا اس کی دو صورتیں ہیں،  ہر ماہ جو کٹوتی ہوتی ہے وہ یا تو اختیاری ہوگی یا تو   جبری۔اختیاری کٹوتی کا حکم:  اس صورت کا حکم یہ ہے کہ سائل کے  والد مرحوم نے اپنی تنخواہوں سے جتنی کٹوتی کرائی ہے  اتنی ہی جمع شدہ رقم  اور جتنی رقم ادارے نے ابتدا میں اپنی طرف سے ملائی تھی وہ لے سکتے تھیں،  ان دونوں رقموں کو انویسٹ کرکے جو رقم حاصل ہوئی ہے وہ زائد رقم لینا ان کے لیے  شرعاًجائز نہیں تھا ؛ کیوں کہ اس صورت میں انہوں  اپنے اختیار سے کٹوتی کروائی تھی، گویا وہ اپنی جمع شدہ رقم کو سودی انویسٹمنٹ میں صرف کرنے پر راضی تھے، لہٰذا یہ اضافہ لینا ان کے لیے  جائز نہیں تھا؛ کیوں کہ سودی معاملے پر رضامندی بھی ناجائز ہے، چناں چہ اس صورت میں سائل  کے لیے اس مد میں ملنے والی رقم میں سے اصل رقم لینا جائز ہے ، زیادتی کا لینا ناجائز ہے، لہذا اصل رقم تمام ورثاء کے درمیان میراث کے شرعی قواعد کے مطابق تقسیم کرنا لازم ہے۔ جبری کٹوتی کا حکم:اس صورت حکم یہ ہے کہ یہ فنڈادارے کی طرف سے ملازمین کے لیے تبرع و انعام کی طرح  ہوتا ہے اور ملازمین کے لیے یہ لینا شرعاً جائز ہوتا ہے ، اس لیے ملازم نے اپنی رضامندی سے رقم جمع نہیں کروائی، ادارہ اس سے جس طرح بھی نفع کمائے ملازم اس کا ذمہ دار نہیں ہوتا، اور قانوناً وشرعاً ابھی تک مذکورہ رقم اس کی ملکیت میں بھی نہیں ہوتی ؛ لہٰذا اس کے لیے اضافی رقم لینا جائز ہوگا، چناں اس صورت میں جی پی فنڈ کے مجموعے پر میراث جاری ہوگی، اور اس کو میراث کے مطابق تقسیم کرنا لازم ہوگا۔د۔ 4 ماہ کی تنخواہ:مرحوم کے انتقال پر ملنے والی چارہ ماہ کی تنخواہ ادارے کی طرف سے  دی جارہی، اگر یہ وہ تنخواہ جو کہ اعزازی چھٹی کے عوض ملتی ہے، تو یہ مرحوم کا ترکہ ہے اور تمام ورثاء میں شرعی طور پر تقسیم ہوگا۔ھ۔مالی امداد :مالی امداد ادارے کی طرف سے عطیہ اور ہبہ ہوتا ہے،اور یہ   اسی کا ہوتا ہے جسے دینے والا دیتا ہے ؛سائل کے والد مرحوم کے انتقال پر والی مالی امدادادارہ ورثاء میں سے  جس کے نام پر جاری کرے گا، وہی اس امداد  کا مالک ہو گا، اور اس کو میراث میں تقسیم نہیں کیا جاۓ گا۔و۔پینشن:واضح رہے کہ پینشن ادارے کی طرف سے عطیہ اوور ہبہ ہوتا ہے،اور یہ  اسی کا ہوتا ہے جسے دینے والا دیتا ہے ؛لہذاسائل کے والد مرحوم اپنی زندگی میں جو پینشن وصول کی تھی وہ ان کی ملکیت ہے، لہذا اس پر میراث جاری ہوگی، لیکن ان کے انتقال کے بعد ادارہ ورثاء میں سے  جس شخص  کو نامزد کرکے مرحوم کی پینشن جاری کرے گا، وہی مرحوم کی پینشن کا مالک ہوگا اور اس میں میراث جاری نہیں ہوگی۔ذ۔یبنوولنٹ فنڈ:واضح رہے کہ یبنوولنٹ فنڈ  ادارے کی طرف سے عطیہ اور ہبہ ہوتی ہے،اور یہ اسی کا ہوتا ہے جسے دینے والا دیتا ہے ؛ اس لیے یہ فنڈ ورثاء میں سے ان ہی کا  ہوں گا جسکو ادارہ نامزد کرکےدے گا،لہذا اس میں بھی میراث جاری نہیں ہوگی۔ 3۔جن فنڈ سائل اور سائل کی بہن کا حصہ ہے، اگر سائل کی سوتیلی والدہ نے نہ دیا تو وہ گناہ گار ہوگی اور قیامت کے دن سخت پکڑ ہوگی۔چناں چہ قرآن کریم میں اللہ تعالی میراث کے احکام کو تفصیل کے ساتھ بیان   کرنے کے بعد مزید یہ فرماتے ہیں کہ:"تِلْكَ حُدُودُ اللَّهِ ۚ وَمَن يُطِعِ اللَّهَ وَرَسُولَهُ يُدْخِلْهُ جَنَّاتٍ تَجْرِي مِن تَحْتِهَا الْأَنْهَارُ خَالِدِينَ فِيهَا ۚ وَذَٰلِكَ الْفَوْزُ الْعَظِيمُ (13)وَمَن يَعْصِ اللَّهَ وَرَسُولَهُ وَيَتَعَدَّ حُدُودَهُ يُدْخِلْهُ نَارًا خَالِدًا فِيهَا وَلَهُ عَذَابٌ مُّهِينٌ(14)."(سورة النساء)ترجمہ:"یہ سب احکام مذکورہ خداوندی ضابطے ہیں ۔ اور جو شخص الله اور رسول کی پوری اطاعت کرے گا الله تعالیٰ اس کو ایسی بہشتوں میں داخل کردیں گے جن کے نیچے نہریں جاری ہوں گی ہمیشہ ہمیشہ ان میں رہیں گے اور یہ بڑی کامیابی ہے ۔ (13)اور جو شخص الله اور رسول کا کہنا نہ مانے گا اور بالکل ہی اس کے ضابطوں سے نکل جاوے گا اس کو آگ میں داخل کریں گے اس طور سے کہ وہ اس میں ہمیشہ ہمیشہ رہے گا اور اس کو ایسی سزا ہوگی جس میں ذلت بھی ہے۔ (14)" (بیان القرآن)لہذا ان دو آیتوں کی رو سے میراث کے قواعد و احکام  اللہ تعالی کے مقرر کردہ ضابطے ہیں، ان ضوابط پر عمل کرنا لازم ہے، لہذا جو شخص  میراث کےان قواعد کے  مطابق  عمل کرے گا، یعنی ہر ایک وارث کو اس کا میراث کا حصہ دے گا تو  وہ اللہ تعالی اور رسول اللہ  ﷺ کا  مطیع و فرمانبردار ہو کر جنت کا مستحق ٹھرے گا، اور جو  شخص ان احکامات کی خلاف ورزی کرے گا، وہ اللہ تعالی اور رسول اللہ ﷺ کا نافرمان ہوگا، نیز جہنم کا مستحق ہوگا۔حدیث نبوی ﷺ میں ہے:"من قطع میراث وارثه قطع اللہ میراثه من الجنة یوم القیامة."(مشکاة،‌‌كتاب الفرائض والوصايا، باب الوصایا، الفصل الثالث،926/2، ط: المكتب الإسلامي - بيروت)ترجمہ:"رسول اللہ صلی اللہ علیہ وسلم نے فرمایا: "جوشخص اپنے وارث کے حصے کو ختم کردے(تو) اللہ تعالیٰ قیامت کے دن اس کا حصہ جنت سے ختم کردے گا"۔فتاوی شامی میں ہے:"لأن تركه الميت من الأموال صافيًا عن تعلق حق الغير بعين من الأموال، كما في شروح السراجية."(کتاب الفرائض،759/6، ط: سعید)شرح المجلہ میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الکتاب العاشر الشرکات، الباب الأول في بیان شركة الملك ج:3،ص:55،ط: المكتبة الطارق)درر الحكام فی شرح مجلۃ الأحكام میں ہے:"فالتبرع هو إعطاء الشيء غير الواجب، إعطاؤه إحسانا من المعطي."(المقالة الثانية في بيان القواعد الكلية الفقهية،‌‌(المادة 57) لا يتم التبرع إلا بقبض،ج:1،ص:57،ط:دار الجيل)موسوعۃ القواعد الفقہیۃ   میں ہے:"ما حصل بسبب خبيث فالسّبيل ردّه ...؛ لأنّ سبيل الكسب الخبيث التّصدّق إذا تعذّر الردّ على صاحبه، ويتصدّق بلا نيَّة الثّواب له، وإنّما ينوى به براءة الذّمّة".(‌‌حرف الميم، القاعدة الثالثة والسّبعون، ج9 ص 124 ط: مؤسسة الرسالة، بيروت - لبنان)فتاوی شامی میں ہے:"وعلى هذا قالوا لو مات الرجل وكسبه من بيع الباذق أو الظلم أو أخذ الرشوة يتورع الورثة، ولا يأخذون منه شيئا وهو أولى بهم ويردونها على أربابها إن عرفوهم، وإلا تصدقوا بها لأن سبيل الكسب الخبيث التصدق إذا تعذر الرد على صاحبه. اهـ." (کتاب الحظر والإباحة،فصل فی البیع،385/6، ط: سعید)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی) جواہر الفقہ میں حضر ت مفتی محمد شفیع عثمانی صاحب رحمہ اللہ  لکھتے ہیں:"جبری پراویڈنٹ فنڈ پہ سود کے نام پر جو رقم ملتی ہے  ،وہ شرعا سود نہیں  بلکہ اجرت(تنخواہ)ہی کا ایک حصہ ہے اس کا لینا اور اپنے استعمال میں لانا جائز ہے  ، البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے اور ذریعہ  سود بنا لینے کا خطرہ بھی ہے ، اس لیے اس سے اجتناب کیا جائے۔"(ج:3،ص:257،ط:مکتبہ دار العلوم کراچی)فقط واللہ اعلم

عنوان: ورثاء کے درمیان 90 لاکھ کی تقسیم
سوال: ہمارے پاس ایک دکان ہے،جسں کی کل مالیت 90لاکھ ہے، ہر ایک کے حصے میں کتنے پیسے آئیں گے، ہم پانچ بھائی اور چار بہنیں ہیں اور ایک والدہ ۔
جواب: اگر یہ دکان والدِ  مرحوم  کی میراث ہے،اور والد کا مذکورہ ورثاء کے علاوہ اور  کوئی وارث نہیں تو   والد کی میراث کی تقسیم کا شرعی طریقہ یہ ہےکہ اولاً  والد مرحوم کے ترکہ سے حقوقِ متقدمہ ادا کیے جائیں گے،یعنی سب سے پہلے ترکہ کے مال سے والد کی تجہیز و تکفین کا خرچ نکالا جائے گا،پھر اگر  مرحوم  کے ذمے کچھ قرض ہو تو  وہ ادا کیا جائے گا،اس کے بعد مرحوم نے اگر کوئی جائز وصیت کی ہوتو اسے ترکہ کے ایک تہائی میں  نافذ کیا جائےگا، اس کے بعد بقیہ ترکہ منقولہ  و غیر منقولہ کو 16 حصوں میں تقسیم کرکے 2 حصے سائل کی والدہ کو ، اور2 ،2 حصے سائل اور اس کے  ہر ایک بھائی کو  اور ایک ،ایک  حصہ  سائل کی ہر ایک بہن کو ملے گا۔صورت ِ تقسیم یہ ہے:میت:(والد): 16/8بیوہبیٹابیٹابیٹابیٹابیٹابیٹیبیٹیبیٹی بیٹی172222221111یعنی  دکان کی مالیت 9000000(نوے لاکھ روپے)  میں سے    1125000 (گیارہ لاکھ ، پچیس ہزار روپے) مرحوم والد کی بیوہ(سائل کی والدہ ) کو اورہر ایک بیٹے کو،اور  562500 (پانچ لاکھ باسٹھ ہزار، پانچ سو روپے) مرحوم والد کی ہر ایک بیٹی کو ملیں گے۔فقط واللہ اعلم

عنوان: وراثت کی تقسیم
سوال: بحوالہ گزشتہ فتوی سیریل نمبر 63260 جو کہ اس ای میل کے فائل کے ساتھ منسلک کرتا ہوں ، بڑے ادب کے ساتھ مشورہ درکار ہے، جس کا اعتراض والد محترم کو ہے ، ان کا کہنا ہے کہ میں نے سوال پوچھتے وقت ایک بات کا خیال نہیں رکھا ،وہ یہ کہ تمام وراثت والد محترم نے اپنی محنت سے بنائی ہے، مگر یہ تمام وراثت والدہ کے نام پر کر دی تھی ، تو اس لیے ان کو اس کے تقسیم کے تناسب پر اعتراض ہے، برائے مہربانی ایک دفعہ پھر ہماری رہنمائی فرمائیں ؟تنقیح:سوال واضح نہیں ہے، سوال دوبارہ  مکمل وضاحت کےساتھ  ارسال کریں، نیز سابقہ  فتوی نمبر  بھی مکمل ارسال کریں۔جوابِ تنقیح:پورا فتوی نمبر:144409101131  یہ ہے۔
جواب:
صورتِ مسئولہ میں اگر والدنے والدہ مرحومہ کو گھر اور دیگر اشیاء مالکانہ حقوق کے ساتھ دے دی تھیں، اور گھر کا قبضہ اس طرح دیاتھاکہ گھردیتے وقت والد نےاپناسامان وغیرہ  بھی اس سے نکال دیاتھا، تو اب مذکورہ گھر اور اس کے علاوہ جو اشیاء والد نے والدہ کو دی تھی،  وہ والدہ مرحومہ  کی وراثت میں آنے کی بنیاد پر سابقہ فتوی کی تقسیم کے مطابق تمام ورثاء میں تقسیم ہوں گی۔تاہم اگر والد نے گھر صرف والدہ کانام کیاتھا،باقی قبضہ وغیرہ والدہ کو نہیں دیاتھا، تو وہ گھر والد کاہوگا، اور اس میں وراثت جاری نہیں ہوگی، اور والدہ مرحومہ کا بقیہ ترکہ  سابقہ فتوی  کے مطابق ہی تقسیم کیا جائےگا۔الجوہرۃ النیرۃ میں ہے:"(وتتم بالقبض) قال في الهداية القبض لا بد منه لثبوت الملك؛ لأن الهبة عقد تبرع وفي إثبات الملك قبل القبض إلزام المتبرع شيئا لم يتبرع به وهو التسليم فلا يصح."(كتاب الهبة،325/1،ط:المطبعة الخيرية)فتاوی ہندیہ میں ہے:"ولو وهب دارا فيها متاع الواهب وسلم الدار إليه أو سلمها مع المتاع لم تصح."(كتاب الهبة،الباب الثاني فيما يجوز من الهبة وما لا يجوز،380/4،ط:ماجدية)الموسوعۃ الفقہیۃ الکویتیۃ میں ہے:"التخلية لغة: مصدر خلى، ومن معانيها في اللغة: الترك والإعراض. وفي اصطلاح الفقهاء: تمكين الشخص من التصرف في الشيء دون مانع. ففي البيع مثلا إذا أذن البائع للمشتري في قبض المبيع مع عدم وجود المانع حصلت التخلية، ويعتبر المشتري قابضا للمبيع مطلقا."(حرف التاء،٥٦/١١،ط:دارالسلاسل)وفیہ ایضاً:"الأصل أن المناولة والأخذ إقباض وقبض، كذلك تكون ‌التخلية قبضا إذا خلى الواهب بين الموهوب له والشيء الموهوب."(حرف الهاء،١٣٣/٤٢،ط:طبع الوزارة)فقط والله أعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: سوتیلی اولاد اور سوتیلی بہو وارث نہیں ہوتیں
سوال: ہم تین بہنیں تھیں ،مجھ سے دونوں بڑی ہیں،   درمیان والی بہن کا انتقال ہو گیا ہے  ، اور والدین کا بھی کچھ عرصہ پہلے انتقال ہو گیا ہے ،میرا کوئی بھائی نہیں ہے ،میرے والدین ہم بہنوں کے لیے  کچھ جائیداد چھوڑ کر گئے تھے ، میری درمیان والی بہن کی  پہلی شادی ہوئی تھی،   شوہر کا انتقال ہو گیا تھا، پھر دوسری شادی  کی تو کچھ عرصہ بعد بہن کا انتقال ہو گیا تھا ،جائیداد  کی تقسیم کے دوران ہی اس کے دوسرے شوہر کا انتقال ہو گیا تھا ،  میری بہن  کے دوسرے شوہر   نے میری بہن سے دوسری شادی کی تھی   اور اس کے پہلی بیوی سے ایک شادی شدہ بیٹا،اور دوبیٹیاں ہیں ، اور میری بہن  کی  پہلے  شوہر اور دوسرے شوہر  دونوں سے کوئی اولاد نہیں تھیں ،تو معلوم یہ کرنا ہے کہ  میری بہن  کے دوسرے شوہر کے بچے جوکہ پہلی بیوی سے ہیں  ان بچوں کو  اور بیٹے کی بیوی (سوتیلی بہو) کو میری بہن کی جائیداد میں سے  حصہ ملے گا جو ان کے پاس تھی یا نہیں؟
جواب: سوتیلی  اولاد    مرحومہ کی جائیداد میں سے  شرعًا حصہ دار نہیں  ہیں ،لہذا سوتیلی اولاد اور سوتیلی بہو کو مرحومہ کی جائیدا د میں سے کوئی حصہ نہیں دیا جا ئے گا ، البتہ  مرحومہ کی جائیدا میں سے شوہر  کو نصف  (آدھا ) ملے گا  اور یہ نصف    شوہر کی اولاد میں تقسیم ہو گا۔مبسوط سرخسی میں ہے:"الأسباب التي بها يتوارث ثلاثة الرحم والنكاح والولاء۔۔۔والوارثون أصناف ثلاثة أصحاب الفرائض والعصبات وذوو الأرحام وأصحاب الفرائض هم الذين لهم سهام مقدرة ثابتة بالكتاب والسنة أو الإجماع والعصبات أصناف ثلاثة عصبة بنفسه وعصبة بغيره وعصبة مع غيره۔۔۔وذوو الأرحام ما عدا هذين الصنفين من القرابة."( كتاب الفرائض، باب الاولاد، 138/29، دار المعرفة)فتاوی  ہنديۃ میں ہے :"ويستحق الإرث بإحدى خصال ثلاث : بالنسب وهو القرابة، والسبب وهو الزوجية، والولاء". (کتاب الفرائض، الباب الثانی فی ذوی الفروض  ،447/6،المطبعة الكبرى الأميرية) فقط واللہ اعلم

عنوان: دو بطن مناسخہ
سوال: زید کی وفات کے وقت دو بیویاں زندہ اور زید کے نکاح میں تھیں، پہلی بیوی سے زید کے 4 بچے تھے، جس میں 3 بیٹے اور 1 بیٹی، جب کہ دوسری بیوی سے بھی 4 ہی بچے تھے، جس میں 3 بیٹیاں اور 1 بیٹا۔ زید کا انتقال 2004 میں ہوا ،جب کہ کچھ گھریلو معاملات کے باعث زید کی وراثت تقسیم نہیں کی گئی، 2017 میں زید کی پہلی بیوی کا انتقال ہو گیا، انتقال کے وقت زید کی پہلی بیوی کی ملکیت میں کوئی جائیداد نہیں تھی اور نہ ہی پہلی بیوی کے انتقال تک زید کی کوئی وراثت تقسیم کی گئی تھی جو پہلی بیوی کو منتقل ہوتی اور پھر ان کے ورثاء میں آج 2023 میں زید کے ورثاء میں زید کی دوسری بیوی، پہلی بیوی کے 4 بچے یعنی 3 بیٹے اور 1 بیٹی اور دوسری بیوی کے بھی چارو بچے یعنی 3 بیٹیاں اور 1 بیٹا ذندہ ہیں۔ سوال یہ ہے کہ آج 2023 میں زید کی وراثت تقسیم کیسے ہوگی اور پہلی بیوی مرحومہ کا کیا معاملہ ہوگا؟
جواب: صورت مسئولہ میں  زید مرحوم کے ترکہ کی تقسیم کا شرعی طریقہ یہ ہے کہ سب سے پہلے  مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو تو اسے کل مال سے ادا کرنے کے بعد اور اگر مرحوم نے کوئی جائز وصیت کی ہو تو اسے بقیہ ترکہ کی ایک تہائی سے نافذ کرنے کے بعد کل ترکہ منقولہ وغیر منقولہ کو 672 حصوں میں تقسیم کرکے  مرحوم کی زندہ بیوہ کو 42 حصے ،اور مرحوم کی پہلی مرحومہ بیوی کی ہر ایک بیٹے کو110 حصے ، اور اس کی بیٹی کو 55 حصے ، اور مرحوم کی دوسری بیوی کے بیٹے کو 98 حصے اور اس  کی ہر ایک بیٹی  کو  49 حصے  ملیں گے ۔صورت ِ تقسیم یہ ہے :میت۔۔۔672/96/8بیوہبیوہبیٹابیٹابیٹابیٹابیٹیبیٹیبیٹیبیٹی1766141414147777مرحوم429898989849494949میت۔۔۔7                                                                                                                                                   مافی الید6بیٹابیٹابیٹابیٹی22211212126فیصد کے اعتبار سے مرحوم کی زندہ بیوہ کو 6.25 فیصد اور مرحوم کی  مرحومہ بیوی کے ہر ایک بیٹے کو 16.36 فیصد اور اس کی بیٹی کو 8.18 فیصد اور مرحوم کی دوسری بیوی کے بیٹے کو 14.58 فیصد اور اس کی ہر ایک بیٹی کو 7.29 فیصد  ملے گا ۔فقط واللہ اعلم

عنوان: میّت کی بیوہ، تین بیٹیوں اور بہن بھائیوں میں ترکہ کی تقسیم
سوال: ایک بندہ فوت ہوگیا، اس کے والدین پہلے فوت ہوچکے، اب میت کی بیوی اور تین بیٹیاں اور اس کے بھائی اور بہنیں ہیں، اس حساب سے یہ ترکہ کیسے تقسیم کیا جائے؟
جواب: صورتِ مسئولہ میں مرحوم کے ترکہ کی تقسیم  کا شرعی طریقہ کار یہ ہے کہ سب سے پہلےمرحوم کے کل ترکہ میں سے مرحوم کے حقوق متقدمہ ( تجہیز و تکفین) کے اخراجات نکالے جائیں گے پھر  اگر مرحوم کے ذمہ کوئی قرض ہو،  تو کل ترکہ سے  اس کی ادائیگی کے بعد اگرمرحوم نے کوئی جائز وصیت کی ہوتو بقیہ ترکہ کے  ایک تہائی حصہ میں نافذکرکے باقی کل ترکہ منقولہ و غیر منقولہ میں سے آٹھواں حِصّہ مرحوم کی بیوہ کو، دو تہائی حِصّے مرحوم کی تینوں بیٹیوں کو اور بقیہ ماندہ مرحوم کے بھائی بہنوں کو ملے گا جس میں سے بھائیوں کو بہنوں کے مقابلے میں دوگنا ملے گا۔نیز ہر ایک وارث کامستقل حِصّہ فیصد کے اعتبار سے معلوم کرنے کے لیے تمام ورثاء کی تعداد وضاحت کے ساتھ لکھ کر دارالافتاء سے رجوع کیا جاسکتا ہے۔فقط واللہ أعلم

عنوان: پہلی بیوی کے ترکہ میں دوسری بیوی کا کوئی حق نہیں
سوال: میرے والد کی دو بیویاں تھیں،جن میں پہلی بیوی سے ہم تین بھائی  اور ایک بہن ہیں ،ہماری والدہ کا انتقال ہوا تو والد صاحب نے دوسری شادی کی جن سےکوئی  اولاد نہیں، والد صاحب حیات ہیں۔ سوال یہ ہےکہ  اب ہماری والدہ مرحومہ کی  جائیداد میں ہماری سوتیلی والدہ کا کتنا حصہ ہے؟
جواب: صورتِ مسئولہ میں سائل کی حقیقی والدہ کا ترکہ صرف ان  کے شرعی ورثاء یعنی  ان کی اولاد  اور شوہر  میں ہی تقسیم ہوگا(اگر مرحومہ کے والدین ہوں تو پھر وہ بھی وراثت کے حق دار ہیں) ،سائل کی سوتیلی والدہ کا سائل کی حقیقی والدہ کے ترکہ میں شرعا  کوئی حصہ نہیں ہے۔ فتاوی شامی میں ہے:"(ثم) رابعا بل خامسا (يقسم الباقي) بعد ذلك (بين ورثته) أي الذين ثبت إرثهم بالكتاب أو السنة كقوله عليه الصلاة والسلام «أطعموا الجدات بالسدس» أو الإجماع."(كتاب الفرائض، 761،762/6، ط:سعيد)وفیہ ایضاً:‌"وشروطه: ‌ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض، 758/6،ط:سعید)فقط والله أعلم

عنوان: بیوہ نے دوسری جگہ شادی کرلی تو بھی دیت میں اس کا حصہ ہوگا
سوال: ایک عورت کا شوہر قتل ہوا، عدت پوری کرنے کے بعد اس نے بشرع محمدی دوسری شادی کرلی، کچھ عرصہ بعد قتل کے مقدمے میں صلح ہوگئی، کیا یہ عورت دیت میں حصے کی حقدار ہے؟ راہنمائی فرمائیں۔
جواب: صورت ِ مسئولہ میں دیت کی رقم میں بیوہ کا شرعی حق(آٹھواں حصہ  اگر مرحوم شوہر کی اولاد ہو ،وگرنہ چوتھائی حصہ ) ہے ،اگر چہ  بیوہ نے دوسری جگہ شادی کرلی ہے ۔المبسوط للسرخسی میں ہے:"ثمّ ‌دية ‌المقتول تكون ميراثًا عنه لجميع ورثته كسائر أمواله عندنا."(كتاب الفرائض، باب ميراث القاتل،ج: 30، ص:49، ط: دار المعرفة)فقط واللہ اعلم

عنوان: میت کی بیوہ، پانچ بیٹے اور چار بیٹیوں میں تقسیمِ میراث
سوال: والد وفات پائے ہیں، میراث تقسیم کرنی ہے، جس کی مالیت ستر لاکھ روپے ہے، ورثاء میں 5 بھائی ،4بہنیں اور ایک والدہ ہیں۔
جواب: بصورتِ مسئولہ مرحوم کی میراث کی تقسیم کا شرعی طریقہ یہ ہے کہمرحوم کے ترکہ میں سے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقیکل جائیداد منقولہ و غیر منقولہ کو سولہ (16) حصوں میں تقسیم کرکے دو (2) حصے مرحوم کی بیوہ کو، اور دو/دو (2/2) حصے مرحوم کےہربیٹے کو اور ایک ایک (1/1) حصہ مرحوم کی ہر بیٹی کو ملے گا۔صورتِ تقسیم یہ ہے:میت: 8 /16 بیوہبیٹابیٹابیٹابیٹابیٹابیٹیبیٹیبیٹیبیٹی172222221111یعنی اگر مرحوم حقوقِ متقدمہ ادا کرنے کے بعد کل ترکہ ستر لاکھ (7000000) ہی ہے تو اس  حساب سے مرحوم کی بیوہ آٹھ لاکھ پچھتر ہزار روپے(875000) ملیں گے، مرحوم کے ہر ایک بیٹے کو آٹھ لاکھ پچھتر ہزار روپے(875000) ملیں گے اور ہر ایک بیٹی کو چار لاکھ سینتیس ہزار پانچ سو روپے (437500) ملیں گے۔نیز یہ تقسیم اس وقت ہے جب میت کے والدین زندہ نہ ہوں، اگر میت کے والدین میں کوئی ایک بھی زندہ ہو تو دوبارہ سوال لکھ کر دار الافتاء سے رجوع کریں۔فقط واللہ أعلم

عنوان: 34 لاکھ روپے کی تقسیم ورثاء کے درمیان
سوال: کیا فرماتے ہیں مفتیان کرام اس مسئلہ کے بارے میں :ہم 5بھائی اور 3 بہنیں ہیں،  کل ترکہ گھر کی مالیت والدین کے وفات کے بعد گھر کو فروخت کردیا، جس کی مالیت تقریباً 3900000 بنتی ہے، مرحوم پر 500000 کا قرضہ ہے، ہر ایک کا کتنا حصہ بنے گا؟
جواب: صورتِ مسئولہ میں   مرحوم  کے ترکہ کو تقسیم کرنے کا شرعی طریقہ یہ ہے،کہ مرحوم کے حقوق ِمتقدمہ یعنی میت کے کفن دفن کے اخراجات نکالنے کے بعد ، مرحوم  پر  جو 500000 روپے کا قرضہ ہے اس کی کل مال سے  ادائیگی کے بعد، اور اگرمرحوم  نے  کوئی جائز  وصیت کی ہو تو اس   کو  باقی ترکہ کے ایک تہائی سے نافذ کرنے کے بعد  ،بقیہ ترکہ منقولہ و غیر منقولہ کو 13 حصوں میں تقسیم کرکے  مرحوم کے ہر ایک بیٹے کو 2/2 حصے اور مرحوم کی ہر ایک بیٹی کو 1/1 حصہ ملے گا۔ صورتِ تقسیم یہ ہے:میت:والدین: مسئلہ: 13بیٹابیٹابیٹابیٹابیٹابیٹیبیٹیبیٹی22222111یعنی 39 لاکھ  روپے میں سے 5 لاکھ  روپے قرضہ کی ادائیگی کے بعد بقیہ 34 لاکھ روپے  میں سے ہر ایک بیٹے کو 523076.9231 روپے اور  مرحوم کی ہر ایک بیٹی کو 261538.4615 روپے ملیں گے۔نوٹ: اگر آپ کے والدین کے والدین میں سے کوئی ایک بھی زندہ ہو تو اس صورت میں ان کی تفصیل  تحریر کرکے مذکورہ مسئلہ دوبار ہ معلوم کرلیا جاۓ۔فقط واللہ اعلم

عنوان: میراث کی تقسیم کا طریقہ
سوال: ہماری والدہ کا انتقال 30 جولائی 2022 کو ہوا تھا۔ والد  حیات ہیں۔ ہمارا گھر اور کچھ تولے سونا جو کے والدہ کی ملکیت ہیں ہم باہمی رضا مندی سے اس کی شرعی تقسیم کے بارےمیں معلوم کرنا چاہتے ہیں۔ ہم 2 بھائی اور ایک بہن ہیں۔
جواب: صورتِ مسئولہ میں اگر وارثین صرف یہی ہوں(اور مرحومہ کے والدین موجود نہ ہوں  تو) مرحومہ  کے ترکہ   کی تقسیم کا شرعی طریقہ یہ ہےکہ  مرحومہ  کے ذمے  اگر کسی کا قرض ہو تو اسے کل ترکہ میں سے ادا کرنے کے بعد، اور مرحومہ  نے اگر کوئی جائز وصیت کی ہو تو اسےباقی مال کے  ایک تہائی ترکہ میں سے ادا کرکے باقی کل منقولہ وغیر منقولہ ترکہ کو20 حصوں میں تقسیم کر کے مرحومہ کے شوہر کو 5 حصے، مرحومہ  کے ہر ایک  بیٹے کو  6،6 حصےاور مرحوم کی بیٹی کو 3 حصے ملیں گے۔صورتِ تقسیم یہ ہو گی:مرحوم والدہ:20/4شوہربیٹابیٹابیٹی135663یعنی سو فی صد میں سے شوہر کو 25 فی صد، ہر ایک بیٹے کو30،30 فی صد اور بیٹی کو 15 فی صد ملے گا۔فقط واللہ اعلم

عنوان: بھائی اگر بہنوں کی شادی کرائے تو کیا بھائی میراث میں بہنوں کا حق لے سکتا ہے؟
سوال: میرے دادا کی بہنیں تھیں ،جو کہ اب فوت ہو گئیں  ہیں، ان کی شادیاں ہونے کے بہت عرصہ بعد میرے دادا  یعنی ان کے بھائی نے اپنی بہنوں کو گھر بلایا  اور میراث تقسیم کے بارے میں پوچھا،جس کے جواب میں دادا کی بہنوں نے کہا کہ آپ ہمارے اکلوتے بھائی ہو ،ہم آپ سے اپنی میراث نہیں لیتے ،یہ باقاعدہ  پیپر پر لکھ کر دے دیا،جن میں 5 گواہان موجود تھے۔اب ان بہنوں میں سے ایک بہن کے پوتے اٹھ کر دعوی کرتےہیں کہ ہمیں ہمارا حصہ دیں۔آپ سے سوال یہ ہے کہ دادا کابہنوں  کی شادیاں کروانے،پھر خود ان کے معاف کر کے لکھ دینے کے بعد، اب ان بہنوں کے پوتوں کا حق بنتا ہے یا نہیں ؟
جواب: صورتِ مسئولہ میں سائل کے دادا اور ان کی بہنو ں میں  اگر  یہ معاہدہ ہوا تھا کہ سائل کے دادا بہنوں کی شادی کرائیں گے یا کچھ رقم دے کر ان سے میراث میں حق معاف کرایا تھا ٗتو سائل کے دادا کی بہنوں کا حق ساقط ہوچکا اوردادا کی  مذکورہ بہن  کے پوتے کا حصے کا مطالبہ درست نہیں،لیکن اگر اس طرح کوئی معاہدہ نہیں ہوا تھا ٗتو سائل کے دادا کا اپنی بہنوں کی شادی کرانا احسان اور تبرع شمار ہوگا ،جس کا انہیں آخرت میں ثواب ملے گا ،جب کہ بہنوں کا میراث میں اپنا حق  معاف کرنے سے حق ساقط نہیں ہوگا اور مذکورہ بہن کے پوتے کاحق کا مطالبہ درست ہے،بہنوں نے جو میراث نہ لینے کا معاہدہ نامہ لکھا تھاشرعاً اس کا اعتبار نہیں ،ہاں اگر میراث تقسیم کرنے کے بعد بہنیں اپنا اپنا حصہ بھائی کو دے دیتیں ،پھر بھائی مالک ہو جاتا حالانکہ ایسا نہیں ہوا۔تکملہ رد المحتار میں ہے:"‌الارث جبري ‌لا ‌يسقط بالاسقاط."(‌‌كتاب الدعوى،‌‌باب التحالف،ج8،ص116،:سعید)غمز العیون البصائر شرح الاشباہ والنظائر میں ہے :"قال الجرجاني في الخزانة قال العباس الناطفي: رأيت بخط بعض مشايخنا رحمه الله في رجل جعل لأحد بنيه دارا بنصيبه على ‌أن ‌لا ‌يكون ‌له ‌بعد ‌موت ‌الأب ‌ميراث، جاز، وأفتى به الفقيه أبو جعفر."(كتاب الفرائض،ج286ص،3،ط: دار الكتب العلمیۃ)فقط واللہ اعلم

عنوان: میراث میں بیٹوں کی طرح بیٹیوں کا بھی حصہ ہے
سوال: ہمارا آبائی گھر میرے دادا محترم نے میری دادی کے نام کیا تھا۔ دونوں وفات پا چکے ہیں۔ اس گھر میں اب کیا  ہماری پھوپیوں کا حصہ ہو گا یا نہیں؟
جواب: واضح رہے کہ والدین کی میراث میں بیٹوں کے ساتھ ساتھ بیٹیوں کا بھی مکمل حق ہوتا ہے ،اسلام نے مردوں کی طرح عورتوں کا بھی میراث میں حصہ متعین فرمایا ہے اور وہ بھی مشترکہ میراث میں اپنے شرعی حصے کے بقدر حق دار ہوتی ہیں ،لہٰذا آپ کے دادا ،دادی کے مذکورہ گھر میں شرعاً ان کے بیٹوں کے ساتھ ان کی بیٹیوں کا بھی حصہ ہے  جو انہیں سپرد کرنا لازم ہے۔قرآن مجید میں ارشادِ باری تعالیٰ ہے:"‌لِلرِّجالِ ‌نَصِيبٌ ‌مِمَّا ‌تَرَكَ ‌الْوالِدانِ وَالْأَقْرَبُونَ وَلِلنِّساءِ نَصِيبٌ مِمَّا تَرَكَ الْوالِدانِ وَالْأَقْرَبُونَ مِمَّا قَلَّ مِنْهُ أَوْ كَثُرَ نَصِيباً مَفْرُوضاً (النساء:7).""ترجمہ:مردوں کے لیے بھی حصہ ہے اس چیز میں سے جس کو ماں باپ اور بہت نزدیک کے قرابت دار چھوڈ جاویں ۔ اور عورتوں کے لیے بھی حصہ ہے اس چیز میں سے جس کو ماں باپ اور بہت نزدیک کے قرابت دار چھوڈ جاویں خواہ وہ چیز قلیل ہو یا کثیر ہو ۔ حصہٴ قطعی."(بیان القرآن)فتح القدیر للشوکانی میں ہے:"لما ذكر سبحانه حكم أموال اليتامى وصله بأحكام المواريث، وكيفية قسمتها بين الورثة. وأفرد سبحانه ذكر النساء بعد ذكر الرجال، ولم يقل: للرجال والنساء نصيب، للإيذان بأصالتهن في هذا الحكم، ودفع ما كانت عليه الجاهلية من عدم توريث النساء، وفي ذكر القرابة بيان لعلة الميراث، مع التعميم لما يصدق عليه مسمى القرابة من دون تخصيص."(سورة النساء، الآية:7، ج1، ص:493، ط: دارإبن كثير)فقط والله أعلم

عنوان: شوہر، ایک بیٹی اور دو بھائیوں میں ترکہ کی تقسیم
سوال: ایک خاتون  کا انتقال ہو گیا ہے ان کے ورثاء میں دو  بھائی، خاوند اور ایک بیٹی شامل ہے۔ براہ کرم شریعت مطہرہ کی روشنی میں ان کے حصے تحریر فرمائیں!
جواب: مرحومہ کا ترکہ تقسیم کرنے کا طریقہ یہ ہے کہ سب سے پہلے مرحومہ کے حقوق متقدمہ ادا کرنے کے بعد یعنی ( کفن دفن کے اخراجات تو شوہر کے ذمہ ہوں گے،باقی) اگر مرحومہ کے ذمہ کوئی قرض ہو اسے ادا کرنے کے بعد، اگر مرحومہ نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ و غیرمنقولہ کے آٹھ حصے کرکے دو حصے مرحومہ کے شوہرکو ، چار حصے اس کی بیٹی کو اور ایک ایک حصہ اس کے ہر بھائی کو ملے گا۔ تقسیم کی صورت یہ ہے:(ناصرہ مرحومہ) 8/4 شوہربیٹیبھائیبھائی1212411مثلا /100 روپے میں سے /25 روپے شوہر کو، /50 روپے بیٹی کو اور /12.50 روپے ہر بھائی کو ملیں گے۔ فقط واللہ اعلم

عنوان: ایک بہن اور تین بھتیجوں میں ترکہ کی تقسیم
سوال: ایک خاتون  کا انتقال ہو گیا ہے، ان کے ورثا میں 3 بھتیجے اور ایک بہن شامل ہے، براہ کرم شریعت مطہرہ کی روشنی میں میت کے ترکہ میں سےان کے حصے تحریر فرمائيں!
جواب: مرحومہ کا ترکہ تقسیم کرنے کا طریقہ یہ ہے کہ سب سے پہلے مرحومہ کے حقوق متقدمہ یعنی کفن دفن کے اخراجات نکالنے کے بعد، اگر مرحومہ کے ذمہ کوئی قرض ہو اسے ادا کرنے کے بعد، اگر مرحومہ نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ و غیرمنقولہ کے چھ حصے کرکے تین حصے مرحومہ کی بہن کو اور ایک ایک حصہ اس کے ہر بھتیجے کو ملے گا۔ تقسیم کی صورت یہ ہے:(فوزیہ مرحومہ) 6/2 بہنبھتیجابھتیجابھتیجا113111مثلا /100 روپے میں سے /50 روپے مرحومہ کی بہن کو، اور /16.66 روپے اس کے ہر بھتیجے کو ملیں گے۔ فقط واللہ اعلم

عنوان: میت کی بیوہ دو بیٹیوں، دو بھائیوں اور چھ بہنوں میں وراثت کی تقسیم
سوال: ایک شخص کا انتقال ہوا، ورثاء میں ایک بیوہ، 2 بیٹیاں، 2بھائی اور6بہنیں ہیں، ان میں وراثت کیسے تقسیم ہوگی؟اس کے علاوہ بھی وراثت میں کوئی شامل ہوگا؟ ماں باپ نانا نانی دادا دادی کوئی نہیں ہیں۔
جواب: صورتِ مسئولہ میں مرحوم کے ترکہ کی تقسیم کا طریقہ یہ ہےکہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات ادا کرنے کے بعد ، اگر مرحوم کے ذمہ کوئی قرض ہوتو کل مال سے اس قرض کو ادا کرنے کے بعد ، اگر  مرحوم نے کوئی جائز  وصیت کی ہو تو کل مال کے ایک تہائی حصہ میں سے اسے نافذ کرنے کے بعد باقی تمام ترکہ منقولہ و غیر منقولہ کو 48حِصّوں میں تقسیم کرکے مرحوم کی بیوہ کو 6 حِصّے، ہر ایک بیٹی کو 16 حِصّے، ہر ایک بھائی کو 2 حِصّے، ہر ایک بہن کو ایک حِصّہ ملے گا۔صورتِ تقسیم یہ ہوگی:میت:24 / 48بیوہبیٹیبیٹیبھائیبھائیبہنبہنبہنبہنبہنبہن31656161622111111یعنی فیصد کے اعتبار سے 100 فیصد میں سے 12.5 فیصد مرحوم کی بیوہ کو، 33.33 فیصد مرحوم کی ہر ایک بیٹی کو، 4.16 فیصد مرحوم کے ہر ایک بھائی کو اور 2.08 فیصد مرحوم کی ہر ایک بہن کو ملے گا۔فقط واللہ أعلم

عنوان: شوہر ، والدین اور ایک بیٹے کے درمیان ترکہ کی تقسیم کا طریقہ
سوال: لڑکی کا انتقال ہوگیا ہے، اس کے لواحقین میں والدین، شوہر اور دو سالہ بچہ ہے، اس کی میراث کس کو ملے گی ؟
جواب:
صورت مسئولہ میں مرحومہ کے ترکہ کی تقسیم کا طریقہ کار یہ ہے کہ اگر مرحومہ کے ذمہ کوئی قرض ہو تو سب سے پہلے کل جائیداد میں سے قرضہ ادا کیا جائے، پھر اگر مرحومہ نے کوئی جائز وصیت کی ہو تو اسے تہائی مال میں سے نافذ کرنے کے بعد  مرحومہ کہ کل جائیداد منقولہ و غیر منقولہ کو ۱۲ حصوں میں تقسیم کر کے اس میں سے ۳ حصے مرحومہ کے شوہر کو، ۲ حصے مرحومہ کے والد کو، ۲ حصے مرحومہ کی والدہ کو اور باقی پانچ حصے مرحومہ کے بیٹے کو ملیں گے۔فیصد کے اعتبار سے 100 فیصد میں سے 25 فیصد مرحومہ کے شوہر کو،  16.66 فیصد مرحومہ کے والد کو،  16.66 مرحومہ کی والدہ کو اور 41.66 فیصد مرحومہ کے بیٹے کو ملیں گے۔الدر المختار وحاشية ابن عابدين (رد المحتار) (2/ 206):\"(واختلف في الزوج والفتوى على وجوب كفنها عليه) عند الثاني (وإن تركت مالاً) خانية. ورجحه في البحر بأنه الظاهر لأنه ككسوتها.مطلب في كفن الزوجة على الزوج(قوله: واختلف في الزوج) أي في وجوب كفن زوجته عليه (قوله: عند الثاني) أي أبي يوسف وأما عند محمد فلايلزمه؛ لانقطاع الزوجية بالموت، وفي البحر عن المجتبى: أنه لا رواية عن أبي حنيفة، لكن ذكر في شرح المنية عن شرح السراجية لمصنفها: أن قول أبي حنيفة كقول أبي يوسف (قوله: وإن تركت مالاً إلخ) اعلم أنه اختلفت العبارات في تحرير قول أبي يوسف، ففي الخانية والخلاصة والظهيرية: أنه يلزمه كفنها، وإن تركت مالاً، وعليه الفتوى، وفي المحيط والتجنيس والواقعات وشرح المجمع لمصنفه: إذا لم يكن لها مال فكفنها على الزوج، وعليه الفتوى، وفي شرح المجمع لمصنفه إذا ماتت ولا مال لها فعلى الزوج الموسر اهـ ومثله في الأحكام عن المبتغى بزيادة وعليه الفتوى ومقتضاه أنه لو معسراً لايلزمه اتفاقاً وفي الأحكام أيضاً عن العيون كفنها في مالها إن كان وإلا فعلى الزوج ولو معسراً ففي بيت المال. اهـ. والذي اختاره في البحر لزومه عليه موسراً أو لا لها مال أو لا لأنه ككسوتها وهي واجبة عليه مطلقا قال: وصححه في نفقات الولوالجية. اهـ.قلت: وعبارتها إذا ماتت المرأة، ولا مال لها قال أبو يوسف: يجبر الزوج على كفنها، والأصل فيه أن من يجبر على نفقته في حياته يجبر عليها بعد موته، وقال محمد: لا يجبر الزوج والصحيح الأول اهـ فليتأمل. [تنبيه]قال في الحلية: ينبغي أن يكون محل الخلاف ما إذا لم يقم بها مانع الوجوب عليه حالة الموت من نشوزها أو صغرها ونحو ذلك اهـ وهو وجيه لأنه إذا اعتبر لزوم الكفن بلزوم النفقة سقط بما يسقطها.ثم اعلم أن الواجب عليه تكفينها وتجهيزها الشرعيان من كفن السنة أو الكفاية وحنوط وأجرة غسل وحمل ودفن دون ما ابتدع في زماننا من مهللين وقراء ومغنين وطعام ثلاثة أيام ونحو ذلك، ومن فعل ذلك بدون رضا بقية الورثة البالغين يضمنه في ماله\".الفتاوى الهندية (6/ 448)’’ فالأول الأب وله ثلاثة أحوال: الفرض المحض وهو السدس مع الابن أو ابن الابن وإن سفل‘‘۔الفتاوى الهندية (6/ 449)’’والثالثة - الأم ولها ثلاثة أحوال: السدس مع الولد وولد الابن أو اثنين من الإخوة والأخوات من أي جهة كانوا‘‘۔الفتاوى الهندية (6/ 450)’’فللزوج النصف عند عدم الولد وولد الابن، والربع مع الولد أو ولد الابن‘‘۔فقط واللہ اعلم

Reference: Sahih al-Bukhari 796 In-book reference : Book 10, Hadith 191 USC-MSA web (English) reference : Vol. 1, Book 12, Hadith 762 (deprecated numbering scheme): حوالہ

عنوان: تنخواہ میں سے کٹنے والی رقم کا حکم
سوال: ایک صاحب کا انتقال ہو چکا ہے، پہلی بیوی سے 28 سال پہلے طلاق کے ذریعے علیحدگی ہوئی، دوسری شادی کرلی،  پہلی بیوی سے 2 لڑکے اور ایک لڑکی ہے،طلاق کے بعد بچوں سے رابطہ ختم ہو گیا تھا، تقریباً 10 سے 12 سال پہلے دوبارہ ملنا جلنا شروع ہو گئے تھے، بچے ساتھ نہیں رہتے تھے،  اپنی والدہ اور سوتیلے والد کے ساتھ رہتے تھے ۔ یہ صاحب تقریباً 1998ء سے کسی کمپنی میں کام کرتے تھے،جس کمپنی میں کام کرتے تھے وہاں تنخواہ ملتی تھی اور گریجویٹی جمع ہوجاتی تھی،  جس میں  وارث کا نام نہیں پوچھتے تھے، 3 سال  پہلے کمپنی کے اصول تبدیل ہوئے،اب تنخواہ میں سے کچھ رقم کٹتی تھی اور جمع ہو جاتی تھی، اور کمپنی نے متعین وارث کا نام بھی طلب کیا تھا،ان صاحب نے اپنی دوسری بیوی کا نام لکھوایا کہ میرے انتقال کے بعد تن خواہ سے کاٹی گئی یہ  رقم وہ کمپنی سے نکال سکیں۔سوال یہ ہے کہ کیا یہ رقم ان کی دوسری بیوی کی ملکیت میں جائے گی یا اس رقم کو سب وارثوں میں شریعت کے مطابق تقسیم کیا جائےگا؟
جواب: صورتِ مسئولہ میں 1998ء سے لے کر گزشتہ تین سال قبل کمپنی کے اصول تبدیل ہونے تک کمپنی والے تنخواہ بھی دیتے تھے اور تنخواہ میں سے کٹوتی کیے بغیر گریجویٹی بھی جمع کر لیتے تھے، گریجویٹی کی یہ رقم کمپنی والوں کی طرف سے آپ کے والد مرحوم کے لیے عطیہ تھی ، مرحوم کی وفات کے بعد کمپنی یہ رقم مرحوم کے ورثاء میں سے جس کے بھی حوالے کرے گی، وہی اس کا مالک ہوگا، یہ رقم ترکہ میں شامل کر کے تقسیم نہیں کی جائے گی۔اسی طرح تین سال قبل کمپنی کے اصول تبدیل ہوئے، اس کے مطابق تنخواہ میں سے رقم کٹ کر جمع ہوتی تھی، یہ رقم  آپ کے والد ہی کی ملکیت تھی، جو ترکہ شمار ہوگی، لہٰذا ان کی وفات کے بعد کمپنی والے اگر یہ رقم مرحوم کی دوسری بیوی کے حوالہ کرتے ہیں، تو ایسا کرنے سے یہ رقم ان کی ملکیت میں نہیں جائے گی، بلکہ یہ صرف کمپنی سے  مذکورہ رقم وصول کرے گی، وصول کرنے کے بعد تین سال کی یہ مذکورہ  رقم  آپ کے مرحوم والد کا ترکہ شمار ہو کر ان کے تمام ورثاء کے درمیان شرعی حصص کے مطابق تقسیم ہوگی۔فتاویٰ شامی میں ہے:"اعلم أن أسباب الملك ثلاثة: ناقل كبيع وهبة وخلافة كإرث وأصالة، وهو الاستيلاء حقيقة بوضع اليد أو حكما بالتهيئة كنصب الصيد."(كتاب الصيد، ج:6، ص:463، ط:سعيد)تکملۃ ردالمحتار میں ہے:"قوله: (الخالية إلخ) صفة كاشفة، لان التركة في الاصطلاح ما تركه الميت من الأموال صافيا عن تعلق حق الغير بعين من الأموال كما في شروح السراجية."(كتاب الفرائض، ج:7، ص:350، ط:سعيد)فتاویٰ ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(كتاب الهبة، ج:4، ص:378، ط:رشيدية)فقط والله أعلم

عنوان: بیوہ، چار بیٹوں اور دو بیٹیوں میں تقسیمِ میراث
سوال: زید کا انتقال ہوا ترکہ میں 24 بیگہ زمین چھوڑی  ہے،ورثاء بیوہ، چار بیٹےاور دو بیٹیاں ہیں،  انتقال کے بعد  چاروں بیٹوں نے آپس میں 24 بیگہ زمین تقسیم کرلی, ماں اور بہنوں کو کچھ نہیں دیا، اب ایک بھائی کو تنبیہ ہوا وہ اپنی ماں اور دونوں بہنوں کو اپنے حصے کی زمین سے دینا چاہتا ہے، اب اس پر ماں اور بہنوں کو کتنا دینا ضروری ہے؟
جواب:
واضح رہے کہ آدمی کے ترکہ میں بیوہ او اولاد(بیٹوں،بیٹیوں)کے حصے قرآن کریم میں مقرر کئے گئے ہیں،ہر ایک وارث کو اس کا شرعی حق و حصہ دینا لازم اور ضروری ہے،ورثاء کو شرعی حصوں سے محروم کرنے والوں کے بارے میں قرآن و حدیث میں سخت وعیدیں آئی ہیں، حدیثِ مبارک میں  اس پر بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا صورتِ مسئولہ میں  زید مرحوم کی مذکورہ  جائیداد پر چاروں بیٹوں کا قبضہ کر کے بیوہ اور بیٹیوں کو محروم کرنا بدترین گناہ ہے،ان پر لازم ہے کہ ہر وارث کو اس کا پورا پورا شرعی حصہ ادا کریں،مرحوم کے  ترکہ کی تقسیم  کا طریقہ یہ ہے کہ  سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا کوئی قرض ہو تو  اسے ادا کرنے کے بعد، اگر مرحومنے کوئی جائز وصیت کی ہو تو اسے ایک تہائی مال میں سے نافذ کرنے کے بعد، باقی کل جائیداد منقولہ وغیر منقولہ کو 80حصوں میں تقسیم کر  کے 10حصے  مرحوم کے بیوہ کو،14 حصے   مرحوم  کے ہر ایک بیٹے  کو ،  7 حصے  مرحوم کے  ہر ایک بیٹی کو  کوملیں گے۔صورتِ تقسیم یہ ہے:میت:8/ 80بیوہبیٹابیٹابیٹابیٹابیٹیبیٹی17101414141477یعنی  100 میں فیصد کے اعتبار سے12.50فیصد  مرحوم کی بیوہ کو ،17.50 فیصد  مرحوم کے ہر ایک بیٹے  کو ،  8.75فیصدمرحوم کے  ہر ایک بیٹی کو   کوملیں گے۔لہذا بیوہ  کا اپنےہر ایک بیٹے کو  ملنے والی زمین میں12.50 فیصد حصہ ہے ،اور ہر ایک بہن کا 8.75 فیصد حصہ ہے۔صحیح مسلم میں ہے:"عن سعيد بن زيد ابن عمرو بن نفيل:أن رسول الله صلى الله عليه وسلم قال"من ‌اقتطع ‌شبرا من الأرض ظلما، طوقه الله إياه يوم القيامة من سبع أرضين."(كتاب المساقاة، باب تحريم الظلم و غصب الأرض و غيرها، ج؛3، ص:1230، ط: دار إحياء التراث العربي)مشکاۃ  المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا، ج:2، ص:926، ط: المكتب الإسلامي - بيروت)بدائع الصنائع  میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ج:7، ص:57، ط: دار الكتب العلمية)فتاوی شامی میں ہے:"(قوله إلا في حق الوارث إلخ) أي فإنه إذا علم أن كسب مورثه حرام يحل له، لكن إذا علم المالك بعينه فلا شك في حرمته ووجوب رده عليه، وهذا معنى قوله وقيده في الظهيرية إلخ، وفي منية المفتي: مات رجل ويعلم الوارث أن أباه كان يكسب من حيث لا يحل ولكن لا يعلم الطلب بعينه ليرد عليه حل له الإرث والأفضل أن يتورع ويتصدق بنية خصماء أبيه. اهـ وكذا لا يحل إذا علم عين الغصب مثلا وإن لم يعلم مالكه، لما في البزازية أخذه مورثه رشوة أو ظلما، إن علم ذلك بعينه لا يحل له أخذه، وإلا فله أخذه حكما أما في الديانة فيتصدق به بنية إرضاء الخصماء اهـ. والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(كتاب البيوع، باب البيع الفاسد، مطلب فيمن ‌ورث ‌مالا حراما، ج:5، ص:99، ط: سعيد)فقط واللہ اعلم

Reference: Riyad as-Salihin 206 In-book reference : Introduction, Hadith 206: حوالہ

عنوان: بہن کا اپنی میراث کا حصہ بھائیوں کو بخشنے کے بعد دوبارہ طلب کرنا
سوال: والد کے فوت ہونے کے بعد بہن نے بھائیوں کو اپنا حق میراث بخش کر چھوڑ دیا، بعد میں پھر اسی حق میراث کو طلب کرنے لگی، جائیداد زمین کی صورت میں ہے ،کیا بہن کو واپس لینے کا حق ہے یا نہیں؟ زمین تقسیم ہوئی ہو تو کیا حکم ہے؟ اور اگر تقسیم نہ ہوئی ہو بھائیوں کے درمیان تو  پھر کیا حکم ہے ؟
جواب: واضح رہے کہ مرحوم کے ترکہ کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا یا دیگر ورثاء کو بخش دیناشرعاً معتبر نہیں ہے، البتہ ترکہ تقسیم ہوجائےاور  ہر  وارث اپنے حصے پر قبضہ کرلے ،اس   کے بعد کوئی وارث  اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے، اسے اصطلاح میں " تخارج" کہتے ہیں۔ان دونوں صورتوں میں پھر ایسے شخص کا اس ترکہ میں حق باقی نہ رہے گا۔لہذا  صورت مسئولہ میں اگر مذکورہ بہن  ترکہ کی تقسیم سے پہلےبغیر کسی عوض کے  اپنے حصہ سے دست بردار ہوئی تھی، تو اس کا دست بردار ہونا شرعا معتبر نہیں تھا،بھائیوں پر لازم ہے کہ  وہ  بہن کو اس کا شرعی حصہ مکمل ادا کریں،اگر ترکہ کی زمین بھائیوں نے بہن کاحصہ دئے بغیر  تقسیم کرلی تھی تو وہ تقسیم  شرعا درست نہیں تھی ،یہ تقسیم ختم کرکے  از سر نو نئے سرے سے تقسیم کریں اور بہن کو اس کا حصہ دیں ۔ لیکن اگر تقسیم کے بعد  اور حصہ وصول کرنے کے بعد اپنے حصہ سے دست بردار ہوئی تھیں یا ترکہ میں سے کوئی اور چیز لے کر اس کے عوض بقیہ ترکہ میں اپنے حصہ سے دست بردار ہوئی تھی  تو اس صورت میں اس کا دست بردار ہونا شرعا معتبر تھا، جس کی وجہ سے  وہ اب   میراث میں سے اپنےدست بردار شدہ  حصہ کے مطالبہ کی حقدار نہ ہو گی۔" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط".(ج: 7/ص:505 / کتاب الدعوی، ط :سعید)"الأشباہ والنظائر" لابن نجیم  میں ہے:  "لَوْ قَالَ الْوَارِثُ: تَرَكْتُ حَقِّي لَمْ يَبْطُلْ حَقُّهُ؛ إذْ الْمِلْكُ لَايَبْطُلُ بِالتَّرْك".(ص:309- ما یقبل الإسقاط من الحقوق وما لایقبله، ط:قدیمی)  فقط واللہ اعلم

عنوان: بیٹے کے ترکے میں والدہ کا حصہ
سوال: بیٹے کی پراپرٹی میں سے ماں کو کون سا حصہ ملتا ہے؟
جواب: بیٹے کے انتقال کی صورت میں اگر اس کی والدہ حیات ہو تو اسے بعض صورتوں میں کُل ترکے کا چھٹا حصہ اور بعض صورتوں میں کُل ترکے کا ایک تہائی حصہ اور بعض صورتوں میں کُل ترکے میں سے مرحوم کی بیوہ کا حصہ نکالنے کے بعد مابقیہ کا ایک تہائی حصہ والدہ کو ملتا ہے، مرحوم بیٹے کے انتقال کے وقت موجود دیگر ورثا کی وضاحت ہوجائے تو والدہ کے حصے کی تعیین کی جاسکے گی۔فتاویٰ ہندیہ میں ہے:"والثالثة - الأم ولها ثلاثة أحوال: السدس مع الولد وولد الابن أو اثنين من الإخوة والأخوات من أي جهة كانوا والثلث عند عدم هؤلاء وثلث ما يبقى بعد فرض الزوج والزوجة، كذا في الاختيار شرح المختار وذلك في موضعين: زوج وأبوان، أو زوجة وأبوان. فإن للأم ثلث ما يبقى بعد نصيب الزوج أو الزوجة والباقي للأب عند الجمهور."(كتاب الفرائض،الباب الثاني في ذوي الفروض،ج:6/ 449، ط: رشيدية)فقط واللہ اعلم

عنوان: بيوه کا شوہر کے فلیٹ اپنے نام  کر کے بیٹے اور بہو کو گھر سے نکال دینا
سوال: میں  اپنی والدہ  اور ایک بہن کے ساتھ ایک فلیٹ میں رہتا ہوں ، دوسری بہن شادی شدہ ہے، الحمد اللہ سے میں شادی شدہ ہوں ،میری شادی دسمبر 2021 میں ہوئی ہے، یہ فلیٹ میرے والد صاحب نے 1998 میں خریدا تھا، خریدنے کے بعد میرے والد صاحب باہر ملک سعودی عرب چلے گئے تھے، خریدتے وقت اس فلیٹ پر Loan تھا جس کو میرے والد صاحب قسطوں کی صورت میں ادا کر رہے تھے، لیکن اسی دوران 2001 میں میرے والد صاحب کا سعودیہ میں انتقال ہو گیا، انتقال کے بعد میرے والد صاحب کے پیسے سے میری والدہ نے فلیٹ کے Loan کی بقیہ رقم ادا کر کے  فلیٹ اپنے نام پر ٹرانسفر کر لیا۔اپنی شادی کے بعد میں نے ہر ممکن حد تک عدل و انصاف سے کام لیا، بلکہ ایک وقت کو میں بیوی کو نظر انداز کر کے اپنی ماں اور بہن کو فوقیت دیتا تھا ،لیکن اس سب کے باوجود میری والدہ کوانتہائی چھوٹی چھوٹی باتوں پر مجھ سے اور میری بیوی سے مسئلے شروع ہو گئے، اور میری والدہ مجھے بات بات پر دھمکی دینا شروع ہو گئیں کہ یہ فلیٹ میرا ہے، میرے نام پر ہے، توں اور تیری بیوی نکل جا، اس گھر سے اور اپنابندو بست کہیں اور کر ۔ابھی مورخہ 16 اکتوبر کو میری والدہ نے میرے لئے گھر کا دروازہ نہیں کھولا اور مجھے گھر سے باہر نکال دیا ہے، اب میرے اور بیوی کے پاس رہنے کے لئے کوئی مستقل اور ٹھکانہ نہیں ہے، اور ہم دونوں در بدر ہو گئے ہیں، میری بیوی اپنے میکے میں ہیں، اور میں اپنے عزیز کے گھر پر ہوں فی الحال، امی نے مجھے اس لئے گھر سے نکالا ہے کیوں کہ مجھے گھر سے نکال کر میری والدہ مجھے میرے شرعی حق سے محروم کرنا چاہتی ہیں، اور میری جگہ اپنے داماد کو اس گھر میں رکھنا، اور میرا شرعی حق اپنے داماد کو دینا چاہتی ہیں، کیوں کہ میری چھوٹی بہن کے سسرال میں معاملات کافی پیچیدہ چل رہے ہیں۔میرا سوال یہ ہے کہ قرآن وحدیث کی روشنی میں میری رہنمائی کی جائے کہ کیا میری والدہ کا مجھے یوں خالی ہاتھ گھر سے نکالنے کا عمل جائز ہے؟ میری والدہ میرا کمرہ اور میرے شرعی حق سے مجھے محروم کر کے اپنے داماد کو دینا چاہتی ہیں، کیا میری والدہ  کا ایسا کرنا جائز ہے؟میرے پاس کیا آپشن ہے کہ میں اس مشکل وقت میں کیا کروں ؟  کیا میں اپنے مرحوم والد کے فلیٹ میں شرعی حق کا تقاضا کر سکتا ہوں؟ اور اگر میں نے تقاضا کیا تو مجھے میر احق پورا ملے گا جتنا اسلام میں بیٹے کا حصہ ہے یا جتنی میری والدہ کی مرضی ہوگی وہ اتنا دیں گی؟ کیونکہ یہ فلیٹ میرے والد صاحب کا خریدا ہوا ہے، جو کہ اُن کے انتقال کے بعد میری والدہ نے اپنے نام پر ٹرانسفر کرایا ہے۔ اسلامی تعلیمات کی روشنی میں میری رہنمائی کریں اور مجھے میرے ساتھ ہونے والے ظلم اور میرے شرعی حق کے حوالہ سے ایک جامع فتوی جاری کریں۔
جواب:
صورت مسئولہ میں اگر حقیقتاً وہ فلیٹ والد مرحوم کا ہے، اور والد کے انتقال کے بعد والدہ نے اسے اپنے نام کر لیا ہے تو اِس سے وہ فلیٹ والدہ کی ملکیت نہیں ہوگا، بلکہ والد کا ترکہ شمار ہوگا، اس کو والد کے شرعی ورثاء میں شرعی حصوں کے اعتبار سے تقسیم کرنا ضروری ہے، اور سائل بیٹے کو چاہیے کہ ادب و احترام کو ملحوظ خاطر رکھتے ہوئے جس سے والدہ کی دل آزاری اور بے ادبی نہ ہو والدہ سے اپنے حصے کا مطالبہ کرے، سائل والد کے فلیٹ میں اپنے پورےشرعی  حصے کا حقدار ہے۔ والدہ کے لیے جائزنہیں کہ وہ بیٹے کو اس كے  والدكی  ميراث کے شرعی حصے سےاس بنیاد پر  محروم کرے، کہ کاغذات  انہوں نے اپنے نام پر کروا لیے، اب بھی یہ والد کا ترکہ ہے، بلکہ اس کو والد کی میراث کا اس کا شرعی حصہ اس کو دے، کسی وارث کو میراث سے محروم کرنے کی تدبیر اختیار کرنا سخت گناہ کا کام ہے اور اس پر سخت وعید وارد ہوئی ہے،رسول اللہ صلی اللہ علیہ وسلم کا ارشاد ہے کہ:" جس نے اپنے وارث کو میراث سے محروم کیا اللہ تعالی اسے جنت کی میراث سے محروم فرمائیں گے"۔مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا،ج:2،ص:926،ط:المکتب الاسلامی)"السنن الكبرى للبيهقي"میں ہے:"ويروى عن النبي صلى الله عليه وسلم أنه قال: " كل أحد أحق ‌بماله ‌من ‌والده وولده والناس أجمعين ".(كتاب النفقات، باب نفقة الأبوين، ج:7، ص:790، رقم: 15753، ط: دار الكتب العلمية)تکملة رد المحتار  لمحمد علاء الدین   میں ہے: "الإرث جبري لا يسقط بالإسقاط ... الخ."(کتاب الدعوی، باب التحالف، فصل في دفع الدعاوی، ج:8، ص:116، ط: دار الفكر بيروت - لبنان)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: بیوی کے انتقال کے بعد شوہر کی دوسری شادی کرنے کی صورت میں سابقہ بیوی کی میراث میں اس کا حق رہے گا یا نہیں؟
سوال: بیوی کے انتقال  کے بعد اگر اس کا شوہر دوسری شادی کر لے  توکیا  بیوی کی جائیداد میں اس کے شوہر کا حصہ بنے گا یا نہیں؟
جواب: بیوی کے انتقال کے وقت بیوی کی میراث   میں  شوہر   کا حصہ اللہ تعالیٰ کی طر ف سے  طے شدہ ہے اور وہ  اپنے حصے کے بقدر  بیوی کی میراث میں   حقدارہے،  چاہے بیوی کے انتقال کے بعد شوہر دوسری  شادی کرے یا نہ کرے، اس سے  شوہر  کے حقِ میراث پر کوئی فرق نہیں پڑے گا، سابقہ  حق بدستور  برقراررہے گا، لہٰذا صورتِ مسئولہ میں  بیوی کے  انتقال کے   بعد  شوہر کے دوسری جگہ شادی کرنے کی صورت میں بھی  وہ  اپنی بیوی  کی میراث   میں اپنے حصے کے بقدر حقدار ہے۔قرآن کریم میں ارشاد ہے:"وَلَكُمْ نِصْفُ مَا تَرَكَ اَزْوَاجُكُمْ اِنْ لَّمْ يَكُنْ لَّھُنَّ وَلَدٌ  ۚ فَاِنْ كَانَ لَھُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْۢ بَعْدِ وَصِيَّةٍ يُّوْصِيْنَ بِھَآ اَوْ دَيْنٍ ۭوَلَھُنَّ الرُّبُعُ مِمَّا تَرَكْتُمْ اِنْ لَّمْ يَكُنْ لَّكُمْ وَلَدٌ ۚ فَاِنْ كَانَ لَكُمْ وَلَدٌ فَلَھُنَّ الثُّمُنُ مِمَّا تَرَكْتُمْ مِّنْۢ بَعْدِ وَصِيَّةٍ تُوْصُوْنَ بِھَآ اَوْ دَيْنٍ ۭ وَاِنْ كَانَ رَجُلٌ يُّوْرَثُ كَلٰلَةً اَوِ امْرَاَةٌ وَّلَهٗٓ اَخٌ اَوْ اُخْتٌ فَلِكُلِّ وَاحِدٍ مِّنْهُمَا السُّدُسُ ۚ فَاِنْ كَانُوْٓا اَكْثَرَ مِنْ ذٰلِكَ فَھُمْ شُرَكَاۗءُ فِي الثُّلُثِ مِنْۢ بَعْدِ وَصِيَّةٍ يُّوْصٰى بِھَآ اَوْ دَيْنٍ ۙغَيْرَ مُضَاۗرٍّ ۚ وَصِيَّةً مِّنَ اللّٰهِ ۭ وَاللّٰهُ عَلِيْمٌ حَلِيْمٌ .""ترجمہ:جو مال تمہاری عورتیں چھوڑ مریں اس میں تمہارا آدھا حصہ ہے بشرطیکہ ان کی اولاد نہ ہو ،اور اگر ان کی اولاد ہو تو اس میں سے جو چھوڑ جائیں ایک چوتھائی  تمہارا ہے ۔اس وصیت کے بعد جو وہ کر جائیں یا قرض کے بعد ۔اور عورتوں کے لیے چوتھائی مال ہے جو تم چھوڑ کر مرو ،بشرطیکہ تمہاری اولاد نہ ہو،پس اگر تمہاری اولاد ہو تو جو تم نے چھوڑا اس میں ان کا آٹھواں حصہ ہے اس وصیت کے بعد جو تم کر جاؤ یا قرض کے بعد ۔اور اگر وہ مرد یا عورت جس کی یہ میراث ہے باپ بیٹا کچھ نہیں رکھتا اور اس میت کا ایک بھائی یا بہن ہے تو دونوں میں سے ہر ایک کا چھٹا حصہ ہے پس اگر اس سے زیادہ ہوں تو ایک تہائی میں سب شریک ہیں وصیت کی بات جوہو چکی ہو یا قرض کے بعد بشرطیکہ اور روں کا نقصان نہ ہو یہ اللہ کا حکم ہے اور اللہ جاننے والا تحمل کرنے والا ہے۔(النساء:12)"فقط واللہ اعلم

عنوان: دو بیٹوں اور ایک بیٹی میں میراث کی تقسیم
سوال: ایک شخص کا انتقال ہوا ہے ، اس کے والدین پہلے سے نہیں ہیں، انتقال کر گئے تھے ، اس کی بیوی بھی اس کی زندگی میں ہی ایک سال قبل انتقال کرگئی تھی۔ اب اس کے انتقال کے وقت ایک بیٹی اور دو بیٹے تھے ، ان تینوں میں میراث کی تقسیم کس حساب سے ہوگی؟
جواب: صورتِ مسئولہ میں   سائل کے مرحوم شخص کے ترکہ کی تقسیم  کاشرعی  طریقہ  یہ  ہے کہ مرحوم کے  حقوق  متقدمہ یعنی تجہیز و تکفین کا  خرچہ نکالنے کے بعداگراس کے ذمہ  کوئی قرض ہو تو  اسے ادا کرنے کے بعد اگر  اس نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو5 حصوں میں تقسیم کر کے 2 حصے مرحوم کے ہر بیٹے کو  اور ایک  حصہ مرحوم بیٹی کو ملے گا ۔صورتِ تقسیم یہ ہے:میت: 5بیٹابیٹابیٹی221یعنی 100 فیصد میں سے 40 فیصد ہر ایک بیٹے کو اور 20 فیصد بیٹی کو ملے گا ۔فقط واللہ اعلم

عنوان: بیوہ کا پینشن  کی رقم بیٹی کو منتقل کرنا جائز ہے
سوال: میں این جی او میں جاب کرتی تھی ایک سال پہلے، ابھی بھی میرے پاس کمیونٹی سے لوگوں کے مسلے مسائل آتے ہیں کہ ہماری فلاں کام میں مدد کر دیجیے. کچھ دن پہلے کسی نے ایک سوال کیا سوال یہ تھا کہ اگر شوہر ریٹائرڈ گورنمنٹ ملازم ہو اور اُن کی وفات ہو جاے تو کیا بیوہ کو پینشن ملے گی شوہر کی؟ ان کے چھ بچے ہیں. پانچ بچے شادی شدہ تھے جبکہ آخری بیٹی کی شادی شوہر کی وفات کے کچھ ماہ بعد ہو گئی تھی. اب سب شادی شدہ ہیں. تینوں بیٹے باپ کے ہی گھر میں اکٹھے رہتے ہیں اپنی اپنی فیملی کے ساتھ. لیکن اُن کے دو بیٹے بےروزگار ہیں اور باپ ہی اُن کا خرچہ اُٹھاتا تھا. ایک شادی شدہ بیٹی بھی باپ کے ہی گھر میں رہتی ہے،  جس کی شادی کو پانچ سال ہو گئے ہیں،  اس کے شوہر کو دو سال پہلے دل کا دورہ پڑا تھا جس کی وجہ سے وہ بہت بیمار رہنے لگا ہے اور کوئی بھی کام نہیں کر پاتا لہذا وہ بھی بےروزگار ہے جس کی وجہ سے اُس کے گھر والوں نے ان کی بیٹی کو باپ کے گھر بھیج دیا کہ ہم تمھارا خرچہ نہیں اُٹھا سکتے. اب وہ بیٹی اپنی ماں کے ساتھ ہی رہتی ہے اور بوڑھی ماں کی دیکھ بھال بھی وہی کرتی ہے، اُس کا شوہر کبھی کبھی ملنے آ جاتا ہے،  ان کے ہاں کوئی اولاد نہیں ہے. سوال  یہ ہے کہ کیا باپ کی پینشن اُس بیٹی کو مل سکتی ہے؟ جو شادی شدہ ہونے کے باوجود بھی باپ کے ہی گھر پر رہتی ہے کیونکہ اُس کا اپنا کوئی گھر نہیں ہے اس کے علاوہ اور شوہر میں اتنی سکت نہیں کہ وہ کوئی جاب کر سکے. ماں اپنی زندگی میں ہی شوہر کی پینشن بیٹی کے نام پر ٹرانسفر کرنا چاہتی ہے؟
جواب: صورتِ مسئولہ میں اگر حکومت کے قانون کے مطابق باپ کی پینشن اس کی بیٹی کو مل سکتی  ہے تو پینشن کو بیٹی کے نام پر ٹرانسفر کرنا جائز ہوگا ورنہ نہیں، دوسری صورت یہ ہے کہ حکومت کو درخواست  دے اگر حکومت قبول کرلیتی ہے تو ٹھیک ہے ورنہ نہیں۔فتاوی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض لا أن عدم العوض شرط فيه ۔۔۔۔۔۔۔ مندوبة وقبولها سنة قال - صلى الله عليه وسلم - «تهادوا تحابوا» ."(كتاب الهبة، ج:5، ص:687، ط:سعيد)بدائع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض."(کتاب الہبة، فصل في حكم الهبة، ج:6، ص:127، ط:سعيد)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے"۔(کتاب الفرائض،

عنوان: عدم جریان میراث در وظیفہ سرکاری تنخواہ،ج4،ص343، ط: دارالعلوم)فقط واللہ اعلم

عنوان: بیوہ کا دوسری شادی کرنے کے بعد سابقہ شوہر کا پینشن لینا/ بیوہ کا شوہر کے میراث میں حصہ
سوال: 1):۔ بیوہ عورت کا اگر دوسری جگہ نکاح ہوجائے تو وہ اپنے مرحوم شوہر کی پینشن لے سکتی ہے؟2):۔بیوہ  شوہر کی میراث میں کس قدر حصہ دار ہوگی؟
جواب: 1):۔پینشن کی رقم  ادارہ   جس کے نام پر جن شرائط کے تحت  جاری کرے ان ہی شرائط کے مطابق وہ شخص اس کا مستحق ہوتا ہے، لہذااگر ادارے کے ضوابط کے مطابق بیوہ نکاح کرنے کے بعد بھی پنشن کی مستحق ہے تو اس کےلیے لینا جائز ہوگا اور اگر ادارے کے ضوابط کے مطابقدوسری جگہ نکاح کے بعد  وہ پنشن کی  مستحق نہیں تو اس کے لیے لیناجائز  نہ ہوگا۔2):۔شوہر  مرحوم نے جتنا مال وجائیداد وغیرہ ترکہ میں چھوڑا ہے، اس سب میں شوہر کے فوت ہوجانے کے بعد اس کی بیوہ کا بھی   حصہ ہوتا ہے، اگر شوہر  نے کوئی اولاد (لڑکا یا لڑکی) چھوڑی  ہو تو کل ترکے میں سے بیوہ کا آٹھواں حصہ   شرعاً مقر رہے، اور اگر مرحوم کی کوئی اولاد نہ ہو تو پھر ایسی صورت میں مرحوم کی بیوہ کو  کل مال وجائیداد سے ایک چوتھائی حصہ ملے گا۔نوٹ:بیوہ اگر دوسری شادی کرلے تب بھی  مرحوم شوہر کے میراث میں  مذکورہ حصہ ملے گا۔بدائع الصنائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته»ولم يوجد شيء من ذلك فلا يورث ولا يجري فيه التداخل؛ لما ذكرنا، والله سبحانه وتعالى أعلم."(کتاب الحدود ، فصل فی شرائط جواز اقامة الحدود ج: 7، ص : 57،  ط : دار الکتب العلمیة)فتاوی شامی میں ہے:"لأن ‌الملك ‌ما ‌من ‌شأنه أن يتصرف فيه بوصف الاختصاص."(کتاب البیوع، باب البیع الفاسد ج:5، ص:51، ط: دارالفکر)فتاوی ہندیہ میں ہے :"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار."(کتاب الفرائض ،الباب الثانی فی ذوی الفروض ،ج:6،ص:450،دارالفکر)شرح مختصر الطحاوی میں ہے:"(وللمرأة من ميراث زوجها الربع إذا لم يكن له ولد، ولا ولد ابنٍ، فإن كان له ولد، أو ولد ابنٍ، وإن سفل: فلها الثمن).وذلك لقول الله تعالى:{‌ولهن ‌الربع مما تركتم إن لم يكن لكم ولد فإن كان لكم ولد فلهن الثمن مما تركتم}".(كتاب الفرائض، ‌‌باب قسمة المواريث،ج:4، ص:83، ط: دار البشائر الإسلامية)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔" (کتاب الفرائض ج:4،  ص:343، ط:مکتبہ دارالعلوم کراچی)فقط واللہ اعلم

عنوان: اپنے حصہ وراثت سے دستبردار ہونے کا حکم
سوال: بیٹیوں نے اپنی مرضی سے اور اپنے خاوندوں سے اجازت لے کر اپنی ماں کو زمین ہبہ کر دی اور ماں نے اپنے بیٹے کی اجازت سے جو کہ اس کا ایک ہی بیٹا ہے، اپنے پوتوں کو زمین ہبہ کر دی، اب وہ بیٹیاں اور ماں فوت ہو گئے ہیں اور ہبہ 1984کو ہوا تھا، بیٹیاں 2020کو فوت ہو گئی تھیں، اب ایک بیٹی کی اولاد ہبہ توڑنا چاہتی ہے۔تنقیح:1۔ یہ زمین بیٹیوں کی ذاتی تھی یا والد کی متروکہ زمین کا حصہ؟2۔ اگر والد کی متروکہ زمین کا حصہ تھا تو کچھ لے کر بقیہ چھوڑا تھا؟ یا کچھ لیے بغیر دستبردار ہوگئی تھیں؟سوال میں ان  امور کی وضاحت مطلوب ہے۔جواب تنقیح:زمین ان کے والد کی وفات کے بعد وراثت میں ملی تھی، دونوں بیٹیوں نے زمین کچھ لیے بغیر خوشی سے اپنی والدہ کو ہبہ کر دی تھی، اس کے بعد ان کی والدہ نے اپنے پوتوں کو ہبہ کر دیا،انتقال کے گواہان ان کے شوہر ہیں ،وہ بھی فوت ہو گئے ہیں، ایک عالم دین نے کہا ہے کہ ہبہ واپس لینا ایسا ہے کہ جیسے کتا قے کر کے اس کو چاٹ لیتا ہے:حَدَّثَنَا مُسْلِمُ بْنُ إِبْرَاهِيمَ ، حَدَّثَنَا وُهَيْبٌ ، حَدَّثَنَا ابْنُ طَاوُسٍ ، عَنْ أَبِيهِ ، عَنْ ابْنِ عَبَّاسٍ رَضِيَ اللَّهُ عَنْهُمَا ، قَالَ : قَالَ النَّبِيُّ صَلَّى اللَّهُ عَلَيْهِ وَسَلَّمَ :الْعَائِدُ فِي هِبَتِهِ كَالْكَلْبِ يَقِيءُ ، ثُمَّ يَعُودُ فِي قَيْئِهِ.حدیث نمبر 2589بخاری شریف
جواب:
واضح رہے کہ کسی وارث کا اپنے شرعی حصہ سے قبضہ سے پہلےیا بلا عوض دستبردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے، اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے، لہذا صورتِ مسئولہ میں اگر بیٹیوں نے کچھ لیے بغیر اور زمین كا حصہ متعین کرنے کے بغیر زمین  اپنی والدہ کو ہبہ کیا تھا تو شرعا یہ درست نہیں ہوا،بلکہ وہ زمین بدستور بیٹیوں کی ملکیت میں ہونے کی وجہ سے ان کے انتقال کے بعد ورثاء کی ملکیت شمار ہوگی،اور اگر زمین کا حصہ متعین کرنے کے بعد بیٹیوں نے والدہ کوہبہ کیا تھا پھر والدہ نے پوتوں کو تقسیم کرکے ہبہ کردیاتھا تو اب اس زمین کا حق دار وہی ہے جس کو وہ زمین ہبہ کردی گئی،ایسی صورت میں بیٹیوں کی اولاد کا اس زمین میں کوئی حصہ نہیں ہوگا۔ تکملۃ رد المحتار علی الدر المختارمیں ہے:" الإرث جبري لَا يسْقط بالإسقاط."(کتاب الدعوی،ج7،ص505،ط؛سعید)الأشباہ والنظائر لابن نجیم  میں ہے: "لو قال الوارث: تركت حقي لم يبطل حقه؛ إذ الملك لا يبطل بالترك."(ما یقبل الاسقاط من الحقوق وما لا یقبلہ ،ص؛309، ط:قدیمی)فقط واللہ اعلم

Reference: Arabic reference : Book 21, Hadith 2835: حوالہ

عنوان: انتقال کے بعد، میت کے استعمال کی اشیاء کی تقسیم کیسے ہوں گی ؟
سوال: میری والدہ کا انتقال ہوا ہے ،ورثاء میں  میرے والد ،ہم چار بہنیں اور ایک بھائی ہے ، سوال یہ تھا کہ ہم کیسے ان کے موبائل کو وراثت کے لیے تقسیم کریں،  کیوں کہ وراثت کے پورشن تو پتہ ہے، لیکن یہ معلوم نہیں کہ ذاتی چیزوں کو کیسے تقسیم کیا جائے؟ جیسا کہ ان کے کپڑے اب ایک سوٹ کو کیسے تقسیم کریں؟
جواب: واضح رہے کہ انسان کی وفات کے ساتھ ہی،اس کی تمام مملوکہ چیزیں(چاہے وہ سونا،چاندی ،نقد پیسے وغیرہ ہوں،یا اس کے استعمال کے کپڑے ،موبائل وغیرہ) اس کا ترکہ بن جاتی ہیں،جن پر اس کے تمام شرعی ورثاء ،اپنے شرعی حصوں کے بقدر شریک  ہوتے ہیں؛ لہذا صورتِ مسئولہ میں مرحومہ کے کپڑے اور موبائل پر ،ان کے تمام شرعی ورثاء (شوہر،بیٹااور بیٹیوں) کا حق ہے ، اب مرحومہ کے ترکہ میں جوچیزیں قابلِ تقسیم ہیں( مثلاً سونا،چاندی،نقد پیسے وغیرہ)  انہیں تو ورثاء کے درمیان ،ان کے حصص کے اعتبار سے تقسیم کرلیا جائے،اور جو چیزیں قابلِ تقسیم  نہیں ہیں یعنی تقسیم کے بعد وہ قابلِ انتفاع نہیں رہیں گی (مثلاً :کپڑےیا موبائل وغیرہ)،اس کی تقسیم کی صورت یہ ہے کہ ان تمام اشیاء کو فروخت کردیا جائے،اور پھر اس کی قیمت ،تمام ورثاء کے درمیان شرعی اعتبار سے تقسیم کردی جائے،یا ان تمام اشیاء کی قیمت لگالی جائے،اور پھر قیمت کے اعتبار سے،جس وارث کا جتنا حصہ بنتا ہے،اسی کے بقدر اس کو اتنی اشیاء دے دی جائیں۔ترکہ کی تقسیم کا طریقہ یہ ہے کہ سب سے پہلے مرحومہ کے ترکہ میں سے ان کی تجہیز و تکفین کا خرچہ نکالنے کے بعد، اگر مرحومہ پر کوئی قرضہ ہو تو اسے کل ترکہ سے ادا کرنے کے بعد، اگر مرحومہ نے کوئی جائز وصیت کی ہو تو اسے ایک تہائی ترکہ سے ادا کرنے کے بعد،باقی کل ترکہ (منقولہ و غیر منقولہ) کو 8 حصوں میں تقسیم کر کے 2حصے مرحومہ کے شوہر کو،2حصے اس کے بیٹے کو  اور 1 ،1حصہ ہر ایک بیٹی کو ملے گا۔صورتِ تقسیم اس طرح ہوگی:میت(مرحومہ والدہ)،     مسئلہ:    4 /    8شوہر بیٹابیٹیبیٹیبیٹیبیٹی13221111مجمع الانھر میں ہے:"ثم يقسم الباقي بين ورثته."(كتاب الفرائض، ج:2، ص:747، ط:المطبعة العامرة۔تركيا)فقط والله أعلم

عنوان: کلالہ کی میراث
سوال: ایک ماں شریک بھائی اور ایک ماں شریک بہن اور چچا زاد بھائی کے بیٹوں اور ماموں زاد بھائی بہنوں میں کس طرح تقسیم ہوگی؟
جواب: صورت مسئولہ میں  مرحوم کے کل مال میں حقوقِ متقدمہ یعنی تجہیز وتکفین کاخرچہ نکا لا جائے گا ،اس کے بعد اگر مرحوم کے ذمہ قرض ہو تو کل مال سے اس کی ادائیگی کی جائے گی ، اس کے بعد  اگر مرحوم نے کوئی جائز وصیت کی ہو تو  اسے مابقیہ ترکہ  کے ایک تہائی حصہ میں سے نافذ  کر کے ، مابقیہ تمام منقولہ وغیر منقولہ   جائیدادکو تین حصوں میں تقسیم کرکے  جس میں سے ایک حصہ  اخیافی بہن وبھائی کو ملے گا  ایک حصہ دونوں میں برابر تقسیم ہو گا ، اور دوحصے چچازاد بھائی کے بیٹوں کو ملیں گے ۔تفصیلی تقسیم کے لیے ورثا کی تعداد بتا کر دوبارہ سوال ارسال فرمائیں۔المبسوط للسرخسي  میں ہے :"والكلالة من ليس له ولد ولا والد."(کتاب الدعوی ،17/ 53،مطبعة السعادة)فقط واللہ اعلم

عنوان: ترکہ میں تصرف کاحکم
سوال: اگر بھائی نے اپنی بہنوں کو والد صاحب کی وراثت سے حصہ نہ دیا ہو ،اور ان میں سے ایک شادی شدہ بہن نے مطالبہ بھی کیا ہو ،ان سب کی شادی ہو چکی ہو سوائے ایک چھوٹی بہن کے تو کیا اس وراثت کے گھر کی چیزیں اس چھوٹی بہن کے لیے استعمال کرنا جائز ہے ،اور اگر نہیں جائز تو اس کے لیے کیا حکم ہوگا ،جبکہ اس کا وراثت کی تقسیم کا کوئی اختیار نہیں؟
جواب: صورت مسئولہ میں بھائی  پر لازم ہے  کہ بہنوں کو ان کا حق اورحصہ  جلدازجلددیدے، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔ غیر شادی شدہ بہن    کا بھی والد کے ترکہ میں حصہ ہے  ،لہذا بہن کا ترکہ کے گھر میں رہناجائز ہے ،اوراپنے حصے کی حدتک ترکہ میں تصرف  کرسکتی ہے۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه". ( باب الوصایا، الفصل الثالث،266/1، قدیمی)دررالحكام في شرح مجلة الاحكام ميں هے :لو تصرف أحد الشركاء تغلبا في المال المشترك كالدار والحانوت مدة بدون إذن شريكه مستقلا واستعمله بنفسه، فليس للشريك الآخر أخذ أجرة حصته؛ لأنه استعمله على أنه ملكه، كما أنه ليس له أن يطالب بسكنى الدار وحده بقدر ما سكنها شريكه انظر المادة (1083) حتى أن الساكن إذا دفع إلى شريكه أجرة حصته يزعم أنها تلزمه فله استردادها بعد ذلك انظر المادة (97)ويفهم من هذه المادة أن لأحد الشريكين أن يسكن المال المشترك سواء أكان شريكه حاضرا أو غائبا. إذ يتعذر عليه الاستئذان في كل مرة فكان له أن يسكن في حال غيبته.ثانيا: إذا تسبب أحد الشريكين بتعطيل المال المشترك، فليس للشريك الثاني أجرة.ثالثا: إذا آجر أحد الشريكين حصته من شريكه سنة وسكنها المستأجر سنتين، فلا تلزم أجرة للسنة الثانية. وحكم الأجنبي الذي يخلف الشريك فهو كالشريك أيضا ويستفاد من المثال أن ذلك خاص باستعمال الشريك بالذات، ولا دخل لإيجاره من آخر؛ لأن الشريك إذا لم يستعمل المال المشترك مستقلا بنفسه وأجره كله من آخر وأخذ أجرته لزمه رد أجرة شريكه إليه. مثلا لو آجر أحد الشركاء الحمام المشترك بين ثلاثة ولكل منهم ثلثه من آخر وأخذ أجرته لزمه أن يعطي لشريكيه ثلثي الأجرة وسنفصل هذه المسألة وتوضح في المادة (1077) لكن إيجار أحد الشركاء المال المشترك على هذا الوجه أو إعارته غير جائزة ديانة. إذ التصرف في ملك الغير بلا إذن حرام، ولا يمنع قضاء إذ الإنسان لا يمنع من التصرف فيما بيده إذا لم ينازعه فيه أحد (التنقيح، رد المحتار، علي أفندي)(الفصل الاول في المواد المتعلقۃفی مال استعمل ۔۔الخ،691/1،دار الجيل)فقط واللہ اعلم

عنوان: مال حرام سے خریدی گئی جائیداد کے ترکہ کا حکم
سوال: ایک شخص  M C B بینک آف پاکستان میں ملازم تھا اور اسی ملازمت کے دوران انہوں نے اسی بینک کی آمدنی سے کچھ زمین خریدی جو اس وقت ایک مناسب قیمت بنتی تھے جب کہ آج اس کی قیمت تقریباً 20 کروڑ بنتی ہے اب یہ زمین اس مالک کے ورثاء کیلئے جائز ہے یا نہیں؟
جواب:
صورتِ   مسئولہ میں  بہتر اور تقویٰ  کا تقاضا یہ ہے کہ مذکورہ شخص نے جو مال وجائیداد اپنی بینک کی حرام  کمائی سے حاصل کی ہے،ورثاءوہ تمام زمین فروخت کرکے اس کی قیمت بلا نیت ثواب کسی مستحق/مستحقین  کو صدقہ کردیں،لیکن اگر ورثاء تمام جائیدادقیمت فروخت کے اعتبار سے صدقہ نہیں کرسکتے تو  جتنی رقم سےمذکورہ شخص  نے اپنی حیاتی میں  زمین خریدی تھی اس قدر رقم  کو  بلا نیت ثواب صدقہ کرنا لازم ہے اور اس سے زائدحاصل ہونے والی  رقم کے استعمال کی گنجائش ہے؛ لہذااگر ورثاء  موروثہ زمین کی قیمت خرید صدقہ کردیں یا زمین  بیچنے کے بعد تمام ورثاء یا تو اپنی رضامندی سے تقسیم کرنے سے پہلےہی  اتنی رقم صدقہ کر دیں جتنے کی زمین خریدی تھی یا پھر مکمل قیمت آپس میں تقسیم کرنے کے بعد ہر وارث اپنے حصہ میں آنے والی حرام رقم صدقہ کردے،تو زمین یا اس کی بقیہ رقم ورثاء کے لیے حلال ہوگی،لیکن قیمتِ  خرید سے زائد حاصل ہونے والی رقم کے استعمال کی اجازت کے باوجود تقوی اور احتیاط اسی میں ہے کہ اس کو بھی صدقہ  کیا جائے۔الدر المختار وحاشیہ ابن عابدین  میں ہے:«اكتسب حرامًا و اشترى به أو بالدراهم المغصوبة شيئًا، قال الكرخي: إن نقد قبل البيع تصدق بالربح وإلا لا، و هذا قياس، و قال أبو بكر: كلاهما سواء و لايطيب له، و كذا لو اشترى و لم يقل بهذه الدراهم و أعطى من الدراهم دفع ماله مضاربة لرجل جاهل جاز أخذ ربحه ما لم يعلم أنه اكتسب الحرام.(قوله: اكتسب حرامًا إلخ) توضيح المسألة ما في التتارخانية حيث قال: رجل اكتسب مالًا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ."(کتاب البیوع باب المتفرقات ج 5، ص 235،ط؛ایچ ایم سعید)الدر المختار وحاشیہ ابن عابدین  میں ہے:"«و في حظر الأشباه: الحرمة تتعدد»مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة.مطلب فيمن ورث مالًا حرامًا(قوله: إلا في حق الوارث إلخ) أي فإنه إذا علم أن كسب مورثه حرام يحل له، لكن إذا علم المالك بعينه فلا شك في حرمته ووجوب رده عليه، وهذا معنى قوله وقيده في الظهيرية إلخ، وفي منية المفتي: مات رجل و يعلم الوارث أن أباه كان يكسب من حيث لايحل و لكن لايعلم الطلب بعينه ليرد عليه حل له الإرث و الأفضل أن يتورع و يتصدق بنية خصماء أبيه. اهـ و كذا لايحل إذا علم عين الغصب مثلا وإن لم يعلم مالكه."(کتاب البیوع باب البیع الفاسد ج   5،ص  99،ط؛ایچ ایم سعید)فقط واللہ اعلم

Reference: Sunan Abi Dawud 2786 In-book reference : Book 15, Hadith 310 English translation : Book 14, Hadith 2780: حوالہ

عنوان: کسی شخص کے انتقال کے بعد کسی وارث کا ترکہ تقسیم کرنے کا مطالبہ کرنے کا حکم
سوال: میرے والد نے بیرون ملک محنت سے پیسہ کمایا اور پاکستان میں اپنی پہلی بیوی کو رقم بھیجتے رہے، جس سے اُن کی بیوی نے گھر تعمیر کیا ، پہلی بیوی کے انتقال کے بعد میرے والدصاحب نے دوسری شادی کی اوراپنی زندگی میں گھر کا بٹوارہ بھی کیا ، ہر بھائی بہن کو برابر برابر حصہ دیا ، اب ہم بہن بھایئوں میں سے کسی کا یہ کہنا کہ ہمیں تو باپ کی طرف سے حصہ ملا ہے ،ہماری ماں کی طرف سے نہیں ملا، کیا ایسا مطالبہ کرنا جائز ہے؟
جواب: واضح رہے کہ کسی شخص کے انتقال کے بعد اس کے ترکہ کی ہر ایک چیز سے اس کے تمام ورثاء کا حق متعلق ہوجاتا ہےاور ہر ایک وارث کو ترکہ تقسیم کرنے اور اپنے حصے کے مطالبہ کا حق حاصل ہوتا ہے،لہذا صورتِ مسئولہ میں اگر سائل کی والدہ نے اپنے ترکہ میں اپنی ذاتی  کچھ چیزیں چھوڑی ہوں تو ان سے والدہ کے تمام ورثاء کا حق متعلق ہوگیا ہے اور ہر ایک وارث کو اپنے حصے کا مطالبہ کرنے کا حق حاصل ہے،باقی رہا وہ گھر جو سائل کے والد کی پہلی بیوی نے اس رقم سے تعمیر کیا تھاجو اس کو سائل کے والد نے بھیجی تھی اور بعد میں اس گھر کو سائل کے والد نے اپنی تمام اولاد کے درمیان برابر برابر تقسیم کردیا تھاتو اگر سائل کے والد نے اپنی بیوی کواس رقم کا مالک نہیں بنایا تھا بلکہ وہ رقم گھر کے اخراجات کے لیے بھیجی تھی یا گھر تعمیر کرنے کے لیے بھیجی تھی تو اس گھر کا مالک سائل کا والد تھا  اور جب سائل کے والد نے اپنی زندگی میں وہ گھر اپنی اولاد میں برابر برابر تقسیم کردیا ہےتویہ والد کی طرف سے اولاد کو ہبہ ہے،لہذا اگر تقسیم کرنے کے بعد والد نے ہر ایک کو اس کے حصے پر قبضہ بھی دے دیا  ہو تو ہر ایک اپنے حصے کا مالک ہے ،البتہ  سائل کے والد کی جانب سے یہ گھر اولاد میں تقسیم کرنے سے اس کی پہلی بیوی کے ورثاء کا حق اس پہلی بیوی کےذاتی  ترکہ سے ختم نہیں ہوا ہے،ان کو اپنی والدہ کے ترکہ سے حصے کا مطالبہ کرنے کا حق حاصل ہے، بشرطیکہ مذکورہ گھر کے علاوہ مرحومہ کا اپنا ذاتی ترکہ ہو۔فتاوی شامی  میں ہے :"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض." (کتاب القسمة، 260/6،ط: سعید)فقط والله أعلم

عنوان: کیاقاتل کی اولادبھی میراث سےمحروم ہوں گے؟
سوال: آج کل مسجد میں درس قرآن میں بنی اسرائیل کا واقعہ جو سورت بقرہ کا وجہ تسمیہ  ( بھتیجے نے چچا کو قتل کر کے دوسرے قبیلے کے سر الزام لگا دیا اور دیت کا مطالبہ کرنے لگا ، جس پر اللہ تعالیٰ نے گائے ذبح کر کے اس کا ٹکڑا لگانے کا حکم دیا ) چل رہا ہے، تو امام صاحب نے بتایا کہ حضرت موسیٰ علیہ السلام کی شریعت میں تھا کہ اگر قاتل مقتول کا شرعی وارث بنتا ہو تو قتل کرنے کے  سبب اسے جائیداد سے محروم کر دیا جاتا تھا، اور شریعت محمدی میں بھی ایسا ہی ہے ، توسوال یہ ہےکہ  اگر اس قاتل کے بچے ہوں، تو کیا وہ بھی مقتول کی میراث سےمحروم رہیں گے ؟
جواب: واضح رہےکہ قاتل اگرمقتول کاوارث بنے،توقتل کی بناپروہ میراث سےمحروم ہوجاتاہے،البتہ اگرقاتل کی اولادمقتول کی براہِ راست وارث بنےتوباپ (قاتل)کی وجہ سےاس کی اولادمیراث سےمحروم نہیں ہوگی۔الدرالمختارمیں ہے:"(وموانعه) على ما هنا أربعة (الرق) (والقتل)الموجب للقود أو الكفارة وإن سقطا بحرمة الأبوة على ما مر."(كتاب الفرائض،٧٦٧/٦،ط:سعيد)فقط والله أعلم

عنوان: ترکہ تقسیم ہونے سے قبل کسی وارث کا اس میں تصرف میں کرنے کا حکم
سوال: میرے والد صاحب کا انتقال ہو گیا ہے، اور انتقال سے پہلے انہوں نے والدہ کو اچھے خاصے سونے کے زیورات اور گھر کا فرنیچر  بناکر دیا تھا، اب ہماری والدہ کہتی ہیں کہ :’’زیور تو میری آنے والی بہو کا ہے، بیٹیوں کا اس میں کوئی  حصہ نہیں ہے‘‘،  اور ہمارا چھوٹا بھائی کہتا ہے کہ:’’ گھر کا فرنیچر میں بیچوں گا، کسی کا بھی اس میں  کوئی حصہ نہیں ہے‘‘۔برائے مہربانی اوپر بیان کیے گئے سوالات کے جوابات شریعت کے مطابق عنایت فرمائیں۔
جواب: صورتِ مسئولہ میں والد صاحب نے اپنی زندگی میں جو کچھ زیورات یا زیورات کے علاوہ دیگر کوئی چیز والدہ کو بطورِ ملکیت مکمل قبضہ اور تصرف کے ساتھ حوالہ کرلی تھی، وہ تمام اشیاء والدہ کی ملکیت شمار ہوگی، والدہ اپنی مرضی اور رضامندی سے جسے دینا چاہے، دے سکتی ہے، البتہ  والد مرحوم نےاپنی زندگی میں جو اشیاء والدہ کو بطورِ ملکیت مکمل قبضہ اور تصرف کے ساتھ  حوالہ نہیں کی تھی، وہ تمام والدِ مرحوم کا ترکہ شمار ہوگا، اور تمام ورثاء کے درمیان شرعی ضابطہ کے مطابق تقسیم کی جائےگی۔ترکہ میں کسی بھی  وارث  کو یہ حق حاصل نہیں ہے کہ وہ ترکہ تقسیم ہونے سے پہلے ترکہ میں سے کسی بھی چیز(زیور یا  فرنیچر) کو دیگر ورثاء کی اجازت کے بغیر کسی کو دیں یا فروخت کریں، یا اس میں کسی بھی قسم کا تصرف کریں۔فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره."(کتاب الشرکة ،ج:2،ص:301،ط:رشیدیة)شرح المجلہ للأتاسی میں ہے:"الأموال المشترکة شرکة الملک تقسم حاصلاتها بین أصحابها علی قدر حصصهم."(الفصل الثاني: في بيان كيفية التصرف في الأعيان المشتركة،ج:4، ص:14، المادۃ: 1073، ط: رشیدیة)فتاویٰ شامی میں ہے:"وأركانه (الفرائض): ثلاثة وارث ومورث وموروث. وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض، ج:6، ص:758، ط: سعید)فقط واللہ اعلم

عنوان: وارثین کا ایک وارث کو وراثت سے محروم کرنا اور کچھ عرصے بعد وراثت دینے کا ارادہ
سوال: 2013 میں والد کی میراث تقسیم ہوئی اور بھائیوں نے ناراضگی کی بنیاد پر چھوٹے بھائی کو ان کی میراث سے محروم رکھا معلوم یہ کرنا ہے کہ دور حاضر کے حساب سے وہ رقم زیادتی کے ساتھ ملے گی یا اتنی ہی رقم ملے گی؟
جواب: صورتِ مسئولہ میں 2013 میں جو والد کا ترکہ تقسیم کیا جا رہا تھا اس وقت اگر بھائی کا حصہ متعین کر کے الگ کیا گیا تھا اور بھائی کو بتا دیا گیا تھا کہ اس کا اتنا حصہ ہے جو بعد میں دیا جائے گا اور پھر اسے ناراضگی کی وجہ سے نہیں دیا گیا تو یہ قرض  کے حکم میں ہے، لہذا اس وقت جتنا حصہ بنتا تھا وہی دیا جائے گا۔ اگر معاملہ بر عکس ہو تو پوری وضاحت کے ساتھ سوال لکھ کر جواب معلوم کیا جاسکتا ہے۔بدائع الصنائع میں:"الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما....(وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك."(کتاب الشرکة :ج:6 ،ص:56،ط:سعید)مجلۃ الاحکام العدلیۃ میں ہے:" تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الکتاب العاشر:الشرکات، الفصل الثانی فی بیان کیفیۃ التصرف فی الاعیان المشترکۃ، المادۃ:1073، ص:206، ط:نورمحمد)فقط واللہ اعلم

عنوان: کیا شوہر کی اشیاء بیوی ضرورت مندوں کو دے سکتی ہے؟
سوال: کیا بیوی اپنے شوہر کی استعمال شدہ اشیا مثلاً کپڑے جوتے وغیرہ اپنے تمام شادی شدہ بچوں سےپوچھےبغیرکسی ضرورت مند کو دے سکتی ہے؟
جواب: صورت مسئولہ میں  اگر شوہر زندہ ہے ،تو بیوی صرف  اپنے شوہر کی اجازت سے ان کی استعمال شدہ اشیاء جس کو چاہے دے سکتی ہے، لیکن اگر  شوہر زندہ نہیں ہے ، تو ان کی مملوکہ  تمام چیزیں ترکہ بن گئیں،تو ایسی صورت میں  ان کی استعمال شدہ اشیاء کسی کو دینے کے لیے  ان کے تمام عاقل بالغ  شرعی ورثاء  سے اجازت لینا ضروری ہے۔  بدائع الصنائع میں ہے:" الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما. (أما) الذي يثبت بفعلهما فنحو أن يشتريا شيئا، أو يوهب لهما، أو يوصى لهما، أو يتصدق عليهما، فيقبلا فيصير المشترى والموهوب والموصى به والمتصدق به مشتركا بينهما شركة ملك. (وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك."(كتاب الشركة، أنواع الشركة، 56/6، ط: سعيد)شرح المجلہ میں ہے:"الأموال المشترکة شرکة الملک تقسم حاصلاتها بین أصحابها علی قدر حصصهم." (الفصل الثاني،في بيان كيفية التصرف في الأعيان المشتركة،ج:4،ص:14، الْمَادَّةُ :1073،ط:رشیدیة)تنویر الابصار مع الدرالمختار میں ہے:"(ولا يحرم ستة) من الورثة (بحال) البتة (الأب و الأم و الإبن و البنت) أي الأبوان والولدان (والزوجان)."(كتاب الفرائض،فصل في العصبات،779/6،ط:سعيد)العقود الدریہ میں  ہے:"الإرث جبري لا يسقط بالإسقاط."(کتاب الدعوى،26/2،ط: دار المعرفة)فقط واللہ اعلم

عنوان: مرحوم کی تجوری سے سونے کی ڈلی ملنے کاحکم
سوال: ایک فرد کا کتابوں کا کاروبار (دو دکانوں پر مشتمل) تھا ،بڑے دو بیٹوں کو الگ سے (کتب کے ہی) کاروبار کروا دئیے اور باقی تین بیٹے ساتھ شامل تھے (درمیان والا بیٹا اپنے ساتھ ایک دکان نمبر 1پر ،چھوٹے دو بیٹے دوسری دکان نمبر 2 پر)، اس فرد کی وفات کے بعد کچھ سال تو تینوں بھائی مشترکہ کاروبار میں رہے ،اور پھر جب علیحدہ ہوئے (درمیان والا الگ اور دو چھوٹے الگ) تو اس علیحدگی کے دوران دکان نمبر1 کی تجوری سے ایک سونے کی ڈلی ملی (جس کے بارے میں اس فرد نے اہلیہ و اولاد میں سے کسی کو بھی نہیں بتایا ہوا تھا) جو درمیان والے بیٹے نے ماں کو لا کر دے دی، اس بارےمیں  معلوم کرنا ہے کہ  وہ سونا کس کی ملکیت میں شمار ہو گا؟کیا سونے کی ڈلی صرف درمیان والے بیٹے کی ملکیت ہو گی (جس کے زیر قبضہ دکان کی تجوری سے سونا ملا،یا چھوٹے تین بیٹوں (جو باپ کے ساتھ شریک کاروبار تھے) میں تقسیم ہو گی یا پھر تمام ورثاء ( بیوہ، 9 بچے) میں بطورِ ترکہ تقسیم ہو گی  ؟
جواب: سائل کے والد کی تجوری سے اس کی وفات کے بعد جوسونے کی ڈلی ملی ہے اس میں تمام ورثاء کاحق ہے،لہذا وہ تمام ورثاء میں شرعی حصوں کے مطابق  تقسیم ہوگی۔البحر الرائق میں ہے:"قال - رحمه الله - (يبدأ من تركة الميت بتجهيزه) المراد من التركة ‌ما ‌تركه ‌الميت خاليا عن تعلق حق الغير بعينه".(کتاب الفرائض، ج:8، ص:557، ط:دار الكتاب الإسلامي)فقط واللہ اعلم

عنوان: شوہر کے ترکہ میں بیواؤں کے حصہ کا حکم
سوال: دو بیویوں کا شوہر کی جائیداد میں حصہ ایک بیوی کے بچے ہیں اور ایک کے نہیں؟
جواب: صورت مسئولہ میں مرحوم شوہر کی اولاد موجود ہے ؛اس لیے مرحوم شوہر کے ترکہ میں دونوں بیواؤں کو آٹھواں حصہ ملے گا ،یعنی 6.25 فیصد کر کے ہر ایک بیوہ کو ملے گا۔فتاوی ہندیہ میں ہے :"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار."(کتاب الفرائض ،الباب الثانی فی ذوی الفروض ،ج:6،ص:450،دارالفکر)فقط واللہ اعلم

عنوان: پوتے پوتی میں تقسیمِ میراث
سوال: دادا کی جائیداد کی تقسیم شرعی طور پر کیسے ہوگی ؟ مرحوم کا  ایک ہی بیٹا تھا،  اس کا انتقال ہو چکا ہے،  ایک پوتا ہے ایک پوتی ہے اور ایک بہو ہے،  ان  کے درمیان تقسیم کیسے ہوگی ؟
جواب: صورت ِ مسئولہ میں مرحوم دادا  کی زندگی میں ہی بیٹے کا انتقال ہوچکا تھا  تو مذکورہ ورثہ میں ترکہ کی تقسیم کا شرعی طریقہ یہ ہے کہ  سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی  قرض ہو تو اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسے بقیہ ترکہ کے ایک تہائی سے نافذ کرنے کے بعد  کل ترکہ منقولہ وغیر منقولہ کو 3 حصوں میں تقسیم کرکے  2 حصے مرحوم کے پوتے کو اور ایک حصہ پوتی کو ملے گا۔صورت تقسیم یہ ہے :میت۔۔۔3پوتاپوتی21فیصد کے اعتبار سے 66.66 فیصد پوتے کو اور 33.33 فیصد پوتی کو ملے گا ، اگر بیٹے کا انتقال باپ کی زندگی میں ہو ا ہے تو مرحوم کی بہو کا اپنے سسر کی میراث میں شرعاً حصہ نہیں ہے ۔فقط واللہ اعلم

عنوان: حقیقی بھائی کی موجودگی میں علاتی بہن بھائی کا حکم
سوال: میرے والد کی دو شادیاں تھیں، پہلی والدہ سے ہم دو بھائی، ایک بہن ہیں، دوسری والدہ سے دو بھائی ،تین بہنیں ہیں ،میری سگی بہن کے انتقال پر دوسری والدہ سے بہن بھائی ان کی جائیداد سے حصہ مانگ رہے ہیں،جب کہ بہن غیر شادی شدہ تھی، برائے مہربانی وراثت کے حصے بتادیں؟
جواب: واضح رہے کہ سگےبھائی کی موجودگی میں  باپ شریک بھائی بہن کو میراث میں سے حصہ نہیں ملتا؛  لہذا   صورت ِ مسئولہ میں آپ کے  باپ شریک بھائی   بہن آپ کی سگی بہن کے ترکہ  میں حصہ دار نہیں ۔بہن کی میراث کا تفصیلی طریقۂ کار معلوم کرنے کے لیے ورثا کی تعداد ذکر کریں، نیز یہ ذکر کریں کہ آپ کی سگی والدہ زندہ ہیں یا نہیں؟السراجی فی المیراث میں ہے :"و يسقط بنو العلات أيضا بالأخ لأب وأم ."(احوال الاخوات لاب،ص:28،بشرٰی)فقط واللہ اعلم

عنوان: ایک بیوی،ایک بہن  اور دادا کے بھائی کے پوتوں میں وراثت کی تقسیم
سوال: ایک شخص کا انتقال ہوگیا، اس کی ایک بہن اور بیوی ہے ،باقی اس کی اولاد وغیرہ کچھ بھی نہیں ہے، اور اس کے دادا کے بھائی کے پوتے موجود ہیں، تو اب پوچھنا یہ ہے کہ دادا کے بھائی کے پوتے میت کے مال میں حق دار ہیں یا نہیں؟ اور مال صرف بہن اور بیوی کو دیا جائے گا یا دادا کے بھائی کے پوتوں میں بھی تقسیم ہوگا؟
جواب: صورتِ مسئولہ میں سب سے پہلے مرحوم کے  کل مال سے ان کےحقوقِ متقدمہ یعنی تجہیز و تکفین کا خرچ نکالا جاۓ گا ،پھر اس  کے بعد اگر مرحوم کے ذمے کوئی قرض ہو تو کل مال سے اس کی ادائیگی کی جاۓ گی ،اس کے بعد اگر مرحوم نے کوئی جائز وصیت کی ہو تو  اسے مابقیہ ترکہ کے ایک تہائی حصے سے نافذ کر کے مابقیہ تمام منقولہ و غیر منقولہ جائیداد کو کل  چار حصو ں میں تقسیم  کیا جاۓ گا ،جس میں سے ایک حصہ بیوہ کو ،دو  حصے بہن کو   ملیں گے، اور بقیہ ایک حصہ دادا کے بھائی  کےپوتوں میں برابر برابر تقسیم ہوگا۔ صورتِ تقسیم یہ ہے:4 بیوہبہندادا کے  بھائی کے پوتے121یعنی فیصد کے اعتبار سے 100 روپے میں سے 25 روپے مرحوم کی بیوہ کو ،50روپے بہن کو  ملیں گےاور 25 روپے دادا کے  بھائی کے پوتوں کو ملیں گے جو ان کے درمیان برابر برابر تقسیم ہوں گے۔فتاوی عالمگیری میں ہے:'' وباقي العصبات ينفرد بالميراث ذكورهم دون أخواتهم، وهم أربعة أيضاً: العم وابن العم وابن الأخ وابن المعتق، كذا في خزانة المفتين."(كتاب الفرائض،الباب الثالث في العصبات،451/6،ط:رشيدية)فتاوی شامی میں ہے:"‌ثم ‌عم ‌الأب ثم ابنه ثم عم الجد ثم ابنه) كذلك وإن سفلا."(كتاب الفرائض،فصل فی العصبات،775/6،ط:سعيد)فقط واللہ أعلم

عنوان: ورثاء میں سے کسی ایک وارث کا اپنے حصہ کے ترکہ کے بدلے رقم مانگنے کا حکم
سوال: ورثاء میں سے اگر کوئی وارث وراثت کے حصہ کے طور پر رقم مانگ رہا ہو تو کیا اُسے اپنے پاس سے رقم دے سکتے ہیں ؟ یا پھر مال وراثت میں سے ہی ادا کرنا ضروری ہے ؟
جواب:
واضح رہے کہ میت کے متروکہ مال وجائیداد میں ورثاء اپنے اپنے شرعی حصص کے بقدر مستحق ہوتے ہیں،اگر کوئی وارث ترکہ سے اپنا حصہ لینے کے بجائے حصے کی قیمت/رقم لینا چاہتا ہو، تو اس کی ادائیگی کی دو صورتیں ہیں، یا تو تمام ورثاء اس کے حصے کی مالیت لگاکر اس کی قیمت اپنے ہی مال میں سے  دے کر وہ حصے اپنی طرف کرلیں، یا کوئی ایک وارث اس کا حصہ خرید کر اپنی طرف سے رقم ادا کردے، دونو ں صورتیں شرعاً جائز ہیں،وراثت کے مال ہی سے ادائیگی ضروری نہیں۔ نیز اگر یہ صورت اختیار کی جائے کہ مرحوم کے ترکے کی رقم یا ترکے کی کوئی چیز دے کربقیہ ترکہ سے دستبرداری کا معاہدہ کرلیں جس کو شریعت کی اصطلاح میں تخارج کہا جاتا ہے، تو اس کی بھی شرعًا گُنجائش ہے۔ فتاوی ہندیہ میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا". (كتاب الفرائض، الباب الخامس، ج:4، ص:268، ط:دار الفكر بيروت)البحر الرائق میں ہے:"قال - رحمه الله - (يبدأ من تركة الميت بتجهيزه) المراد من التركة ‌ما ‌تركه ‌الميت خاليا عن تعلق حق الغير بعينه".(کتاب الفرائض، ج:8، ص:557، ط:دار الكتاب الإسلامي)تبیین الحقائق میں ہے:"قال - رحمه الله - (فإن وقع عن مال بمال بإقرار اعتبر بيعا)؛ لأن معنى البيع ‌قد ‌وجد فيه، وهو مبادلة المال بالمال عن تراض فتجري فيه أحكام البيوع، وهذا؛ لأن الأصل في الصلح أن يحمل على أشبه العقود له فتجري عليه أحكامه".(كتاب الصلح، ج:5، ص:31، ط:دار الكتاب الإسلامي)فقط والله اعلم

Reference: Riyad as-Salihin 1712 In-book reference : Book 17, Hadith 202: حوالہ

عنوان: شوہر کی حیات میں وفات پانے والی بیوی کا شوہر کے ترکہ میں حصہ
سوال: 1:  اگر بیوی پہلے فوت ہو جائے اور اس کی کوئی اولاد بھی نہیں ہے، شوہر نے دوسری شادی کر لی ہو تو پہلی بیوی کو شوہر کی وراثت سے کچھ حصہ ملے گا؟2: اگر بیوی فوت ہو جائے اور اس کی کوئی اولاد بھی نہ ہو اور اس کے والدین کی طرف سے وراثت کا انتقال نہ ہوا ہو، اب جب اس کے والد کی وراثت کا انتقال ہوگا تو اس کے شوہر کو کوئی حصہ ملے گا؟
جواب: 1: صورت مسئولہ میں اگر بیوی کا انتقال شوہر کی حیات میں ہوگیا ہو تو  شوہر کے انتقال کے بعد وہ اس کی وارث نہیں بنے گی، لہذا شوہر کے ترکہ میں سے مرحومہ بیوی کے ورثاء کا حصہ نہیں ہوگا۔2: صورت مسئولہ میں اگر  بیوی  کا انتقال اپنے والدین کے انتقال کے بعد ہوا ہو تو    وہ والدین  کے ترکہ میں    اپنے شرعی حصہ کے بقدر  حق دار ہوگی، بعد ازاں  جب  اس (بیوی ) کا بھی  انتقال ہوگیا تو اولاد نہ ہونے کی صورت میں اس کے ترکہ میں سے نصف (آدھا) حصہ اس کے  شوہر کو ملے گا، جو شوہر کے انتقال کے بعد اس کے ورثاء میں شرعی حصوں کے مطابق تقسیم ہوگا۔اگرچہ بیوی کے انتقال کے وقت اس کے والدین کا ترکہ تقسیم نہ ہوا ہو۔البحر الرائق   میں ہے:"وأما بيان الوقت الذي يجري فيه الإرث فنقول هذا فصل اختلف المشايخ فيه قال مشايخ العراق الإرث يثبت في آخر جزء من أجزاء حياة المورث وقال مشايخ بلخ الإرث يثبت بعد موت المورث."( کتاب الفرائض، 9 /346 ، ط؛ رشیدیة)فقط واللہ أعلم

عنوان: کیا لاپتہ شخص  وارث بن سکتا ہے؟
سوال: کسی شخص کے انتقال کے وقت مرحوم کے ایک بیٹا ۔ ایک بیٹی۔اور ایک لا پتہ بیٹے کی بیوی، ایک بیٹا اور ایک بیٹی ہے۔ بیٹے کو لاپتہ ہوئے 25سال سے زیادہ عرصہ ہو چکا ہے ۔ تو  سوال یہ ہے کہ کیا مرحوم کے ترکہ  میں لاپتہ شخص کے وارثوں کو کچھ حصہ ملے گا ؟
جواب: واضح رہے کہ مفقود اس آدمی کو کہا جاتاہے جو اپنے اہل وعیال سے غائب ہوگیا ہو  ، پھر اس کے زندہ ہونے یانہ ہونے کی  کوئی خبر نہ ہو، تو ایسے آدمی  کو اپنی ذات کے حق میں زندہ تصور کیا جائے گا ، یعنی  اس  کی  بیوی کسی سے نکاح نہیں کرسکتی اور اس کی میراث ورثاء کے درمیان تقسیم نہیں ہوگی، البتہ لاپتہ شخص کو میت اس وقت تصور کیا جائے گا جب یہ اپنی پیدائش کے وقت سے ساٹھ سال کی عمر کو پہنچ جائے اس کے بعد متعلقہ عدالت سے  اس کی موت کا سرٹیفکٹ لے لیا جائے ، بعد ازاں اس  مفقود کا اپنا ذاتی متروکہ مال  اس کے شرعی ورثاء میں تقسیم ہو گا ،اور کسی مورث کے انتقال کے بعد اس کاجو حصہ محفوظ رکھا گیا تھا وہ مورث کے ان ورثاء میں تقسیم ہو گا جو مورث کے انتقال کے وقت زندہ تھے ۔فتح القدیر میں ہے:"قال المصنف (والأرفق) أي بالناس (أن يقدر بتسعين) وأرفق منه التقدير بستين. ‌وعندي ‌الأحسن ‌سبعون لقوله - صلى الله عليه وسلم - «أعمار أمتي ما بين الستين إلى السبعين» فكانت المنتهى غالبا، وقال بعضهم: يفوض إلى رأي القاضي، فأي وقت رأى المصلحة حكم بموته واعتدت امرأته عدة الوفاة من وقت الحكم للوفاة كأنه مات فيه معاينة، إذ الحكمي معتبر بالحقيقي."(كتاب المفقود، 149/6،دار الفكر )فقط واللہ اعلم

عنوان: ورثاء میں اگر صرف بھتیجا ہو تو کیا ساری میراث اس کو ملے گی؟
سوال: میری ایک پھوپھی ہیں میری پھوپھی کی کوئی  اولاد نہیں ہے اور ایک بھائی تھےوہ بھی دنیافانی سےپردہ  فرماگئے ہیں، اور  2 بہنیں تھیں وہ بھی دنیافانی سےپردہ  فرماگئی ہیں ،میں صرف ایک بھتیجا ہوں، اب پوچھنا یہ ہےکہ میری پھوپھی کی تمام وراثت کس کو ملےگی ؟قرآن وحدیث کی روشنی جواب عنایت فرمادیں!
جواب: صورتِ مسئولہ میں اگر سائل کی پھوپھی کے انتقال کے وقت ان کے شوہر،اولاد ،والدین،بھائی ،بہنوں میں سے کوئی موجود نہیں تھا،صرف ایک ہی بھتیجا زندہ موجود ہو ،تو پھوپھی کا کل ترکہ ان کے حقوقِ متقدمہ  یعنی تجہیز وتکفین کا خرچہ نکالنے کے بعد اگر ان پر کوئی قرض ہے ،تو اس کو باقی کل مال سے اداکرنے کے بعد اگر  مرحومہ نے کوئی جائز وصیت  کی ہے، تو اس کو باقی مال کے ایک تہائی سے نافذ کرنے کے بعد اسی  بھتیجے (سائل) کو  ملے  گا۔باقی اگر پھوپھی کے مذکورہ ورثاء میں سے کوئی حیات ہے ،تو اس کی تفصیل بتا کر مسئلہ دوبارہ معلوم کر لیا جائے۔فتاویٰ شامی  میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب".(کتاب الفرائض،ج:6، ص:783-784، ط:سعید)فقط والله أعلم

عنوان: بیوہ، دو بیٹیوں، پانچ بھائیوں اور دو بہنوں میں تقسیمِ ترکہ
سوال: ہمارے والد صاحب کا انتقال ہو گیا ہے ہم ان کی صرف دو بیٹیاں ہیں بیٹا نہیں ہے اور ہماری والدہ حیات ہیں تو وراثت کی تقسیم کا کیا حکم ہے ؟ہمارے والدصاحب کے چھ بھائی تھے جن میں سے ایک بھائی کاانتقال والد صاحب سے پہلے ہوگیاتھا، والد صاحب کی دوبہنیں بھی ہیں۔
جواب: صورت مسئولہ میں والدمرحوم کے ترکہ کی تقسیم کا شرعی طریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر ان کے ذمہ کوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو288 حصوں میں  تقسیم کرکے36حصے بیوہ کو،96حصےہرایک  بیٹی کو،10حصے ہرایک بھائی کواور5حصے ہرایک بہن کوملیں گے۔مرحوم کے جس بھائی کاانتقال ان کی زندگی میں ہواہے اس کا( یا اس کی اولاد اگر ہو تو ان کا ) حصہ نہیں ہے۔   صورتِ  تقسیم یہ ہے:میت:24/ 288بیوہبیٹیبیٹیبھائی بھائیبھائیبھائیبھائیبہنبہن3885369696101010101055یعنی سوروپے میں سے 12.50روپے بیوہ کو، 33.33روپے ہرایک بیٹی کو، 3.47روپے ہرایک بھائی کو اور1.73روپےہرایک بہن کوملیں گے۔فقط واللہ اعلم

عنوان: ترکہ اور اس سے حاصل ہونے والے کرایہ کا حکم
سوال: مجھے ترکہ کے حوالے سے مسئلہ پوچھنا ہے:ایک بیوہ، سات  بیٹیاں اور ایک بیٹا۔میرے والد صاحب کا انتقال 2011 میں ہوا تھا ، ہم سات  بہنیں اور ایک بھائی ہیں، اس وقت تک 5 بہنوں کی شادی ہو چکی تھی، غیر شادی شدہ میں ایک بہن کی عمر 19 اور دوسرے کی 17 سال جب کہ بھائی 23 سال کے تھے، ہمارے پاس اس وقت 1 گھر تھا، اسی میں رہتے تھے اور ایک پورشن کرائے پر دیا تھا،اس کے علاوہ ایک فلیٹ کی بکنگ ہوئی تھی، اس کی قسط ،ہماری پڑھائی اور گزر بسر ہماری والدہ کرائے کی آمدنی سے کرتی تھی۔2019 میں فلیٹ تیار ہو گیا اور اس کا بھی کرایہ  آنے لگا،اسی آمدنی سے میری والدہ سب کچھ چلاتی تھی، اس عرصہ میں میری بہنیں ہمارے گھر رہنے بھی آتی تھیں، سب کے بچے بھی ہوئے، والدہ بہت سا  خرچہ ان کے لیے بھی کرتی تھی  انہیں پیسوں سے، اس کے علاوہ 1 اور زمین ہے جو ابھی تک بک نہیں سکی۔ ابو کی  تمام پراپرٹی کی تفصیل درجہ ذیل ہے:1۔ زمین جو ابھی تک بک نہیں سکی۔ 2۔ ایک فلیٹ انتقال سے پہلے بک ہوا تھا ، تمام قسطیں والدہ بھرتی تھیں اب کرایہ  آتا ہے۔ 3۔ ایک اور فلیٹ والد صاحب کی حیات میں بک کروایا گیا اور ان  کے انتقال کے بعد مکمل ہوا تھا جوکہ ہماری اس بہن کو عارضی طور پہ رہنے کی غرض سے دیا گیا تھا وہ تقریباً8 سال تک اس میں رہائش پذیر تھی ،معمولی سی رقم کرائے کے عوض ان سے والدہ صاحبہ لیا کرتی  تھی ،بعد میں اسے فروخت کر کے ایک اور فلیٹ بک کروایا تھا والدہ صاحبہ نے۔ 4۔ پرانا  والا گھر فروخت کر کے نیا گھر خریدا اور اسی گھر میں ابھی رہائش پذیر ہیں، 2 پورشن رینٹ پر دیا ہے جس سے کرایہ وصول ہوتا ہے۔ 5۔ کراچی سے باہر کچھ اور زمین ہے جس کا ابھی تک کچھ خاص پتہ نہیں۔ والد صاحب کے انتقال کے بعد 2 بہنوں اور 1 بھائی کی شادی بھی ہوئی ان کی پڑھائی اور گزر بسر بھی ہوتا ہے۔ برائے مہربانی ترکہ میں راہ نمائی فرمائیں اور یہ بھی بتائیں کہ کیا رینٹ کی مد میں آئے ہوئے پیسوں پر بھی ساری بہنوں اور بھائی کا حصہ ہے۔ والدہ محترمہ الحمدللہ حیات ہیں اور بھائی ان کے ساتھ رہتے ہیں۔وضاحت: والد ہ والد کی حیات میں  گھر کے اخراجات وغیرہ سنبھالتی تھی ،والد صاحب ان کو پیسے دیتے تھے اور والدہ خرچ کرتی یہ فلیٹ بھی اس طرح خریدا گیا اور قسطیں بھری گئی۔
جواب: واضح رہے کہ کسی شخص کے انتقال کے بعد اس کی متروکہ  جائے داد  میں اس کے تمام ورثاء اپنے اپنے شرعی حصص کے تناسب سے شریک ہوتے ہیں، اور اگر ترکہ کی  جائے داد کرایہ پر دی ہوئی ہو اور  ورثاء نے باہمی رضامندی سے کرایہ پر اس کو باقی رکھا ہو تو اب اس کے کرایہ میں تمام ورثاء اپنے اپنے شرعی حصص کے تناسب سے شریک ہوں گے۔لہذا صورت ِ مسئولہ میں والد مرحوم کی تمام جائے داد اور اس سے حاصل ہونے والا  کرایہ میں شرعاً تمام ورثاء کا  حق ہے جو ان کے درمیان شرعی حصوں کے بقدر تقسیم ہوگا ۔تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو تو اسے کل مال سے ادا کرنے کے بعد ،اور اگر مرحوم نے کوئی جائز وصیت کی ہو تو اسے بقیہ ترکہ کے ایک تہائی سے  نافذ کرنے کے بعد کل ترکہ منقولہ وغیر منقولہ کو 72 حصوں میں تقسیم کرکے مرحوم کی بیوہ کو 9 حصے،بیٹے کو 14 حصے اور ہر ایک بیٹی کو 7 حصے ملیں گے ۔صورت تقسیم یہ ہے :میت۔۔۔72/8بیوہبیٹابیٹیبیٹیبیٹیبیٹیبیٹیبیٹیبیٹی179147777777فیصد کے اعتبار سے مرحوم کی بیوہ کو 12.50فیصد ،بیٹے کو 19.44فیصد اور ہر ایک بیٹی کو 9.72 فیصد ملے گا ۔مجلۃ الاحکام العدلیہ میں ہے :"(المادة 1073) تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الباب الاول فی بیان شرکۃ الملک،الفصل الثانی فی بیان کیفیۃ التصرف فی اعیان المشترکۃ،ص:206،نور محمد کارخانہ  تجارت کتب )فقط واللہ اعلم

عنوان: تقسیم میراث
سوال: میرے والد صاحب کا انتقال 1985ء  میں ہوا،  والد صاحب کے انتقال کے وقت ان کی ملکیت میں مندرجہ ذیل پراپرٹی تھی:225 اسکوائر فٹ کا ایک مکان، ایک دکان،  مکان کی مالیت آج مؤرخہ 29 اگست 2023ء  کو تین کروڑ سینتیس لاکھ پچاس ہزار روپے (33750000)  ہے،  اور دکان کی مالیت 3000000 اور یہ دکان پگڑی کی جگہ ہے ، والد کے وفات کے وقت مندرجہ لوگ حیات تھے والدہ ،تین بیٹے اور دو بیٹیاں،  آج مورخہ 29اگست 2023 جب کہ میراث تقسیم ہو رہی ان میں والدہ اور ایک بھائی انتقال فرما گئے ہے، تو شریعت اس معاملے میں کیا فرماتی ہے؟ آیا ان کو حصہ ملے گا؟ اور اگر ملے گا تو پھر کس طرح تقسیم ہوگا ؟ میرے بھائی نے اپنی بیوی کو طلاق دے دی تھی، جن سے ان کے دو بیٹے ہیں ، تو میرے بھائی کا حصہ اگر ہے تو کس طرح تقسیم ہوگا؟ پہلے والدہ کا انتقال ہوا تھا،  پھر بھائی کا،کوئی فارمولا بنا کر دیں جو بھی قیمت فروخت وصول ہو مکان اور دوکان کی ہم اس سے ضرب دے کر تقسیم کرلیں، یہ قیمت فرضی ہے ۔
جواب: صورتِ مسئولہ میں سائل کے والد کے ترکہ کی تقسیم کا شرعی طریقہ یہ ہے کہ سب سے پہلے تجہیز و تکفین کے اخراجات نکالے جائیں،پھر  اگر مرحوم پر کوئی قرض ہو تو اسے ادا کیا جائے، پھر اگر مرحوم نے کوئی  جائز  وصیت کی ہو تو باقی ترکہ کے ایک تہائی میں اسے نافذ کیا جائے، پھر اس کے بعد باقی تمام متروکہ جائیداد منقولہ و غیر منقولہ   کو 8 حصوں  میں تقسیم کرکے ہر  ایک زندہ بیٹے کو 2حصے اور ہر ایک بیٹی کو  ایک حصہ اور ہر پوتے کو  ایک حصہ ملے گا۔صورتِ تقسیم یہ ہے :میت (والد ، والدہ ) 8 بیٹابیٹابیٹابیٹیبیٹی22211فوت شدہ     میت (بیٹا ) 2 مف2بیٹابیٹا11فی صد کے اعتبار سے مرحومین کے ہر ایک زندہ بیٹے کو 25 فی صد ، ہر ایک بیٹی  کو12.5فی صد ، اور ہر ایک پوتے کو  12.5 فی صد ملے گا۔فقط واللہ اعلم

عنوان: کیابہنوں کومیراث نہیں دینےسےآدمی مسلمان نہیں رہتا
سوال: جو لوگ قصداً اور عمدا اپنی بہنوں وغیرہ کو اپنے مورث کے مالِ میراث میں حق نہیں دیتے ،اور ان کا حق خود قبضہ کرتے ہیں یا دوسروں پر فروخت کرتے ہیں مسلمان ہے یا نہیں؟
جواب: واضح رہےکہ میراث ورثاء کاحق ہوتاہے،جوہروارث کوملناچاہیے،اورکسی کےحصۂِ میراث کودبانا،اورنہ دینا،یادینےمیں تاخیراورٹال مٹول سےکام لیناظلم ہے،نیزمیراث نہ دینےپرقرآن وحدیث میں سخت وعیدیں آئی ہیں؛لہذاہروارث کواُس کاحصہ دینالازم ہے،چاہےوہ بہن ہو،یاکوئی اور،تاہم اگرکوئی اپنی بہن یاکسی اورمستحقِ میراث کواُس کاحصۂِ میراث نہیں دیتا،تواس گناہ کی وجہ سےوہ کافرنہیں ہوتاہے۔روح البیان میں ہے:"وَصِيَّةً مِنَ اللَّهِ اى يوصيكم الله وصية بها لا يجوز تغيرها قال عليه السلام (من قطع ميراثا فرضه الله قطع الله ميراثه من الجنة)."(سورة النساء،أيت :١٢،ج:٢ ،ص:١٧٥)تفسیرِابن کثیرمیں ہے:"تلك حدود الله...أي هذه الفرائض والمقادير التي جعلها الله للورثة بحسب قربهم من الميت واحتياجهم إليه وفقدهم له عند عدمه، هي حدود الله، فلا تعتدوها ولا تجاوزوها، ولهذا قال ومن يطع الله ورسوله أي فيها فلم يزد بعض الورثة ولم ينقص بعضها بحيلة ووسيلة، بل تركهم على حكم الله وفريضته وقسمته يدخله جنات تجري من تحتها الأنهار خالدين فيها وذلك الفوز العظيم."(سورة النساء،أيت :١٣ ج:٢ ص:٢٠٣ ط:دارالكتب العلمية)فقط والله أعلم

عنوان: وراثت کی تقسیم میں تاخیر کرنے کا حکم
سوال: میرے والد صاحب کا بیس سال پہلے 2002 میں جب انتقال ہوا تو ان کے وارثین میں تین بیٹے، تین بیٹیاں اور ایک بیوہ تھیں۔ والد صاحب نے ترکہ میں جو مال چھوڑا تھا اس میں پندرہ سو گز کا ایک گھر بھی تھا جس کا2007 میں بیچنے کا طے پایا ، اور تمام وارثین کی رضامندی سے بیچ دیا گیا، تاہم چونکہ تمام معاملات والدہ کے ساتھ ایک ہی بھائی، (وارثین کو معلوم ہے کس کی بات ہو رہی ہے، مصلحتاً نام اور رتبہ بیان نہیں کیا جا رہا) دیکھ رہے تھے تو ان کی طرف سے بیان کیے گۓ حالات کو مدِنظر رکھتے ہوۓ کسی بھی وارث بمعہ دو بھائی، تین بہنیں اور والدہ کسی کو بھی مکمل حصہ نہیں دیا گیا اور بہنوں نے اپنی رضامندی سے ذمہ دار کو مہلت دی کے ، آپ ضروری معاملات سیدھے کریں اور باقی جو وراثت کا مال ہے جب اس کے معاملات طے پائیں گے تو اس گھر کا حصہ بھی تب ہی دے دیجیئے گا۔ اب معاملات کو چونکہ پندرہ سال گزر گۓ ہیں اور باقی وراثت کا بٹوارا نہیں کیا گیا تو اب بہنوں اور ان کے وارثین کا تمام بھائیوں سمیت مجھ سے یہ مطالبہ ہے کے آپ اس زمین کی موجودہ مالیت کے حساب سے ادائیگی کریں، جو کے اس وقت پینتیس لاکھ بن رہی تھی تو اب دو کروڑ بنتی ہے۔ میرا سوال یہ ہے کہ نہ تو گھر کے بکنے کے معاملات میں دیکھ رہا تھا نہ بہنوں نے مجھے مہلت دی تھی نہ گھر بکنے کی صورت میں جو رقم آئی تھی اس کو میں اپنی مرضی سے خرچ کر سکتا تھا اور نہ ہی مجھے مکمل طور پر یہ علم ہے کے آنے والی رقم کہاں خرچ ہوئی، اس تمام صورتِحال کو دیکھتے ہوئے میری رہنمائی کی جاۓ کے کیا میری بہنوں کا یہ مطالبہ درست ہے اور کیا میں اس گھر سے آنے والی رقم کو بہنوں میں تقسیم کرنے کا مکلف تھا جبکہ بہنوں نے خود ایک وارث کے حوالے تمام معاملات کر دیئے تھے ؟ جب کہ میں خود اپنے حصے میں آنے والی رقم مکمل طور پر ذمہ دار سے وصول نہیں کر سکا تھا؟
جواب:
صورت مسئولہ میں جب وراثت کا گھر بکنے کے بعد بہنوں نے ایک بھائی کو وراثت تقسیم کرنے میں مہلت دی اور اب وہ بھائی بہنوں کو ان کا حصہ نہیں دے رہا اور سائل کا اس معاملہ میں کسی قسم کا کوئی عمل دخل نہیں تھا اور نہ ہی سائل نے بہنوں کے حصہ کی رقم سے کسی قسم کا  فائدہ اٹھایا تو پھر بہنوں کا سائل سے حصہ کا موجودہ قیمت کے اعتبار سے مطالبہ کرنا درست نہیں ہے۔حصہ کی ادائیگی کا ذمہ دار وہ ہی بھائی ہے جس کے پاس ورثہ کی ساری رقم تھی۔رہا یہ سوال کہ وہ بھائی پرانی قیمت یعنی پینتیس لاکھ کے حساب سے ورثاء کو ادائیگی کرے گا یا نئی قیمت کے اعتبار سے تو اس میں تفصیل یہ ہے کہ اگر اس بھائی نے یہ رقم اپنے ذاتی اخراجات میں خرچ کردی اور وہ رقم ختم ہوگئی تو پھر وہ بھائی صرف اسی رقم کا ضامن ہے جتنی رقم اس نے استعمال کی یعنی پینتیس لاکھ روپے۔ اور اگر اس بھائی نے اس رقم سے دوسری زمین خریدی یا کسی اور تجارتی امور میں یہ رقم لگائی تو پھر جتنا نفع اس رقم کو تجارت میں لگا کر حاصل ہوا ہے  وہ سب ورثاء میں ان کے  حصوں کے مطابق تقسیم ہوگا۔ نیز مذکورہ بھائی کو چاہیے کہ وہ ٹال مٹول سے کام نہ لے جلد بہنوں اور دیگر بھائیوں کو ان کا حصہ ادا کردے، ایسا نہ کرنے کی صورت میں سخت گناہ گار ہوگا۔مرقاۃ المفاتیح میں ہے:"وعن أنس - رضي الله عنه - قال: قال رسول الله - صلى الله عليه وسلم -: «من قطع ميراث ‌وارثه، قطع الله ميراثه من الجنة يوم القيامة» . رواه ابن ماجه."(باب الوصایا ج نمبر ۵ ص نمبر ۲۰۴۰، دار الفکر)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: بیٹے کی اولاد کےلیے اپنے دادا کی وراثت کا مطالبہ کرنے کاحکم
سوال: مرحوم  کی زندگی  میں ایک بیٹے کا انتقال ہو گیا تھا ،اب اسکی اولاد مرحوم کے دیگر ورثاء سے اپنے باپ کا حصہ طلب کر رہی ہے، کیا یہ جائز ہے یا نہیں ؟
جواب: صورت مسئولہ میں  چونکہ مرحوم  کی زندگی میں مذکورہ   بیٹے کا انتقال ہوگیا تھا،لہذامذکور ہ مرحوم بیٹے کی اولاد کےلیے اپنے دادا کےترکہ  میں حصہ کا  مطالبہ کرنا  شرعا جائز نہیں ہے۔فتاوی ہندیہ میں ہے:"و يستحق الإرث بإحدى خصال ثلاث: بالنسب و هو القرابة، و السبب وهو الزوجية، والولاء."(الباب الثانی فی ذوی الفروض، ج:6، ص:447، ط: مکتبة رشیدیة)عمدۃ القاری شرح صحیح البخاری میں ہے:"و قال زيد : ولد الأبناء بمنزلة الولد إذا لم يكن دونهم ولد ذكر ذكرهم كذكرهم وأنثاهم كأنثاهم يرثون كما يرثون ويحجبون كما يحجبون ولا يرث ولد الابن مع الابن."( باب ميراث ابن الابن إذا لم يكن ابن، ج:23، ص:238، ط:داراحیاء التراث العربی)فقط واللہ اعلم

عنوان: بعض اولاد کو میراث سے عاق کرنے کا حکم
سوال: عبد الخالق کا انتقال ہوا، ورثاء میں 5 بیٹے 4 بیٹیاں ہیں ،بیوہ کا انتقال مرحوم عبدالخالق سے پہلے ہی ہو گیا تھا، مرحوم کے والدین کا انتقال بھی  اسی طرح پہلے ہی ہو گیا تھا ،ترکہ میں ایک مکان ہے ،اس کی تقسیم مذکورہ ورثاء میں کیسے ہو گی ؟نوٹ:واضح رہے کہ عبد الخالق نے اپنی زندگی میں اپنے تین بیٹوں کو عاق کر دیا تھا ،کیا ان کو بھی وراثت میں سے حق ملے گا ؟
جواب:
واضح رہے کہ اپنی اولاد  میں سے کسی کو  اپنی جائے داد  سے  عاق کرناجائز نہیں ہے اور نہ ہی شرعاً اس کی کوئی حیثیت ہے،  اگر کسی نے اپنی اولاد  میں سے کسی کو اپنی جائیداد سے عاق بھی کردیا، تو اس سے وہ  اپنے شرعی حصہ سے محروم نہیں ہوگا، بلکہ شرعی حصہ بدستور اس کو ملے گا،لہذا صورتِ مسئولہ میں عبد الخالق مرحوم نے جن بیٹوں کو اپنی زندگی میں جائیداد سے عاق کیا تھا، اور وہ عبد الخالق کی موت کے وقت زندہ تھے ،تو انہیں بھی عبد الخالق مرحوم کے ترکہ میں سے حصہ ملے گا ۔مرحوم کا ترکہ اس کے شرعی ورثاء میں تقسیم  کرنے کا شرعی  طریقہ یہ ہے کہ مرحوم کے حقوق ِمتقدمہ  یعنی   تجہیز وتکفین کا خرچہ نکالنے کے بعد اگر ان  پر کوئی  قرضہ ہے،  تو اس کو ادا کرنے  کے بعد  اگر  انہوں  نے کوئی  جائز وصیت کی ہے تو اس کو ایک تہائی سے نافذ کرنے کے بعد  باقی منقولہ وغیر منقولہ ترکہ  کو14 حصوں میں تقسیم کر کے  2 حصے کر کے مرحوم والد کے ہر ایک بیٹے کو ،جب کہ ایک(1) حصہ کر کے  ہر ایک بیٹی کو ملے گا ۔صورتِ تقسیم یہ ہے:میت(والد)مسئلہ  :14 بیٹابیٹابیٹابیٹابیٹابیٹیبیٹیبیٹیبیٹی222221111یعنی 100 روپے میں سے  ہرایک بیٹے کو 14.285 روپے ،اور  ہر ایک بیٹی کو 7.142 روپے ملیں گے ۔مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا،ج:2،ص:926،ط:المکتب الإسلامی)فتاوی شامی میں ہے:"فقال في الخانية: إن الإستحقاق المشروط كإرث ‌لا ‌يسقط ‌بالإسقاط. اهـ ."(‌‌كتاب الوقف، مطلب في الإستدانة على الوقف، ج:4، ص:440، ط: سعید)تکملة رد المحتار  لمحمد علاء الدین   میں ہے: "الإرث جبري لا يسقط بالإسقاط ... الخ."(کتاب الدعوی، باب التحالف، فصل في دفع الدعاوی، ج:8، ص:116، ط: دار الفكر)فقط واللہ اعلم

Reference: Mishkat al-Masabih 3078, 3079 In-book reference : Book 12, Hadith 37: حوالہ

عنوان: تنخواہ کی خرچ کردہ رقم کی واپسی کا مطالبہ کرنا
سوال: میرے والد سرکاری ملازمت کے دوران انتقال کرگئے ،2009 میں ان کا کل ورثہ ایک  2منزلہ گھر تھا، جس میں ایک منزل بطور رہائش ،اور دوسری منزل کرایہ پر دی ہوئی تھی ابھی تک ،اورایک پلاٹ پشتنی جائیداد۔اس کے بعد گورنمنٹ سے گریجویٹی کی رقم ملی2010میں تو والدہ نے اس رقم سے ایک مکان خرید کر  کرائےپر دے دیا، 2011 میں میری نوکری گورنمنٹ قانون سن آف کوٹا کے تحت لگ گئی، جس سے میری آمدنی شروع ہوگئ، اس کے علاوہ والدہ کی پنشن بھی شروع ہو گئی،میری تنخواہ کا کافی حصہ والدہ نے میرے ساتھ باندھ لیا ،کہ یہ آپ نے دینا ہے،یہ کچھ بھی ہے تم لوگوں کا ہی ہے ،میں بھی دیتا رہا اس میں سے نا میں نے کبھی کچھ مانگا نا ہی والدہ نے کبھی دیا ،میرے تمام اخراجات میں خود ہی دیکھتا رہا، لیکن والدہ دوسرے بہن بھائیوں کو ہر چیز ان کی فرمائش پر دیتی رہتیں، یہاں تک کہ ان کی پڑھائی کی فیس کے علاوہ بھی دو بہنوں کی اور ایک بھائی کی شادی بھی کروادی ،میں نے شادی ابھی تک اس لیے نہیں کی، کیوں  کہ میرے پاس کوئی اختیارات نہیں تھے ۔اب جبکہ 14 سال بعد میں نے اپنے حصے کا مطالبہ کیا،"تو پہلے تو کہا کچھ نہیں ہے تیرا ،پھر کہا کہ تمہیں ہم گاؤں والے مکان میں سے اور جس میں ہم رہ رہے ہیں اس کی قیمت لگاکر جو بنے گا ،جب ہماری مرضی ہوگی دے دیں گے، "میں نے کہا جو مکان والد کے گریجویٹی کے پیسوں سے لیا تھا ،اس کا کیا ہوگا تو کہا گیا اس پر ہم نے خرچہ کیا ہے، اگر اس میں سے دیں گے تو 2010 والے ریٹ پر دیں گے ،مزید یہ کہ میرا ایک چھوٹا بھائی مفتی بھی ہے اور جب میں نے وراثت کا مطالبہ کیا تو مجھ پر نافرمانی کے فتوے بھی لگانا شروع کردیے سب بہن بھائیوں نے ،میں نے محلہ کے ایک امام صاحب جو ہمیشہ والدہ کی طرف سے مجھے سمجھاتے رہتے تھے، ان سے کہا تو وہ آنے کو تیار ہوگئے ،لیکن والدہ نے کہا کوئی باہر والا نہیں آئے گا، حضرت میں تو ان کی گواہی کی موجودگی میں تنخواہ بھی دیتا رہا اپنے لیے کچھ نہیں بنایا ، اب مجھے کیا کرنا چاہیے؟ نہ وہ  مجھے ٹوٹل جائیداد میں سے دینے کو تیار ہیں اور سیلری الگ سےان کو میں دیتا رہا ، براہ کرم یہ واضح کردیں کہ میرا کیا حصہ ہوگا وراثت میں اور جو میں نے تنخواہ میں سے دیا، جبکہ اس وقت کسی کی کوئی آمدنی نہیں تھی سواۓ مکانوں کا کرایہ اور والدہ کی پنشن  کے۔
جواب: واضح رہے کہ والد کے ترکہ کے دو منزلہ گھر اور ایک پلاٹ میراث میں تقسیم  ہوگا، اس میں تمام ورثاء سائل سمیت اپنے شرعی حصے کے بقدر  حقدار ہوں گے، نیز جس وقت ترکہ کے  مکان اور پلاٹ کی تقسیم ہوگی، اس وقت کی مارکیٹ ویلیو  کے اعتبار ہر فریق کو اس کا حصہ دیا جانا ضروری ہے۔گریجویٹی فنڈحکومت کی طرف عطیہ اور انعام ہوتا ہے ،لہذا یہ فنڈ  جس کے نام پرجاری ہوتاہے، شرعا وہی اس کا حقدار ہوتا ہے،اور   یہ فنڈ پورا کاپورا اسی  کو ملتا ہےترکہ میں تقسیم نہیں ہوتا،لہذا صورت مسئولہ میں  گریجویٹی فنڈ اگر والدہ کے نام پر جاری ہوا ہے، اور اس سے والدہ نے مکان لیا ہے، تو جب تک والدہ زندہ ہیں، تب تک سائل اور باقی بچوں  کا مذکورہ مکان  میں کسی قسم کا  کوئی حق نہیں ہے، لہذا  سائل یا کسی اور وارث  کا اس گھر سے  یا اس گھر کے کرایہ سے اپنے  حصے کا مطالبہ کرنا شرعاً صحیح نہیں ہے۔سائل نے اب تک جو تنخواہ گھر والوں پر خرچ کی ہے، وہ سائل کی طرف سے گھر والوں پر احسان ہے، لہذا سائل شرعاً اس کو واپس کرنے کا مطالبہ نہیں کرسکتا، نیز سائل اگر شریعت کے دائرے میں رہتے ہوۓ اپنے میراث کے حصے کے مطالبہ  کرتا ہے، تو شرعاً والدہ کا نافرمان شمار نہ ہوگا۔بدائع الصنائع میں ہے:" لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود،57/7، ط:سعید)بدائع الصنائع میں ہے:' الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما. (أما) الذي يثبت بفعلهما فنحو أن يشتريا شيئا، أو يوهب لهما، أو يوصى لهما، أو يتصدق عليهما، فيقبلا فيصير المشترى والموهوب والموصى به والمتصدق به مشتركا بينهما شركة ملك. (وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك.'(كتاب الشركة، أنواع الشركة، 56/6، ط: سعيد)درر الحکام فی شرح مجلۃ الاحکام میں ہے:" تقسيم حاصلات الأموال المشتركة في شركة الملك بين أصحابهم بنسبة حصصهم .........  لأن نفقات هذه الأموال هي بنسبة حصصهما، وحاصلاتها أيضا يجب أن تكون على هذه النسبة؛ لأن الغنم بالغرم."(الکتاب العاشر: الشرکات،الباب الأول في بيان شركة الملك،الفصل الثاني في بيان كيفية التصرف في الأعيان المشتركة،ج3،ص26،رقم المادة : 1073ط؛دار الجیل)شرح المجلۃ  لسلیم رستم  باز میں ہے:" الهدية هي المال الذي يعطى لأحد أو يرسل إليه إكراما له."(الكتاب السابع في الهبة، المادة: 834، 366/1، ط: رشيدية)موسوعۃ القواعد الفقہیہ ميں ہے:"‌‌القاعدة الثّالثة والثّلاثون [التّبرّع]،‌‌أولاً: لفظ ورود القاعدة: لا رجوع فيما تبرّع به عن غيره.‌‌ثانياً: معنى هذه القاعدة ومدلولها:التّبرّع: هو إعطاء مجّاني دون مقابل. فمن دفع مالاً عن غيره بغير إذنه أو أوامره، فلا حقّ له في الرّجوع على مَن دفع عنه؛ لأنّه متبرّع. ‌‌ثالثاً: من أمثلة هذه القاعدة ومسائلها:إذا دفع وأدّى دين غيره بغير إذنه، ثمّ طالبه بما دفع، فلا حقّ له، وليس للمدفوع عنه أداء ما دفع، لأنّ الدّفع بغير إذن تبرّع، والمتبرّع لا يرجع.ومنها: من دفع نفقة زوجة غيره، بغير إذن ولا قضاء - فلا رجوع له."(حرف اللام،‌‌القاعدة الثّالثة والثّلاثون (التّبرّع)،‌‌ثالثاً: من أمثلة هذه القاعدة ومسائلها،868/8، ط:مؤسسة الرسالة، بيروت)امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘( کتاب الفرائض،

عنوان: عدم جریان میراث در وظیفہ سرکاری تنخواہ، 343/4،ط: دارالعلوم)فقط والله اعلم

عنوان: میراث کی تقیسم کے بعد جائیداد کے کاغذات بنانے کا خرچہ کون کتنا ادا کرے؟
سوال: میراث تقسیم ہو چکی ہے تین مرد اور دو عورتیں ہیں ،جائیداد کے کاغذات بنانے میں بھی خرچہ آیا ہے، اب کیا عورت میراث کی طرح آدھا حصہ دے گی یا خرچہ پانچ حصوں میں تقسیم ہو گا؟
جواب: صورتِ مسئولہ میں جائیداد کے کاغذات  بنانے کا خرچہ تمام ورثاء پر ان کے حصوں کے بقدر لازم ہوگا جو انہیں وراثت میں ملا تھا، چناں چہ کل خرچہ کو آٹھ حصوں میں تقسیم کرکے ہر بیٹے پر دو دو حصے اور ہر بیٹی پر ایک حصہ دینا لازم ہوگا۔مجلۃ الاحکام العدلیہ میں ہے:"إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم".(الکتاب العاشر الشرکات، ‌‌الباب الخامس في بيان النفقات المشتركة، ص: 249، المادۃ :1308، ط: نور محمد آرام باغ کراچی)درر الحکام فی شرح مجلۃ الاحکام میں ہے:"إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم سواء كان الملك مشتركا بين أكثر من مالك واحد أو مشتركا بين مالك ووقف أو كان قابلا للقسمة كالدار الكبيرة أو غير قابل للقسمة كالحمام والبئر فإذا كان الوقف شريكا في الملك فيدفع متولي الوقف حصة الوقف في المصرف بنسبة حصته والملك هنا أعم من ملك الرقبة وملك المنفعة".(الکتاب العاشر الشرکات، الباب الخامس، المادۃ: 1308، 3/ 310، ط: دارالجیل)فقط واللہ اعلم

عنوان: ترکہ کے حق دار میت کے قریبی وارث ہیں
سوال: میرے والد میرے بچپن ہی میں انتقال کر گئے تھے، ہم 4 بہنیں اور ایک بھائی تھے، مکان کی رجسٹری کے لیے بھائی نے تمام بہنوں کے دستخط کروائے، اس شرط اور وعدے کی بنیاد پر کہ، کوئی بہن اپنے حصے سے دست بردار نہیں ہوگی، بھائی نے وعدہ کیا کہ، مکان کے بکنے پر وہ ہر بہن کو اس کا حصہ دے دے گا، میری دو بہنوں کی وفات ہو چکی ہے اور اپنی زندگی میں دونوں اپنے حصّے کا مطالبہ کرتی رہیں، میرا بھائی بھی دو ماہ قبل اللہ کو پیارا ہو گیا ، ہمیں اب پتہ چلا کہ مکان بک چکا ہے، پر رقم ابھی وصول نہیں ہوئی، مکان کب اور کس مالیت میں بیچا گیا؟ یہ باتیں بھی ہم سے راز میں رکھی گئیں، میرے مرحوم بھائی کے 3 بچے ہیں، ان کے ماموں کا کہنا ہے کہ، اب تمام بہنیں حصے سے دست بردار ہیں، چوں کہ گھر بھائی کے نام تھا اور اس کے مطابق اگر حصے کے حقیقی حق دار کوئی ہیں تو وہ صرف اس کے بھانجے، بھانجی اور بہن، یعنی میرے مرحوم بھائی کی بیوی ہیں ، آپ سے گزارش ہے کہ ،قرآن و حدیث کی روشنی میں اس معاملے کا حل بتا ئیں۔تنقیح:مذکورہ مسئلہ میں  درجہ ذیل  وضاحت درکار ہے:1۔سائلہ کے مرحوم والدکےوالدین (سائلہ کے دادا، دادی)میں سے کوئی مرحوم کی زندگی میں حیات تھا یا نہیں ؟ اگر حیات نہیں تھا  تو پہلے کس کا انتقال ہوا؟2۔مرحوم کے بہن ، بھائیوں کی تفصیل بھی بتلائے۔3۔سائلہ کی والدہ یعنی مرحوم کی بیوہ کااگر انتقال ہوا ہے،تو کب ہوا ہے مرحوم سے پہلے یا بعد میں؟4۔سائلہ کے مرحوم بھائی کے جو تین بچے ہیں،وضاحت کریں کہ بیٹے کتنے ہیں اور بیٹیاں کتنی ہیں ؟5۔ بہنوں کا حصہ سے دستبردار ہونے سے کیا مراد ہے؟6۔مذکورہ مکان سائلہ کے مرحوم والد کا ترکہ ہے یا  مرحوم بھائی کا؟درج بالا امور کی وٖضاحت فرمادیں، ان شاء اللہ آپ کو جواب ارسال کردیا جائے گا اور مناسب یہ ہے کہ، اپنا کوئی رابطہ نمبر بھی درج کردیں ، تاکہ بوقت ضرورت رابطہ کیا جاسکے۔جواب تنقیح:1۔سائلہ کے مرحوم والد کے والدین(یعنی سائلہ کے دادا، دادی )کی زندگی میں وفات پاگئے تھے، پہلے مرحوم کے والد اور پھر مرحوم کی والدہ کا انتقال ہوا تھا۔2۔سائلہ کے مرحوم والد کے 5 بھائی اور 2 بہنیں تھیں، سائلہ کے مرحوم بھائی کاایک اور مرحوم بھائی تھے، جن کی شادی نہیں ہوئی تھی اور4 بہنیں(سائلہ سمیت)ہیں۔3۔سائلہ کی والدہ(یعنی مرحوم والد کی بیوہ)کا انتقال مرحوم والد کے کافی عرصہ بعد ہوا۔4۔سائلہ کے مرحوم بھائی کے 2بیٹے اور ایک بیٹی ہے۔5۔سائلہ کے مرحوم بھائی نے والد کے مکان کو ٹیکس کی مشکلات سے بچنے کے لیے والدہ(مرحؤم والد کی بیوہ)کے نام رجسٹری بنوانے پر سب بہنوں کو آمادہ کیا اور یہ بھی کہا کہ، جب بھی گھر بکے گا، تو سب بہنوں کوان کا حصہ ملے گا، لیکن جب اس مکان کا سودا سائلہ کے مرحوم بھائی نے وفات سے کچھ مہینے پہلے کیا تو اس امر کو سب سے مخفی رکھا۔6۔مذکورہ مکان سائلہ کے مرحوم والد کاترکہ ہے۔(ورثاء کی ترتیب یوں ہے:سائلہ کےوالد مرحوم کے انتقال کے وقت ورثاءمیں بیوہ،2بیٹے، 4بیٹیاں تھیں، پھرایک بیٹا،جو غیر شادی شدہ تھا،اس کا انتقال ہوا، ورثاء میں والدہ، ایک بھائی، 4بہنیں تھیں پھرسائلہ کی والدہ مرحومہ کا انتقال ہوا،ورثاءمیں ایک بیٹا، 4بیٹیاں تھیں پھرمرحوم والد کی ایک بیٹی کا انتقال ہوا،ورثاءمیں2 بیٹے، ایک بیٹی ہے،شوہرکا اس سے پہلے انتقال ہواتھاپھردوسری بیٹی کا انتقال ہوا، ورثاءمیں شوہر، ایک بیٹا، 2بیٹیاں ہیں پھر مرحوم والد کے دوسرے بیٹے کا انتقال ہوا،اس کے ورثاء میں بیوہ، 2بیٹے، ایک بیٹی ہے، مذکورہ تفصیل فون نمبر پر  رابطہ کرنے کے بعدمعلوم کیاگیاہے)
جواب: صورتِ مسئولہ میں مذکورہ مکان چوں کہ سائلہ کے مرحوم والد کا ترکہ ہے، لہذا وہ اس کے شرعی ورثاٰء یعنی اس کی اولاد، بیٹے اور بیٹیوں کے درمیان ان کے شرعی حصےکے تناسب سے تقسیم ہوگا، مرحوم بھائی کے بچوں کےماموں کا یہ کہناکہ، مرحوم کی تمام بہنیں اپنے حصے سے دستبردار ہیں اور گھر بھائی کے نام تھا لہذامذکورہ گھر کے ورثاء صرف مرحوم بھائی کی اولاد اور مرحوم کی بیوہ ہیں، تو اس کایہ کہنا قطعاًدرست نہیں ہےمکان کی رجسٹری مذکورہ بھائی کے نام ہونے سے یہ بھائی اکیلااس مکان کا مالک نہیں بناتھااور اس بھائی کے انتقال کے بعد اس کاشرعی حصہ اس کے شرعی ورثاء میں شرعی حصوں کے تناسب سے تقسیم ہوگا۔صورت مسئولہ میں مرحوم والد کےترکہ کی تقسیم کا طریقہ  یہ ہے کہ مرحوم کے  حقوق متقدمہ، یعنی تجہیزوتکفین کا خرچہ نکالنے کے بعد، اگر میت پر کوئی قرضہ ہے اس کو ادا کرنے کے بعد اور اگر میت نے کوئی جائز وصیت کی ہے ،تو اس کوباقی مال کے ایک تہائی سے ادا کرنے کے بعد باقی ترکہ، منقولہ و غیر منقولہ  کو5760حصوں میں تقسیم کرکے 960حصے مرحوم والد کی  ہر ایک زندہ بیٹی کو،384حصے پہلی مرحومہ بیٹی کے ہرایک بیٹے کواور192حصےاس کی بیٹی کو، 240حصےدوسری بیٹی کے  شوہرکو، 360حصے اس کے بیٹے کو،180حصے اس کے ہر ایک بیٹی کواور240حصے مرحوم والد کے مرحوم بیٹے کی بیوہ کو،672حصے اس کے ہر ایک بیٹے کو،336حصے اس کی ایک بیٹی کو ملیں گے۔تقسیم کا طریقہ کار یہ ہے:مرحوم(والد):5760/1152/64/8بیوہبیٹابیٹابیٹیبیٹیبیٹیبیٹی17814147777144فوت شد252126126126126  1260 630630630بیٹا(سائلہ کابھائی):18/36/6۔۔۔مف:7/14والدہبھائیبہنبہنبہنبہن156105555427035353535فوت شدہ350 فوت شدہ175175175بیوہ(سائلہ کی والدہ):1/6۔۔۔مف:31/186بیٹابیٹیبیٹیبیٹیبیٹی211116231313131310فوت شد 155فوت شدہ 155155 بیٹی(سائلہ کی بہن):5۔۔۔مف:192بیٹابیٹابیٹی221384384192بیٹی(سائلہ کی دوسری بہن):1/16/4۔۔۔مف:60/960شوہربیٹابیٹیبیٹی134633240360180180بیٹا(سائلہ کا دوسرابھائی):1/40/8۔۔۔مف:48/1920بیوہبیٹابیٹابیٹی17514147240672672336یعنی مرحوم والد کےترکہ کی کل مالیت لگاکر100فیصدمیں سے16.66فیصد رقم مرحوم والد کی  ہر ایک زندہ بیٹی کو، 6.66حصے ایک بیٹی کے ہرایک بیٹے کواور3.33فیصدرقم اس کی بیٹی کو،4.16فیصد رقم دوسری بیٹی کے  شوہرکو، 6.24فیصدرقم اس کے بیٹے کو،3.12فیصدرقم اس کی  ہر ایک بیٹی کواور4.16فیصد رقم مرحوم والد کے مرحوم بیٹے کی بیوہ کو، 11.66فیصدرقم اس کے ہر ایک بیٹے کو، 5.83فیصد رقم اس کی ایک بیٹی کو ملے گی۔ العقودالدریہ فی تنقیح الفتاوی الحامدیہ میں ہے:"‌الإرث ‌جبري لا يسقط بالإسقاط."(كتاب الإقرار، ج:٢، ص:٥١، ط:دار المعرفة)فقط والله أعلم

عنوان: سوتیلی بیٹی کا حصہ
سوال: ہماری مرحوم دادی نےشادی کےبعدزمین نہ ہونے کی وجہ سےہمارےعلاقےکےوڈیرےسےرہنےکےلیے زمین مانگ لی تووڈیرےنےاسے ایک زمین دےدی۔ہمارےداداجی کی ایک بیوی پہلے سے بھی تھی اس سےایک لڑکی بھی ہےکیاہماری دادی کی اس جائیداد میں اس لڑکی کاکوئی حصہ ہے؟
جواب: صورتِ مسئولہ میں اگر وڈیرے نے دادی کو مذکورہ زمین  صرف رہائش کے لیے دی تھی مالک نہیں بنایا تھا تو مذکورہ زمین دادی کی ملکیت میں شمار نہیں ہوگی لہذا اس صورت میں وہ دادی کا ترکہ شمار نہیں ہوگی، اور اگر وڈیرے نے دادای کو زمین مالکانہ طور پر دی تو اس صورت  مذکورہ زمین دادی کی ملکیت میں  شمار ہوکر دادی کے ترکہ میں تقسیم ہوگی، البتہ دادی کی سوتیلی بیٹی کا دادی کی مذکورہ جائیداد میں شرعاً کوئی حصہ نہیں ہوگا۔فتاوی شامی میں ہے:"(ويستحق الإرث برحم ونكاح) صحيح  (وولاء)".(کتاب الفرائض، ج:6، ص:762، ط:سعید)فقط واللہ اعلم

عنوان: ایک بیوہ اور چار بیٹیوں کے درمیان میراث کی تقسیم کا طریقہ
سوال: میرے ایک رشتہ دار ہیں، جن کی کل چار بیٹیاں، اور   ایک بیوہ ہے۔ وراثت کی تقسیم کس طرح ہوگی ؟
جواب: صورتِ مسئولہ میں اگر سائل کے مرحوم رشتہ دار  کے صرف یہی مذکورہ ورثاء ہیں، تو اس صورت میں ان کے ترکہ کی تقسیم کا شرعی طریقہ یہ ہے کہ سب سے پہلے ترکہ سے میت کی تجہیز و تکفین کا خرچہ نکالنے کے بعد، اگر میت پر کوئی قرضہ ہو تو اسے کل ترکہ سے ادا کرنے کے بعد،اگر میت نے کوئی جائز وصیت کی ہو تو اسے ایک تہائی ترکہ سے ادا کرنے کے بعد ،باقی کل ترکہ (منقولہ و غیر منقولہ ) کو  32  حصوں میں تقسیم کرکے مرحوم رشتہ دار کی بیوہ کو  4 حصے، اور اس کی ہر ایک بیٹی کو 7 حصے ملیں گے۔صورتِ تقسیم اس طرح ہوگی:میت(مرحوم رشتہ دار)، مسئلہ: 24                                 رد : 8 / 32بیوہبیٹیبیٹیبیٹیبیٹی344441747777یعنی 100 روپے میں سے مرحوم رشتہ دار کی بیوہ کو12.5 روپےاور اس کی ہر ایک بیٹی کو 21.875 روپے ملیں گے۔نوٹ:واضح رہے کہ مذکورہ تقسیم اس صورت میں ہے کہ اگر مرحوم کے صرف یہی ورثاء حیات ہوں ،جو سائل نے ذکر کیے ہیں ،اگر اس کے علاوہ (ماں،باپ یا بہن بھائی) میں سے کوئی وارث ہو ،تو اس کی وضاحت کر کے دار الافتاء سے دوبارہ رجوع کرلیا جائے۔فقط واللہ اعلم

عنوان: سرکاری ملازم کو ملنے والے فنڈ کی تقسیم کا حکم
سوال: میرے بھائی کا سرکاری ملازمت کے دوران انتقال ہوگیا،سرکاری ادارے نے ایک پلاٹ کی مد میں50  لاکھ روپے بیوہ کے نام پر ادا کیے،میرے بھائی کے انتقال کے ایک مہینے بعد ایک بیٹی کی پیدائش ہوئی، اس کے علاوہ ورثاء میں ماں،  چار بھائی اور دو بہنیں بھی ہیں،  50 لاکھ کیسے تقسیم ہوں گے۔ شکریہ۔
جواب: واضح رہے کہ سرکاری  محکمے کی طرف سےملنے والے فنڈ مختلف قسم کے ہوتے ہیں؛ اس لیے حکم بھی ہر ایک کا مختلف ہوتا ہے۔ اگرفنڈصرف بیوہ یا اولاد کے لیے مخصوص ہے،  جیسا کہ گریجویٹی یا بینوولنٹ فنڈ تو پھر یہ سب کچھ اُسی کو ملے گا جس کے لیے انہوں نے مخصوص کر دیا۔اس کے علاوہ  پراویڈنٹ فنڈ اور ایمپلائز ویلفئر فنڈ ملازم کا ترکہ ہے جو  اس کے پس ماندگان میں وراثت کے اصولوں کے تحت تقسیم  ہوگا۔صورتِ مسئولہ میں متعلقہ  سرکاری ادارے نے  پلاٹ کی مد میں50  لاکھ روپے  اگر صرف بیوہ کے لیے مخصوص کرکے دیے ہیں تب تو وہ صرف بیوہ کا حق ہے،کسی اور وارث کا اس میں کوئی حق نہیں  ،اور اگر  دوسری صورت ہےکہ  اس فنڈ کو بیوہ کے لیے مخصوص نہیں کیا گیا،بلکہ یہ مرحوم کی تنخواہ سے کٹوتی کرکے قائم کردہ فنڈ ہے،تو پھرتمام ورثاء(بیوہ،والدہ،بیٹی،چار بھائی،اور دو بہنوں ) کا اس میں حق ہے ،دوسری صورت میں ترکہ کی تقسیم درج ذیل طریقے کے مطابق ہوگی: مرحوم کی تجہیز و تکفین کے اخراجات ادا کرنے کے بعد، اگر مرحوم پر کوئی قرض ہو تو قرض ادا کرنے کے بعد، اگرمرحوم نے کوئی جائز وصیت (ورثاء کے علاوہ کسی کے لیے)  کی ہو تو ایک تہائی مال میں وصیت نافذ کرنے کے بعد، مابقیہ کل ترکہ کو  48 حصوں میں تقسیم کریں، 6 حصے بیوہ کو، 8 حصے والدہ کو ، 24 حصے بیٹی کو، 2حصے ہر بھائی کو اور1،1حصہ دو بہنوں میں سے  ہر بہن کو ملے گا۔صورت تقسیم یہ ہے:میت: 48/24بیوہوالدہبیٹیبھائیبھائیبھائیبھائیبہنبہن3412568242222111یعنی پچاس لاکھ میں سے  6,25,000 روپےبیوہ کو، 8،33،333.33 والدہ کو،25،00،000 بیٹی کو، 208،333.33 ہر بھائی کو اور 104،166.66 ہر بہن کو ملیں گے۔فقط واللہ اعلم

عنوان: جعلی کاغذات بناکر پنشن وصول کرنا
سوال: میرے  والد فوت  ہوئے، ان کی سرکاری جاب تھی، پھر  ان کی پنشن میری والدہ کو ملتی رہی، اب وہ فوت ہو گئی  ہیں،  اب پینشن میری کنواری بہن کو ملے گی، میری بہن کی ایک  سال بعد شادی ہے تو  کیا میں اپنی چھوٹی بیٹی کو اپنے والد کی بیٹی بنا سکتا ہوں کاغذات میں؛ تاکہ اس کو میری والدہ والی پینشن ملتی رہے اور اس میں میری بہن بھی راضی ہے؟
جواب: واضح رہے کہ پنشن کی رقم حکومت یا کسی بھی ادارے  کی طرف سے عطیہ ہوتی ہے، اورملازم کی وفات کےبعداس کے نامزدکردہ کسی فرد یاادارے کی پالیسی کے مطابق  کے ورثاءمیں سے کسی کودیاجاتاہے ،لہذاادارہ کی  پالیسی اورضابطے کے مطابق پنشن کی رقم  جس کے نام پر جاری ہوجائے اس کے لیے اس کا وصول کرنا اور اس کو اپنے استعمال میں لانا جائز ہے،ادارے کی پالیسی اورضابطےکےخلاف کسی کونامزدکرکےپنشن کی رقم دلوانا جائزنہیں ہے۔لہذاصورتِ  مسئولہ میں ادارے کی پالیسی کےمطابق مرحوم کی پنشن  بیٹی کی شادی تک جاری ہوسکتی ہے تواس کی شادی کےبعدکاغذات میں مرحوم کی پوتی کواس کی بیٹی بناکرپنشن وصول کرناجھوٹ اوردھوکا  دہی کی بناپر جائز نہیں ہے ۔شرح المجلۃ میں ہے:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 58،ج:1،ص:57،ط:دارالجیل)امداد الفتاوی میں اس مسئلہ کے متعلق مذکور ہے:"چونکہ میراث اموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(ج:4،ص:342،ط:مکتبہ دار العلوم کراچی)فتاوی محمودیہ میں ہے:"قانونی اعتبار سے جو مستحق ہو،پنشن اسی کو ملے گی۔"(ج:20،ص:404،ط:دار الافتاء جامعہ فاروقیہ کراچی)مجمع الزوائد میں ہے:"وعن عبد اللہ بن مسعود قال: قال رسول اللہ صلی اللہ علیہ وسلم: من غشنا فلیس منا والمکر والخداع في النّار."(کتاب البیوع، باب الغش: 4/ 139، ط: دار الفکر، بیروت)فقط واللہ اعلم

عنوان: والد اور والدہ کے انتقال کے بعد پنشن لینے حق دار کون ہے؟
سوال: میرے ایک دوست کے والد دو سال پہلے وفات پا گئے تھے اور ان کی پینشن ان کی بیوہ کو ملتی تھی اب وہ بھی وفات ہوگئی ہے ۔بیوہ ہر پانچ ماہ بعد تصدیق کے لیے جاتی کہ وہ زندہ ہے اور ان کو پینشن ملتا رہے اب چونکہ ان کے تصدیق ہوچکی ہے پچھلے ماہ ،تو کیا ان کے بیٹے اس پینشن کی چار ماہ کی پینشن لے سکتے ہیں ۔ اگر بیوہ مہینے کی 15 تاریخ کو وفات ہوگئی ہو کیا معاملہ ہوگا؟
جواب: صورت مسئولہ میں  اگرادارے کی پالیسی کے مطابق بیوہ کے انتقال کے بعدبیٹاگزشتہ یاآئندہ کےلیےپنشن لینے کاحق دارہےتواس کےلیےپینشن لینا شرعاً جائز ہے۔اگرادارہ کی پالیسی کے مطابق بیوہ کے انتقال کے بعدکسی اور کے نام پنشن جاری نہیں ہوتی تومرحوم کے بیٹےکےلیےپنشن لیناجائز نہیں ہے۔شرح المجلۃ میں ہے:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 58،ج:1،ص:57،ط:دارالجیل)امداد الفتاویٰ میں ہے :’’چوں کہ میراث اَموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔‘‘(کتاب الفرائض  ج 4 ص 342 ط:مکتبہ دارالعلوم کراچی)فقط واللہ اعلم

عنوان: دو بیٹے اور چار بیٹیوں کے درمیان تقسیم میراث
سوال: ایک خاندان ہے،  والد کا انتقال ۲۰۲۱ میں ہوا، ورثاء میں   دو  بیٹے اور چاربیٹیاں  ہیں،  والد مرحوم نے ترکہ میں ایک مکان (جس میں دو نواں بھائ ابھی مقیم ہیں اور اس گھرمیں  ایک پورشن خالی ہے اور پہلے کچھ عرصہ وہ کرایہ پر بھی لگا رہا)، گھر کے علاوہ گاؤں میں کچھ زمین ہے ، زیور والدہ کے انتقال کے بعد کا پڑاہے، والد صاحب نے کچھ نقد رقم بھی چھوڑی ہے،  گھر کا کچھ سامان اور بستر بھی ہیں،اب میراث کی  تقسیم کیسے ہوگی ۔
جواب: صورت ِ مسئولہ میں  والد مرحوم کے ورثاء میں اگر صرف دو بیٹے اور چار بیٹیاں ہیں تو والد  مرحوم کےترکہ کی تقسیم کا شرعی طریقہ یہ ہے کہ سب سے پہلےمیت کے حقوقِ متقدمہ یعنی تجہیز و تکفین کا خرچہ نکالنےکے بعد اگر میت کے ذمہ کوئی قرض ہو تو اسے کل مال سے ادا کرنے کے بعد اور اگر میت نے کوئی جائز وصیت کی ہو تو اسےباقی مال کے  ایک تہا ئی حصے  میں نافذ کرنے کے بعد باقی کل منقولہ وغیر منقولہ ترکہ  کو8 حصوں میں تقسیم کرکے 2 حصے کر کے ہر ایک بیٹے کو اور ایک  حصہ کر کے ہر ایک بیٹی کو ملے گا۔صورتِ تقسیم یہ ہوگی:میت: والد۔۔۔ مسئلہ: 8بیٹا بیٹابیٹیبیٹیبیٹیبیٹی221111یعنی فیصد کے اعتبار سے 100 روپے میں سے 25 روپے کر کے ہر ایک بیٹے کو اور 12.5 روپےکر کے ہر ایک بیٹی کو ملیں گے۔فقط واللہ اعلم

عنوان: لے پالک کےلیےوصیت / دوبطن کا مناسخہ
سوال: ایک مرحومہ خاتون کی ملکیت میں چالیس لاکھ روپے ہیں،اس کی اولاد نہیں ہے، صرف ایک منہ بولی بیٹی ہے اور اس خاتون کے دو بھائی حیات ہیں، شوہر زندہ تھا ،اہلیہ پہلے فوت ہوچکی ، اور جب شوہر کا انتقال ہو ا اس وقت اس شخص کی ایک بہن زندہ تھی ،میاں بیوی نے اپنی ملکیت منہ بولی بیٹی کے لیے وصیت کی ہے، اب منہ بولی بیٹی اور مرحومہ کے دو بھائیوں کو اور مرحوم شوہر کی بہن کو مرحومہ کی میراث میں سے کتنا حصہ ملے گا؟
جواب: 1:  واضح رہے کہ شریعتِ مطہرہ نے انسان کو اپنی زندگی میں  اپنے مال میں ہر جائز تصرف کا پورا حق دیا ہے اور  اپنے ورثاء کے علاوہ کے لیے  ایک تہائی مال کے حوالہ سے  وصیت کرنے کا محدود اختیار بھی  دیا ہے،لہذا صورتِ مسئولہ میں چونکہ میاں اور بیوی دونوں نے اپنی لے پالک کے لیے وصیت کی ہے لہذا دونوں کے حقوق متقدمہ ادا کرنے کے بعد  جتنی رقم باقی بچ جائے اس میں  سے ایک تہائی کی رقم میاں  بیوی کی وصیت کے مطابق میاں بیوی کی منہ بولی بیٹی کو اداکی جائے گی اس کے بعد جتنی رقم بچ  جائے وہ  باقی ورثا ء میں تقسیم کی جائے گی ۔2: مکمل ترکہ سے ایک تہائی وصیت کے مطابق نکالنے کے بعد باقی ترکہ اس طرح تقسیم ہوگا کہ باقی منقولہ وغیر منقولہ ترکہ  کو (4)حصوں میں تقسیم کر کے مرحومہ کے ہرایک بھائی کو ایک حصہ  اور مرحومہ کے شوہر کی بہن کو2حصے ملیں گے ۔صورتِ تقسیم یہ ہوگی :میت  (مرحومہ خاتون)2/ 4شوہر بھائی بھائی 1122فوت شدہ11میت(مرحومہ کا شوہر)2رد1 مف2بہن12یعنی فیصد کے اعتبار سے مرحومہ کے ہر ایک بھائی کو 25فیصد اور مرحومہ کے شوہر کی بہن کو50فیصد ملیں گے ۔فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته (وهم كبار) يعني يعتبر كونه وارثه أو غير وارث وقت الموت لا وقت الوصية".(کتاب الوصایا، 6 /650 /651 ط: سعید)فتاوی ہندیہ میں ہے:"تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية".(کتاب الوصایا ، الباب الأول في تفسير الوصية 6 / 90 ط: مکتبه ماجدیه)فقط والله اعلم

عنوان: ایک بیٹی ، تین بہنیں اور تین چچاؤں میں تقسیم ترکہ
سوال: ایک عورت نے وارثوں میں ایک بیٹی ،تین بہنیں اور تین چچا چھوڑے ۔ اس میں وراثت کی تقسیم کیسی ہوگی؟
جواب: صورت مسئولہ میں  میت کے حقوق متقدمہ یعنی تجہیز وتکفین کا خرچہ نکالنے کے بعد،  میت کے ذمہ کوئی قرضہ ہو تو اس کو ادا کرنے کے بعد ، میت نے کوئی جائز وصیت کی ہو اس کو ایک تہائی میں نافذ کرنےکے  بعد، مابقیہ کل ترکہ کو چھ حصوں میں تقسیم کرکے ، تین حصے میت کی بیٹی کو ، اور ایک ، ایک حصہ میت کی ہر ایک بہن کو ملے گا۔ صورت تقسیم یہ ہے:مسئــــلــــــــــــــــــــــــــــــــــــــــــــــــــــــــــــــــــــــــــــــه: 2/ 6بیٹیبہن بہن بہنچچاچچاچچا11ممم3111ممماور فیصد کے اعتبار سے  (50)فیصد بیٹی  کو، (66/ 16)  فیصدہر ایک بہن کو ملیں گے۔واضح رہے کہ صورت مسئولہ میں چچاؤں کو میراث میں حصہ نہیں ملے گا، کیونکہ  عصبہ قریبہ(میت کی بہنیں ) موجود ہیں۔طرازی شرح سراجی میں ہے:’’جب حقیقی بہن عصبہ مع الغیر ہوتی ہے تو وہ حقیقی بھائی کے حکم میں ہوجاتی ہے؛ لہذا یہ علاتی بھائی اور علاتی بہن کو ساقط کردیتی ہے، نیز حقیقی بہن کی وجہ سے  اس سےدور کے عصبات بھی  ساقط ہوجاتے ہیں، جیسے بھتیجے،  چچا وغیرہ‘‘۔(طرازی شرح سراجی: باب العصبات، عصبہ مع غیرہ کا بیان (ص: 113)، ط. رحمانیہ کراچی)فقط واللہ اعلم

عنوان: کسی وارث کا ترکہ کے بجائے رقم مانگنے کا حکم
سوال: سوال یہ ہے کہ کوئی وارث ترکہ میں  حصہ کے طور پر رقم مانگ رہا ہو تو اسے اپنے پاس سے رقم دے سکتے ہیں ؟ یا پھر ترکہ میں سے ہی ادا کرنا ضروری ہے ؟
جواب: واضح رہے کہ میت کے متروکہ مال وجائیداد میں ورثاء اپنے اپنے شرعی حصص کے بقدر مستحق ہوتے ہیں،اگر کوئی وارث ترکہ سے اپنا حصہ لینے کے بجائے حصے کی قیمت/رقم لینا چاہتا ہو، تو اس کی ادائیگی کی دو صورتیں ہیں، یا تو تمام ورثاء اس کے حصے کی مالیت لگاکر اس کی قیمت دے کر وہ حصے اپنی طرف کرلیں، یا کوئی ایک وارث اس کا حصہ خرید کر اپنی طرف سے رقم ادا کردے، دونو ں صورتیں شرعا جائز ہیں۔ نیز اگر یہ صورت اختیار کی جائے کہ مرحوم کے ترکے کی رقم یا ترکے کی کوئی چیز دے کربقیہ ترکہ سے دستبرداری کا معاہدہ کرلیں جس کو شریعت کی اصطلاح میں تخارج کہا جاتا ہے، تو اس کی بھی شرعا گنجائش ہے۔ فتاوی عالمگیری میں ہے:"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا". (كتاب الفرائض، الباب الخامس، 4/ 268، ط: دار الفكر بيروت)البحر الرائق میں ہے:"قال - رحمه الله - (يبدأ من تركة الميت بتجهيزه) المراد من التركة ‌ما ‌تركه ‌الميت خاليا عن تعلق حق الغير بعينه".(کتاب الفرائض، 8/ 557، ط: دار الكتاب الإسلامي)تبیین الحقائق میں ہے:"قال - رحمه الله - (فإن وقع عن مال بمال بإقرار اعتبر بيعا)؛ لأن معنى البيع ‌قد ‌وجد فيه، وهو مبادلة المال بالمال عن تراض فتجري فيه أحكام البيوع، وهذا؛ لأن الأصل في الصلح أن يحمل على أشبه العقود له فتجري عليه أحكامه".(كتاب الصلح، 5/ 31، ط: دار الكتاب الإسلامي)فقط والله اعلم

عنوان: بیوہ کا دوسری جگہ شادی کرنے سے مرحوم شوہر ملنے والے حصے کاحکم
سوال: اگر ایک لڑکی پہلے ایک بھائی کے نکاح میں ہو اور اس کے انتقال کے بعد دوسرے بھائی کے نکاح میں ہو تو کیا لڑکی کو دونوں بھائیوں کی جائیداد میں سے حصہ ملے گا یا صرف ایک سے ؟
جواب: صورتِ مسئولہ  میں بیوہ کو دونوں بھائیوں کی جائیداد سے حصہ ملے گا، ایک بھائی کی وفات کے بعددوسرے بھائی سے نکاح کرنے کی صورت میں پہلے بھائی (شوہر ) کی طرف سے ملنے والا حصہ ساقط نہیں ہوتا۔قرآن پاک میں ہے : وَلَهُنَّ الرُّبُعُ مِمَّا تَرَكْتُمْ إِن لَّمْ يَكُن لَّكُمْ وَلَدٌ فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم مِّن بَعْدِ وَصِيَّةٍ تُوصُونَ بِهَا أَوْ دَيْنٍ(سورۃ النساء 12)ترجمہ :اور ان بیبیوں کو چوتھائی ملے گا اس ترکہ کا جس کو تم چھوڑ جاؤاگر تمہاری کچھ اولاد نہ ہو اور اگر تمہارے کچھ اولاد ہوتو ان کو تمہارے ترکہ میں سے آٹھواں حصہ ملے گا وصیت نکالنے کے بعد کہ تم اس کی وصیت کرجاؤیا دین کے بعد ۔(از بیان القرآن )فتاوی شامی میں ہے :"(‌ويستحق ‌الإرث برحم ونكاح) صحيح فلا توارث بفاسد ولا باطل إجماعا .(قوله ونكاح صحيح) ولو بلا وطء ولا خلوة إجماعا در منتقى (قوله فلا توارث بفاسد) هو ما فقد شرطا من شروط الصحة كشهود، ولا باطل كنكاح المتعة والمؤقت وإن جهلت المدة، أو طالت في الأصح كما مر في محله".(كتاب الفرائض ج:6 ص:762 ط: سعيد )وفیہ ایضا:"(فيفرض للزوجة فصاعدا الثمن مع ولد أو ولد ابن وإن سفل والربع لها عند عدمهما) فللزوجات حالتان الربع بلا ولد والثمن مع الولد".(کتاب الفرائض ج: 6 ص: 769 / 779 ط: سعید)فقط واللہ اعلم

عنوان: تقسیم میراث میں عول کا ثبوت
سوال: فرائض سے متعلق ایک مسئلہ کی تحقیق مقصود ہے ،وہ یہ کہ اگر میت کے ورثا میں شوہر ،دو بیٹی ،ماں اور باپ موجود ہوں تو 12سےمسئلہ کی تخریج ہوتی ہے اور ہر فریق کا مجموعی حصہ 15ہونے کی وجہ سے مسئلہ عائلہ ہوجاتا ہے نتیجتاً شوہر کو 12کے بجائے 15حصوں میں سے تین حصے ملتے ہیں جو یقیناً پورے ترکہ کی چوتھائی سے کم ہے،اسی طرح بیٹی کو 15حصوں میں سے 8حصے اور ماں ،باپ کو 15حصوں میں سے دو دو حصے ملتے ہیں جو ان کے مقررہ حصے ثلثان اور سدس سے کم ہے،یہی صورت حال تقریباً ہرمسئلہ عائلہ میں پیدا ہوتی ہے،کہ اصحاب الفرائض کو ان کے حصہ مقررہ سے کم ملتا ہے، حال آں کہ  ان کے  حصے منصوص و مصرح  ہیں۔تحقیقی جواب عنایت فرماکر ممنون  فرمائیں !
جواب:
مسئلہ عائلہ کی صورت صحابہ کرام رضی اللہ عنہم کے دور میں سب سے پہلے حضرت عمر رضی اللہ عنہ کی خلافت کے دوران پیش آئی تھی، حضرت عمر رضی اللہ عنہ نے  صحابہ کرام رضوان اللہ علیہم اجمعین کے مشورے اور اتفاق سے  عول پر فیصلہ کیا؛ لہذا عول کا مسئلہ  صحابہ کرام رضی اللہ عنہم اجمعین کے اجماع سے ثابت ہے۔مستدرک حاکم میں ہے:"عن ابن عباس رضي الله عنهما أنه قال: «أول من أعال الفرائض عمر رضي الله عنه، وايم الله لو قدم من قدم الله، وأخر من أخر الله ما عالت فريضة»، فقيل له: وأيها قدم الله وأيها أخر؟ فقال: «كل فريضة لم يهبطها الله عز وجل عن فريضة إلا إلى فريضة، فهذا ما قدم الله عز وجل، وكل فريضة إذا زالت عن فرضها لم يكن لها إلا ما بقي فتلك التي أخر الله عز وجل كالزوج والزوجة والأم، والذي أخر كالأخوات والبنات، فإذا اجتمع من قدم الله عز وجل ومن أخر بدئ بمن قدم، فأعطي حقه كاملا، فإن بقي شيء كان لمن أخر، وإن لم يبق شيء فلا شيء له».وقال: هذا حديث صحيح على شرط مسلم ولم يخرجاه."(أخرجه الامام ابو عبد الله الحاكم في المستدرك في كتاب الفرائض (4/ 378) برقم  (7985)، ط. دار الكتب العلمية - بيروت، الطبعة الأولى: 1411 = 1990)  تفسیر مظہری میں ہے:"(مسئلة) ٲجمعوا على ٲنه إذا ازدادت الفرائض على سهام التركة دخل النقص على كل واحد منهم على قدر حصّته، وتسمى المسألة عائلة اى مائلة عن مساوات التركة الأسهم بالتعارض  وعدم الترجيح وبالقياس على الديون إذا زادت على التركة وقد انعقد عليه الإجماع فى زمن عمر رضى الله عنه حين ماتت امراة عن زوج وأختين فجمع الصحابة فاستشارهم فقال ارايت لو مات رجل وترك ستة دراهم وعليه لرجل ثلاثة ولرجل اربعة أليس جعل المال سبعة اجزاء فاخذت الصحابة بقوله رضى الله عنهم ".(التفسير المظهري: تفسير سورة النساء (2/ 36، 37)، ط. مكتبة الرشدية - الباكستان، الطبعة: 1412 هـ)فتاوی شامی میں ہے:"(قوله: وأول من حكم بالعول عمر - رضي الله تعالى عنه -) فإنه وقع في صورة ضاق مخرجها عن فروضها فشاور الصحابة فأشار العباس إلى العول فقال أعيلوا الفرائض فتابعوه على ذلك ولم ينكرهأحد إلا ابنه بعد موته وتمامه في شرح السيد وغيره".(حاشية ابن عابدين على الدر المختار: كتاب الفرائض، باب العول (6/ 786، 787)، ط. سعيد)فقط واللہ اعلم

Reference: Musnad Ahmad 1064 In-book reference : Book 5, Hadith 483: حوالہ

عنوان: ترکہ کی تقسیم میں کس قیمت کا اعتبار ہوگا؟
سوال: ایک آدمی کو اپنے والد کے میراث میں 31 کنال زمین ملی ہے ، لیکن والد نے اپنی بہنوں کا حصہ نہیں دیا تھا اب حکومت نے ان 31 کنال زمین کو 32 ہزار فی کنال ہمارے مرضی کے بغیر ٹاون کیلئے لے لیاہے، لیکن والد کی بہنیں اب وفات پا چکی ہیں،ان کی  نابالغ اولاد ہے، ان 31 کنال زمین کے قیمت سے ہم نے چار دوکانیں خریدی ہے ، 96، 96 ہزار فی دوکان کے قیمت سے میں نے ان دوکانوں  کی قیمت لگاکر جو کہ ابھی 27 لاکھ بنتے ہیں تو میں نے ان 27 لاکھ روپیوں میں سے نابالغوں کا حصہ دیا لیکن حکومت نے میری والد سے جو زمین لے لی ہے یعنی 31 کنال ، اب اس کی قیمت مجموعہ 93 کروڑ ہے ،تو مجھے یہ پوچھنا ہے کہ نابالغوں کا حصہ 27 لاکھ میں ہوگا یا کہ 93 کروڑ میں ہوگا؟
جواب: صورت مسئولہ میں چوں کہ حکومت نے مذکورہ جگہ مذکورہ قیمت کے اعتبار سے خریدی ہے جس کے ۲۷ لاکھ روپے بنتے ہیں تو  ترکہ میں صرف 27 لاکھ موجود ہے، لہذا نابالغوں کا حصہ 27لاکھ میں ہوگا۔تنقیح الفتاوی الحامدیہ میں ہے:"فإذا كان ‌عقد ‌البيع ‌أو ‌القرض وقع على نوع معين منها كالريال الفرنجي مثلا فلا شبهة في أن الواجب دفع مثل ما وقع عليه البيع أو القرض."(کتاب الصرف، ج:1، ص:281، ط:دار المعرفة)فتاوی رحیمیہ میں ایک سوال کے جواب میں ہے:"جس وقت ترکہ تقسیم کیا جائے اس وقت کی قیمت کا اعتبار ہوگا،یہ حقوق العباد کا معاملہ ہے، اس میں بہت احتیاط کی ضرورت ہے"۔(کتاب المیراث ،283/10،ط:دار الاشاعت)فقط واللہ اعلم

عنوان: مورث کی زندگی میں فوت ہونے والے وارث کو شرعًا حصہ نہیں ملتا
سوال: میری امی کا انتقال میری نانی سے پہلے ہو گیا تھا میری نانی کے ترکے میں ایک گھر ہے میرے ماموں اس کو فروخت کر کے سب میں تقسیم کرنا چاہتے ہیں،  میری نانی کے دو بیٹے اور تین بیٹیاں ہیں جن میں سے میری والدہ کا انتقال میری نانی کی زندگی میں ہی ہو گیا تھا اور ایک بیٹے کا انتقال ان کے انتقال کے بعد ہوا ہے، وراثت کی تقسیم کی ترتیب بنا دیں۔ نیزیہ بھی بتائیں کہ کیا میری امی کا حصہ ان کی اولاد کو ملے گا؟
جواب: صورتِ  مسئولہ میں  سائلہ کی والدہ کا انتقال سائلہ کی نانی کی زندگی ہی میں ہو گیا تھا، لہذا سائلہ کی والدہ کا سائلہ کی نانی کی وراثت میں شرعی طور پر حصہ نہیں ہے، اور نہ ہی ان کی اولاد کو نانی کی وراثت سے کچھ ملے گا۔نانی کی وفات کے وقت  اس کی جو اولاد زندہ تھی  وہی اس کے شرعاً وارث ہیں، ہاں اگر نانی کے بالغ ورثاء خوشی سے انفرادی یا اجتماعی طور پر کچھ دیں گے تو ثواب ملے گا۔باقی  مرحومہ (نانی)  کے تمام ورثاءکی تفصیل  ( یعنی: نانی کی زندگی میں جس بیٹے کا انتقال ہو ہےوہ شادی شدہ تھا؟ یا غیر شادی شدہ؟ اگر شادی شدہ تھا تو بیوہ  اور اولاد ہے یا نہیں؟ ہے تو کتنے ہیں ؟)  لکھ  کر تقسیم کا طریقہ کار معلوم کر سکتے ہیں۔فتاوی شامی میں ہے:"و شروطه ثلاثة: موت مورث حقيقةً أو حكمًا كمفقود أو تقديرًا كجنين فيه غرة، ووجود وارثه عند موته حيًّا حقيقةً أو تقديرًا كالحمل، والعلم بجهل إرثه". (كتاب الفرائض، ج: ۶، صفحہ: ۷۵۶، ط: سعيد)فقط واللہ اعلم

عنوان: وفات کے بعد ملنے والے فنڈز کا حکم
سوال: میرے چچا زاد بھائی کا انتقال 27 اگست 2022 کو ہوا تھا ،ان  کی نہ کوئی اولاد ہے ،اور نہ ماں باپ ہیں ، ان کے بینک میں کچھ فنڈز ہیں ،اور وہ بینک کے ملازم بھی تھے،بینک ان کے تمام اخراجات  ان کے سگے رشتہ دار جیسے چچا زاد یا تایا زاد کے حوالہ کرنا چاہتا ہے،تو آیا یہ درست ہوگا کہ ہم بینک کی تمام قانونی کاروائی پوری کرنے کے بعد وہ رقم حاصل کرلیں ؟ اور پھر اپنے حقیقی بھائی یعنی مرحوم کے سگے چچازاد بھائیوں میں برابر تقسیم کرلیں ؟وضاحت:1.مرحوم چچازاد بھائی نہ شادی شدہ تھے ،اور نہ ان کی کوئی آل اولاد ہے ۔2.مرحوم کے کوئی سگے حقیقی بہن بھائی نہیں ہیں ۔3.مرحوم کے ایک سگے چچا حیات ہیں ،جو کہ امریکہ میں مقیم ہیں ۔4.مرحوم کے کل  چودہ (14) تایا زاد اور چچازاد بھائی ،اور ایک چچا زاد بہن ہیں ۔5.فنڈ ز سے مرادمرحوم کے دو اکاؤنٹ ہیں ،ایک میں سیونگ اماؤنٹ ہے ،اور مرحوم خود بینک میں ملازم تھے ،اس میں ان کی 35 سالہ ملازمت کے فنڈز ہیں ،جی پی فنڈ وغیرہ۔
جواب: واضح رہے کہبینک میں کسی قسم کی  ملازمت کرنا  سودی لین دین میں معاونت کرنے کی وجہ سے نا  جانائز اور حرام ہے،اور اس کام کی وجہ سے ملنے والی تنخواہ بھی ناجائز اور حرام ہے،نیز یہ بھی واضح رہے کہ حرام  مال میراث میں تقسیم نہیں ہوتا ہے ،بلکہ  ایسامال اصل مالک کی طرح ورثاء کے لیے بھی حرام ہوتا ہے اور واجب التصدق ہوتا ہے ،یعنی ورثاء پر لازم ہوتا ہے کہ بینک سے حاصل ہونے والے اس مال کو   کسی مستحق زکوۃ کو بغیر ثواب کی نیت کے  صدقہ کردیں ،لہذا صورت مسئولہ میں سائل کے  مرحوم چچا زاد بھائی کو بینک سے  ملنے والے تمام فنڈز حرام ہیں  ،نیز سیونگ اکاؤنٹ میں موجود رقم بھی استعمال کرنا ناجائز ہے ،اور  چونکہ مرحوم کے وارث مذکورہ صورت میں مرحوم کے چچا ہیں ،اور چچا کے ہوتے ہوئے چچا کی اولاد وارث نہیں ہوتی،اس لیے مرحوم کے چچا کی ذمہ داری ہے کہ مذکورہ حرام رقوم  اولاً تو وصول ہی نہ کریں،اور اگر وصول کرلےتو ثواب کی نیت کے بغیر فقراء میں تقسیم کردیں ،خود استعمال نہ کریں۔البتہ اس کے علاوہ  اگر مرحوم چچا زاد  بھائی کے پاس  دیگر ترکہ جو جائز آمدنی سے حاصل شدہ ہو اس کا حکم   یہ ہے کہ مرحوم  کے  حقوق متقدمہ  یعنی تجہیز وتکفین کا خرچہ نکالنےکےبعد ،اگر مرحوم پر کوئی قرض ہو تو اسےکل مال سےادا کرنے کےبعد ،اگر مرحوم  نے کوئی جا ئز وصیت کی ہو تو اسے باقی مال کے ایک تہائی سے پوراکرنے کے بعد باقی کل منقولہ وغیر منقولہ ترکہ مرحوم کے ایک چچا کو ملے گا،الغرض سائل اور سائل کے بھائی مرحوم کے شرعی وارث نہیں ،بلکہ مرحوم کے چچا جو ملک سے باہر ہیں،وہی وارث ہیں ،لہذا سائل کو مذکورہ ترکہ کی رقم وصول کرنے کا حق حاصل نہیں ۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود،فصل في شرائط جواز إقامة الحدود، ج:7، ص:57، ط:دار الكتب العلمية)فتاوی شامی میں ہے:"وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة ۔(قوله وسنحققه ثمة) أي في كتاب الحظر والإباحة. قال هناك بعد ذكره ما هنا لكن في المجتبى: مات وكسبه حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل."(کتاب البیوع ،باب البیع الفاسد،ج:5،ص:99،ط:سعید)سراجی میں ہے:"یرجحون بقرب الدرجۃ،اعنی اولاھم بالمیراث جزء المیت،ای البنون،ثم بنوھم وان سفلوا۔۔۔۔۔۔ثم جزء جدہ، ای الأعمام،ثم بنوھم وان سفلوا." (باب العصبات،ص:54،ط:البشریٰ)فقط واللہ اعلم

عنوان: بیوہ،تین بہنوں اور ایک چچا زاد بھائی میں میراث کی تقسیم
سوال: میرا خاوند فوت ہوچکا ہے جن کے نام پر دس مرلے کا مکان ہے میرے خاوند کی تین بہنیں ہیں جن میں سے دو شادی شدہ ہیں ساس کا بھی انتقال ہوچکا ہے اور میری کوئی اولاد بھی نہیں، اب برائے کرم راہ نمائی فرمائیں کہ دس مرلے میں سے تمام شرعی وارثان کے حصے کیا ہیں؟اور کیا میرے خاوند کے مکان میں سے ان کے چچا زاد بھائی کا بھی حصہ ہوگا اگر ایسا ہے تو حصوں کی کیا صورت بنے گی؟
جواب: صورتِ مسئولہ میں اگرسائلہ کے شوہر کے والدین اس کی زندگی میں ہی فوت ہوگئے تھے،اور ان کے ورثاء میں صرف ایک بیوہ ، تین بہنیں اور ایک چچا زاد بھائی  ہے اورمرحوم کی کوئی اولاد،سگا بھائی اور کوئی چچا یا تایا بھی نہیں ہے،تو اس کی میراث کی تقسیم کا طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنےکے بعد،اگر مرحوم پر کوئی قرضہ ہو تو اس کو کُل مال سے ادا کرنے کے بعد،اگر مرحوم نے کوئی جائز وصیت کی ہو تو اس کو ایک تہائی مال سے نافذ کرنے کے بعد،بقیہ منقولہ و غیر منقولہ جائیداد کو36حصوں میں تقسیم کرکےبیوہ کو9حصے،ہر ایک بہن کو8،8 حصے اور چچا زاد بھائی کو 3حصے ملیں گے،صورتِ تقسیم یہ ہوگی:مسئلہ:36/12بیوہبہنبہنبہنچچا زاد بھائی38198883یعنی بیوہ کو ٪25،ہر ایک بہن کو٪22.222،چچا زاد بھائی کو٪8.333ملیں گے۔اور مرلہ کے حساب سے دس مرلہ میں سےبیوہ کو 2.5 مرلہ،ہر ایک بہن کو2.22 مرلہ اور بھائی کو0.833 مرلہ ملے گا۔فقط واللہ اعلم

عنوان: ایک بیوہ، دو بیٹے اور تین بیٹیوں میں ترکہ کی تقسیم
سوال: دو بیٹے، تین بیٹیاں اور ایک بیوہ ہیں، ترکہ کس طرح تقسیم کیا جائے ؟
جواب: صورتِ مسئولہ میں مرحوم کے ترکہ کی تقسیم  کا شرعی طریقہ یہ ہے کہ سب سے پہلےمرحوم کے کل ترکہ میں سے مرحوم کے حقوق متقدمہ یعنی مرحوم کے ذمہ کوئی قرض ہو،  تو کل ترکہ سے  اس کی ادائیگی کے بعد اگرمرحوم نے کوئی جائز وصیت کی ہوتو بقیہ مال کے  ایک تہائی حصہ میں نافذکرکے باقی کل منقولہ وغیر منقولہ  ترکہ کو 8 حصوں میں تقسیم کرکے ایک  حصہ مرحوم کی بیوہ کو، 2،2 حصے ہر ایک بیٹے کو   اورایک ایک حصہ  ہر ایک بیٹی کو ملے گا۔صورتِ تقسیم یہ ہے:میت :8بیوہبیٹابیٹابیٹیبیٹیبیٹی122111یعنی فیصد کے اعتبار سے100 میں سے  12.50 حصےمرحوم کی بیوہ کو، 25 ،25 حصے اُس کے ہر ایک بیٹےکو اور 12.50 حصے اُس کی ہر ایک بیٹی کو ملیں گے۔فقط واللہ اعلم

عنوان: گودلیا ہوا بچہ اپنے حقیقی والد کے ترکہ میں حصہ دار ہے
سوال: اگر کسی نے اپنے بھائی کا بیٹا گود لیا ہے، تو جو اس بچے کا حقیقی والد ہے، کیا اس کی جائیداد میں سے بچے کو حصہ ملے گا؟
جواب: صورتِ مسئولہ میں گود لیے ہوئے بچہ کو، اپنے  حقیقی والد کی جائیداد میں سےاس کا شرعی حصہ ملےگا، جب کہ پرورش کرنے والی بھائی کی میراث میں سے اسے بحیثیتِ بیٹا وراثت  نہیں ملے گی۔مبسوط سرخسی میں ہے:"أصحاب المواريث بالاتفاق صنفان أصحاب الفرائض والعصبات...وأما العصبات لا يحصون عددا، ولكن يحصون جنسا وهم أصناف ثلاثة عصبة بنفسه وعصبة بغيره وعصبة مع غيره ... وهذا الباب لبيان من هو عصبة بنفسه وهو الذكر الذي لا يفارقه الذكور في نسبة إلى الميت فأقرب العصبات الابن، ثم ابن الابن، وإن سفل."(كتاب الفرائض، باب أصحاب المواريث، ج:٢٩، ص:١٧٤، ط:دار المعرفة بيروت)فقط والله أعلم

عنوان: میراث پر قبضے کا حکم
سوال: میرے بھائی نے والد مرحوم  کی تمام تر جائیداد یعنی زمین ، مال مویشی ، گھر  اور  زیور وغیرہ پر قبضہ کر لیا ہے ،اوربقیہ  چھوٹے  بھائیوں اور بہنوں کو کوئی حصہ نہیں دے رہا ۔بلکہ اس نے  کہا ہے کہ چوں  کہ تم سب نے تعلیم حاصل کی ہے اور باپ کی جگہ پر نوکر ( والد اسکول میں ماسٹر تھے ) لگے ہو ،بس یہی تمہارا حصّہ ہے ۔ مزید 2 پھوپھیاں ہیں جنہوں نے والد کی حیات میں اپنا حصہ الگ کر لیا ، اب وہ دونوں بیوہ اوربے اولاد ہیں ، تو کیا چھوٹا بھائی اِن سے حصہ لے گا ؟ بڑے بھائی نے تو سب کچھ دینے  سے  صاف انکار کردیا ہے ۔
جواب: 1۔صورت مسئولہ میں  سائل اپنے والد کی میراث میں  اپنے شرعی حصے کے بقدر حقدار ہے، والد کی جگہ ملازمت کرنے کے سبب وہ اپنے میراث کے شرعی حصے سے محروم نہیں ہوگا،لہذا اگر بڑا بھائی سائل کو اور  والد مرحوم کے دیگر شرعی ورثاء کو ان کا شرعی حق نہیں دے گا، تو گناہ گار ہوگا  اور  قیامت کے دن سخت  پکڑ ہوگی،نیز دنيا ميں نہيں ديا تو آخرت ميں دينا ہوگا اور آخرت ميں دينا بہت مشكل ہے،رسول الله صلی الله عليہ وسلم نے كسی كی ميراث  سے محروم كرنے  والے كے ليےسخت ترين عذاب اور وعيد بيان فرمائی ہے۔ چنانچہ حضرت انس رضی اللہ عنہ سے روایت ہے کہ :رسول اللہ صلی اللہ علیہ وسلم نے فرمایا: "جوشخص اپنے وارث کے حصے کو ختم کردے(تو) اللہ تعالیٰ قیامت کے دن اس کا حصہ جنت سے ختم کردے گا"۔2۔سائل کی پھوپیاں  جب تک زندہ ہے ، تب تک سائل کی پھوپھیوں کی جائیداد  میں سائل کا یا  کسی اور کا کسی قسم کا حق نہیں ہے۔حدیث میں ہے:"من قطع میراث وارثه قطع اللہ میراثه من الجنة یوم القیامة."(مشکاة،کتاب البیوع،باب الوصایا ،فصل اول 266 ط:دار الفکر بیروت)تنویر الابصار مع الدرالمختار میں ہے:"(ولا يحرم ستة) من الورثة (بحال) البتة (الأب و الأم و الإبن و البنت) أي الأبوان والولدان (والزوجان)."(كتاب الفرائض،فصل في العصبات،779/6،ط:سعيد)الموسوعہ الفقہیہ میں ہے:"(وللإرث شروط ثلاثة) :أولها: تحقق موت المورث أو إلحاقه بالموتى حكما كما في المفقود إذا حكم القاضي بموته أو تقديرا كما في الجنين الذي انفصل بجناية على أمه توجب غرة.ثانيها: تحقق حياة الوارث بعد موت المورث، أو إلحاقه بالأحياء تقديرا، كحمل انفصل حيا حياة مستقرة لوقت يظهر منه وجوده عند الموت ولو نطفة على تفصيل سيأتي في ميراث الحمل.ثالثها: العلم بالجهة المقتضية للإرث من زوجية أو قرابة أو ولاء، وتعين جهة القرابة من بنوة أو أبوة أو أمومة أو أخوة أو عمومة، والعلم بالدرجة التي اجتمع الميت والوارث فيها"(إرث،شروط الميراث،22/3، ط:دار السلاسل - كويت)فقط والله اعلم

عنوان: دو بیٹیوں دو بھائیوں اور دو بہنوں میں میراث کی تقسیم
سوال: ایک عورت جس کا انتقال ہوچکا ،اس کے ورثاء میں دو بیٹیاں ،دو بہنیں اور دو بھائی ہیں ،ان میں وراثت کتنے حصوں میں تقسیم کی جائے گی قرآن وحدیث کی روشنی میں رہنمائی فرمائیں ۔
جواب: صورت مسئولہ میں مرحومہ کے ترکہ کی تقسیم کا شرعی طریقہ یہ ہے کہ  سب سے پہلے مرحومہ کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحومہ  کے ذمہ کوئی قرض  ہو تو اسے باقی ترکہ سے ادا کرنے کے بعد اگر مرحومہ   نے کوئی جائز وصیت کی ہو تو اسے باقی ترکہ کے ایک تہائی  حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو  18     حصوں میں تقسیم کر کے مرحومہ   کی ہر بیٹی کو 6 حصے ،ہر بھائی کو 2 حصے اور ہر بہن کو ایک ایک حصہ ملے گا ۔صورت تقسیم یہ ہے : 18/3بیٹی بیٹی بھائی بھائی بہن بہن21662211یعنی 100 روپے میں سے 33.33 روپے ہر بیٹی کو ،11.11 روپے ہر بیٹے کو اور 5.56 روپے ہر بیٹی کو ملیں گے ۔ملحوظہ:یہ تقسیم اس وقت ہے جب کہ مرحومہ کے مذکورہ ورثاء ہی ہوں ،اگر مذکورہ ورثاء کے علاوہ اور بھی لوگ ہوں مثلا:شوہر ،بیٹا،والد ،والدہ ،دادا،دادی وغیرہ تو اس صورت میں تقسیم دوسرے  طریقہ سے ہوگی ۔فقط واللہ اعلم

عنوان: مرحوم شوہر کے ترکہ میں بیوہ کا حصہ
سوال: اگر اولاد نہ ہو  تو بیوہ کا کتنا حصہ ہے؟ اور اگر صرف بیٹیاں ہوں تو بیوہ کا  وراثت میں کتنا حصہ ہوگا؟
جواب: مرحوم شوہر کی اگر اولاد نہ ہو تو اس کے ترکہ کے ایک چوتھائی کی بیوہ حقدار ہوتی ہے، یعنی 100 روپے میں سے 25 روپے بیوہ کو ملیں گے، اور اگر مرحوم شوہر کی اولاد ہو، خواہ بیٹے بیٹیاں،  دونوں ہوں،  یا صرف بیٹا، یا صرف بیٹی ہو ، بہر صورت بیوہ ترکہ کے آٹھویں حصہ ( یعنی 100 روپے میں سے 12.50 روپے )  کی حقدار ہوتی ہے۔ارشاد باری تعالٰی ہے:"وَلَهُنَّ الرُّبُعُ مِمَّا تَرَكْتُمْ إِن لَّمْ يَكُن لَّكُمْ وَلَدٌ ۚ فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم ۚ مِّن بَعْدِ وَصِيَّةٍ تُوصُونَ بِهَا أَوْ دَيْنٍ"( النساء: ١٢)فقط واللہ اعلم

عنوان: اولاد کا والدہ کی حیاتی میں ان کا حصہ آپس میں تقسیم کرنے کا حکم
سوال: ہم 5 بہنیں اور 2 بھائی ہیں ،ہمارے والد صاحب کا انتقال ہوچکا ہے، اور  والدہ حیات ہیں ،لیکن وہ بہت ضعیف ہیں ،یادداشت بے انتہا کمزور ہے، چل پھر تو سکتی ہیں، لیکن پاکی اور ناپاکی کا فرق نہیں رہتا۔ آپ سے دو مسائل معلوم کرنے ہیں: 1۔ کیا والدہ اس حالت میں عمرہ ادا کرسکتی ہیں؟  جب کہ اب وہ کوئی نئی دعائیں وغیرہ یاد نہیں کرسکتیں،اکثر وہ یہ بھی بھول جاتی ہیں کہ وہ کہاں ہیں۔ 2۔ والدہ کو ان کے میکے کی طرف سے اب کچھ وراثت کا حصہ ملا ہے،لیکن والدہ صاحبہ اس حالت میں نہیں ہیں کہ اسے سنبھال سکیں، یا اس کے متعلق کچھ فیصلہ کرسکیں، کیا ہم ان پیسوں کو بہن بھائیوں میں تقسیم کرسکتے ہیں؟ اگر ہاں تو اس کی تقسیم کیا ہوگی؟ اور اگر نہیں تو اس رقم کا کیا کیا جائے؟ والدہ بھائیوں کے ساتھ رہتی ہیں ،روزانہ کا خرچہ تو وہ ہی اٹھاتے ہیں، لیکن اگر کوئی بڑا خرچہ مثلاً ہسپتال وغیرہ کا آتا ہے تو بہنیں مل کر خرچہ اٹھاتی ہیں۔
جواب: 1۔صور ت مسئولہ میں اگر سائلہ کی والد ہ کے لیے ان کی دیکھ بھال اور علاج معالجہ  کا انتظام ممکن ہے، تو شرعی ضوابط اور قواعد  کا خیا ل رکھتے ہوئے انہیں عمرہ ادا کرنے کے لیے لے جایا  جاسکتا ہے، اور جو بھی اولاد ان کی خدمت کا فریضہ سر انجام دے گی، اسے ان شاءاللہ خوب  أجر و ثواب ملے گا،البتہ پاکی کا خاص خیال رکھیں ،خصوصاً مسجدِ حرام اور مسجدِنبوی میں، قضائے حاجت سے فراغت کے بعد جلد انہیں حرم لے جائیں، اور جب تک  حاجت کا تقاضا نہ ہوتاہو ،اتنی دیر رک کر واپس رہائش گاہ آجائیں ،اور  رش کے وقت کے علاوہ کسی اور وقت لے کر جائیں۔2۔اولاد کا خود سے آپس میں والدہ کا حصہ تقسیم کرلینا  ،ہر گز جا ئز نہیں   ،بلکہ والدہ کو اپنے میکے سے وراثت میں جو کچھ بھی حصہ ملا ہے،وہ  ان ہی کا حق ہےاور ان ہی کی ملکیت ہے، تاہم والدہ کی رقم  والدہ کے اخراجات   ،والدہ کی روزمرہ  ضروریات  اورعلاج معالجہ میں خرچ کرسکتے ہیں۔بدائع الصنائع میں ہے:"ولاية التصرف للمالك في المملوك باختياره، ليس لأحد ولاية الجبر عليه إلا لضرورة ولا لأحد ولاية المنع عنه وإن كان يتضرر به."(کتاب الدعوی، فصل فی بیان حکم الملک و الحق، ج:6، ص:263، ط:سعید)فقط واللہ اعلم

عنوان: مہر ادا کرنے سے پہلے شوہر کا انتقال ہوگیا اور اس نے کوئی جائیداد نہیں چھوڑی ہو مہر کی ادائیگی کا حکم
سوال: شوہر کا مہر کے ادا کرنے سے پہلے انتقال ہوگیا اور اس نے کوئی جائیداد نہیں چھوڑی جس میں سے مہر ادا کیا جائے ، ایسی صورت میں مہر کہاں سے ادا کریں اور مہر ادا کرنا کس پر واجب ہوگا؟
جواب:
واضح رہے کہ مہر کی حیثیت قرض کی ہے،لہذا اگر کسی شخص کا انتقال ہوجائے اور اس نے بیوی کا مہر ادا نہیں کیا ہو تو میت کی تمام منقولہ اشیاء (ساز و سامان) اور غیر منقولہ اشیاء(جائیداد) کی مالیت لگا کر سب سے پہلے کفن دفن کے اخراجات کا انتظام کیا جائے گا،پھر اس سے بچنے والی رقم سے(وصیت اور میراث سے پہلے) میت کے قرضوں کو ادا کیا جائے گا،لیکن اگر میت نے اس قدر رقم نہیں چھوڑی جس سے میت کا مہر اور دیگر قرضے ادا کیے جا سکیں تو  قرض داروں کا حق رائیگاں جائے گا،لہذا  بہتر یہ ہے کہ مرحوم کی بیوہ  اپنی خوشی سے چاہے تو اپنے مہر کے عوض  میت کا اتنا ساز و سامان رکھ لیں جو اس کے مہر کی مالیت کے برابر ہو یا انہیں بیچ کر رقم وصول کرلیں اوراگر اتنا سامان نہیں ہے کہ پورا مہر ادا ہوسکے تو جتنا ادا ہوسکتا ہے لے لیں اوربقیہ مہر معاف کردیں ،جس کا انہیں ثواب ملے گا،حدیث میں ہے :"عن أبي هريرة، أن رسول الله صلى الله عليه وسلم، قال: "من ‌أنظر معسرا، أو وضع له، أظله الله في ظل عرشه يوم القيامة." ترجمہ :آپﷺ نے فرمایا :" جس نے تنگ دست کو مہلت دی،یا معاف کردیا،اللہ تعالی اس کو قیامت کے دن اپنے عرش کا سایہ عطا فرمائیں گے۔"(مسند أحمد،‌‌ مسند المكثرين من الصحابة،‌‌ مسند أبي هريرة رضي الله عنه، ج:14، ص: 329، رقم:8711، ط: مؤسسة الرسالة)کتاب الاصل للامام محمد ؒ میں ہے:"وقال أبو حنيفة: إذا مات الرجل وعليه ‌دين ‌ولم ‌يترك ‌شيئا، فكفل ابنه للغريم بماله على الأب الميت، فإن ذلك لا يجوز؛ لأن الحق قد ‌توى."(‌‌كتاب الحوالة والكفالة،‌‌ باب الكفالة عن الميت، ج: 10، ص: 528، ط: دار ابن حزم)فقط واللہ أعلم

Reference: Riyad as-Salihin 1373 In-book reference : Book 11, Hadith 89: حوالہ

عنوان: بیوہ ، بیٹا اور تین بیٹیوں کے مابین میراث کی تقسیم
سوال: میت کی بیوی اور ایک بیٹاتین بیٹیاں ہیں انکے درمیان مثلا ۱۰۰ روپےترکہ ہیں تو شرعا تقسیم کیسے ہوگی جواب عنایت فرمائیں ۔
جواب: صورت مسئولہ میں مرحوم کی جائیداد کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو اس کی ادائیگی کے بعد اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد باقی کل ترکہ منقولہ و غیر منقولہ کو 40 حصوں میں تقسیم کرکے 5 حصے مرحوم کی بیوہ کو 14 حصے مرحوم کے بیٹے کو اور 7،7 حصے مرحوم کی ہر ایک بیٹی کو ملیں گے۔صورت تقسیم یہ ہے:40/8بیوہ بیٹابیٹی بیٹیبیٹی17514777یعنی 100 روپے میں سے 12.5 روپے مرحوم کی بیوہ کو اور 35 روپے مرحوم کے بیٹے کو اور 17.5 روپے مرحوم کی ہر ایک بیٹی کو ملیں گے۔فقط و اللہ اعلم

عنوان: بیوہ، تین بیٹے اور چار بیٹیوں میں وراثت کی تقسیم
سوال: ایک گھر جو والد صاحب کے نام پر تھا،  پچاس لاکھ میں فروخت ہوا۔ جس میں وارثان کی تعداد مندرجہ ذیل ہیں:مرحوم کی بیوہ ،  چار بیٹیاں شادی شدہ،  تین بیٹے جو کہ حیات ہیں اور ایک بیٹا جو کہ مرحوم سے پہلے  فوت ہوگیا ہے ، اور اس کی بیوہ نے کہیں اور شادی کی ہے اور اس کے بچے مرحوم سے ہیں۔مرحوم کے والدین کا انتقال مرحوم سے پہلے ہوا تھا۔براِ کرم تقسیم بتائیں!
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو تو  اسے ادا کرنے کے بعد   اگر مرحوم نے کوئی جائز وصیت کی ہو تو اسے باقی ترکہ کے  ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  80 حصوں میں تقسیم کر کے 10 حصے بیوہ کو، 14 حصے ہر زندہ بیٹے کو، 7 حصے ہر بیٹی کو ملیں گے۔صورتِ تقسیم یہ ہے :میت : 8 / 80 ۔۔۔ مضروب : 10بیوہبیٹابیٹابیٹابیٹیبیٹیبیٹیبیٹی17101414147777یعنی فیصد کے تناسب سے 12.50 فیصد بیوہ کو، 17.50 فیصد ہر زندہ بیٹے کو اور 8.75 فیصد ہر بیٹی کو ملے گا۔مرحوم کی زندگی میں اس کا جو بیٹا فوت ہوگیا تھا اس  فوت شدہ بیٹے کی بیوہ اور اولاد کا مرحوم  کی وراثت میں شرعاً کوئی حصہ نہیں ہے۔ہاں البتہ مرحوم والد کے شرعی ورثاء اگر اپنے اپنے حصوں میں سے دینا چاہیں تو دے سکتے ہیں اور یہ ان کی طرف سے تبرع اور احسان ہوگا۔فقط واللہ اعلم

عنوان: میت کی صرف بیٹیاں ہو تو بھائی بہن کے حصہ کاحکم
سوال: میرے ایک عزیز کی صرف لڑکیاں ہی ہیں۔۔۔کیاان کی وراثت میں ان کے بھائی  بہن کو بھی حصہ ملے گا؟
جواب: صورت مسئولہ میں  کسی مرحوم کی اولاد میں بیٹے نہ ہوں صرف بیٹیاں ہی ہوں  تو اس صورت میں مرحوم کے ترکہ میں والدکی غیر موجودگی  میں  بہن بھائی بھی حصہ دارہوں گے۔نیزترکہ میں جو بھی چیز ہو وہ تمام ورثاء میں ان کے شرعی حصوں کے مطابق تقسیم ہوگی، ورثاء کی تفصیل بتاکر دوبارہ سوال کیا جاسکتاہے۔فقط واللہ اعلم

عنوان: مرحوم والد کی قومی بچت میں جمع رقم کی تقسیم کا حکم
سوال: میرے والد صاحب نے قومی بچت میں 6 لاکھ روپے جمع کروائے تھے  ،والد صاحب کے انتقال کے بعد وہ چھ لاکھ روپے مجھے ملنے ہیں  ،کیونکہ  قومی بچت کے فارم میں نومینیشن مجھے بنایا  ہے ،اس میں میری والدہ یعنی والد صاحب  کی بیوہ ایک بیٹا اور ایک بیٹی کا شریعت کے مطابق ان  چھ  لاکھ میں سے کتنا حصہ بنتا ہے، ہر ایک کے حصے میں کتنی رقم آئے گی ؟تفصیل سے بیان فرمائیں۔
جواب: واضح رہے کہ قومی بچت اسکیم میں سائل کے مرحوم والد نے جتنی اپنی ذاتی رقم جمع کرائی تھی تو وہ اصل رقم  ان کے انتقال کے بعد ان کا ترکہ ہے جو ان کے ورثاء کے درمیان ان کے حصوں کے مطابق تقسیم کی جائے گی،اس رقم پر نفع شرعاً سود ہے،اس کاوصول کرناجائز نہیں۔صورتِ مسئولہ میں سائل کے مرحوم والد  کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ(تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد، مرحوم نے اگر کوئی جائز وصیت کی ہو تو  باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 24 حصوں میں تقسیم کر کے والد کی بیوہ کو 3 حصے،بیٹے کو 14 حصے اور بیٹی کو 7 حصے ملیں گے۔صورتِ تقسیم یہ ہے:میت: 24/8۔۔والد۔۔بیوہبیٹابیٹی173147یعنی فیصد کے اعتبار سے بیوہ کو12.5 فیصد ،بیٹے کو58.33 فیصد اور بیٹی کو29.16 فیصد ملے گا،600000روپے میں سے75000 روپے بیوہ کو ،350000روپے بیٹے کو اور175000 روپے بیٹی کو ملیں گے۔حدیثِ  مبارک  میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» . وقال: «هم سواء»."(الصحیح لمسلم،، باب لعن آكل الربا ومؤكله، 3 /1219 ط: دار إحیاء التراث، مشکاة المصابیح، باب الربوا، ص: 243، قدیمی)ترجمہ:" حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔"فقط واللہ اعلم

عنوان: بیٹیوں میں جائیداد کی تقسیم
سوال: 1: اگر شرعی وارث صرف بىٹىاں هىں تو تىسرا حصه کس کو ملے گا ؟2: کىا والدىن اپنى جائیداد اپنى بىٹىوں کو اپنى زندگى مىں  دے سکتے ہیں ؟
جواب:
1: صورتِ مسئولہ میں اگر مرحوم کے شرعی ورثاء میں صرف بیٹیاں ہیں بیوہ، والدین، نرینہ اولاد نہیں ہے تو تیسرا حصہ مرحوم کے عصبہ رشتہ دار (بھائی بہن ان کی غیر موجودگی میں چچا اور ان کی غیر موجودگی میں چچا زاد بھائیوں، الغرض عصبہ وارثوں (آبائی خاندان کے مردوں) کو  ملے گا ۔2: ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملکیت میں تصرف  کرنے سے منع کرے ،نیز  والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور ایسے ہبہ میں اولاد کے درمیان برابری ضروری ہوتی ہے، الّا یہ کہ کسی معقول وجہ کی بناء پر کسی کو زیادہ دیا جائے، لیکن اگر والدین تمام جائیداد بیٹیوں میں دیگر ورثاء کو محروم کرنے کی نیت سے تقسیم کرے تو  ایسا کرنا گناہ کا کام ہوگا،اس لیے کہ اپنے وارث کو میراث سے محروم کرنے کی تدبیر اختیار کرنا سخت گناہ کا کام ہے اور اس پر سخت وعید وارد ہوئی ہے، جیسے کہ حدیث شریف میں مروی ہے:حضرت انس رضی اللہ عنہ سے مروی ہے کہ رسول اللہ صلی اللہ علیہ وسلم کا ارشاد ہے کہ:" جس نے اپنے وارث کو میراث سے محروم کیا اللہ تعالی اسے جنت کی میراث سے محروم فرمائیں گے۔البتہ اگر والدین کی ملکیت میں اور جائیداد بھی ہے، چاہے کسی بھی صورت میں ہو تو پھر بیٹیوں کو ہبہ کرنا گناہ نہیں ہو گا ۔مرقاة المفاتيح شرح مشكاة المصابيح میں ہے:"(وعن أنس قال: «قال رسول الله - صلى الله عليه وسلم: " من قطع ميراث وارثه، قطع الله ميراثه من الجنة» ") قال الراغب: الوراثة انتقال قنية إليك عن غيرك من غير عقد وما يجري مجراه، وسمي بذلك المنتقل عن الميت، ويقال لكل من حصل له شيء من غير تعب فقد ورث كذا، ويقال لمن خول شيئا منها أورث قال تعالى {وتلك الجنة التي أورثتموها} [الزخرف: 72] (يوم القيامة) قال الطيبي - رحمه الله -: تخصيص ذكر القيامة وقطعه ميراث الجنة للدلالة على مزيد الخيبة والخسران، ووجه المناسبة أن الوارث كما انتظر فترقب وصول الميراث من مورثه في العاقبة فقطعه كذلك يخيب الله تعالى آماله عند الوصول إليها والفوز بها اه. وختم الله لنا بالحسنى وبلغنا المقام الأسنى. (رواه ابن ماجه) أي: عنه".(کتاب البیوع، باب الوصایا، ج:5، ص:2040، ط:دارالفکر)فتاوی ہندیہ میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ." (كتاب الهبة، الباب السادس فى الهبة للصغير، ج:4، ص:391، ط: مكتبه رشيديه) فقط والله أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

Reference: Reference: Surah Az-Zukhruf, Ayah 72 | : سورۃ الزخرف، آیت نمبر 72 حوالہ

عنوان: متوفیٰ کے ورثاء بیوہ ایک بیٹی اور چچا کے لڑکوں کے درمیان میراث کی تقسیم
سوال: اگر متوفی کی ایک بیٹی اور بیوی ہو اور متوفی کے تین چچے ہوں جو متوفی سے پہلے فوت ہو چکے ہو لیکن چچوں کی اولاد ہو جس میں بیٹے بھی ہوں تو ۔متوفی کی 56 کنال زمین کی تقسیم کیسے ہو گی؟
جواب: سوال اجمالی  ہے تمام  ورثاء  كا ذكر  نہیں ہے ،لہذا تمام ورثاء (مثلا متوفی کے  والدین، بھائی ،بہن، چچاؤں کی اولاد  وغیرہ  )  کی تفصیل لکھ کر دوبارہ معلوم کیا جاسکتا ہے۔تاہم  اگر  متوفی کے واقعۃ  ًصرف یہی ورثاء ہیں اور ان کے علاوہ کوئی اور وارث  نہیں  (یعنی بیٹے والدین، بہن ، بھائی  نہ ہوں) تو متوفی کی بیٹی کو ترکہ کا آدھا حصہ ملے گا اور متوفی کی بیوہ کو آٹھواں ، اور بقیہ ترکہ چچاؤں کے لڑکوں  کو ملے گا، جس کا طریقہ یہ ہے کہ مرحوم  کے حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحوم   پر کوئی قرض ہو اس کو ادا کرنے کے بعد ، اگر مرحوم   نے   مذکورہ وصیت کے علاوہ کوئی جائز وصیت کی ہو اسے باقی مال کے   ایک تہائی سے  نافذ کرنے کے بعد  باقی ترکہ منقولہ وغیر منقولہ کو       8      حصوں میں  تقسیم کرکے مرحوم  کی بیوہ کو 1 حصہ (یعنی 7 کنال )،  اور بیٹی کو 4 حصے  (یعنی   28 کنال )اور باقی  3  حصے  ( یعنی  21 کنال ) صرف چچاؤں کے تمام  لڑکوں  کو     برابرحصہ   ملے گا ، جب کہ چچاؤں  کی لڑکیوں   کو اپنے بھائیوں کی موجودگی میں بوجہ عصبہ نہ بننے  کے  اس میں(مذکورہ جائیداد میں ) سے کچھ نہیں ملے گا۔قرآن مجید میں اللہ تعالی  کا ارشاد ہے:"{يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنثَيَيْنِ ۚ فَإِن كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ وَإِن كَانَتْ وَاحِدَةً فَلَهَا النِّصْفُ ۚ وَلِأَبَوَيْهِ لِكُلِّ وَاحِدٍ مِّنْهُمَا السُّدُسُ مِمَّا تَرَكَ إِن كَانَ لَهُ وَلَدٌ ۚ فَإِن لَّمْ يَكُن لَّهُ وَلَدٌ وَوَرِثَهُ أَبَوَاهُ فَلِأُمِّهِ الثُّلُثُ ۚ فَإِن كَانَ لَهُ إِخْوَةٌ فَلِأُمِّهِ السُّدُسُ ۚ مِن بَعْدِ وَصِيَّةٍ يُوصِي بِهَا أَوْ دَيْنٍ ۗ آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا ۚ فَرِيضَةً مِّنَ اللَّهِ ۗ إِنَّ اللَّهَ كَانَ عَلِيمًا حَكِيمًا } سورة النساء 11{فَإِن كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُم ۚ مِّن بَعْدِ وَصِيَّةٍ تُوصُونَ بِهَا أَوْ دَيْنٍ ۗ}."ترجمہ:"اللہ تعالیٰ تم کو حکم دیتا ہے تمہاری اولاد کے باب میں لڑکے کا حصہ دو لڑکیوں کے حصہ کے برابر اور اگر صرف لڑکیاں ہی ہوں گو دو سے زیادہ ہوں تو ان (لڑکیوں) کو دوتہائی (ملے گا اس مال کا) جو کہ (مورث) چھوڑ مرا ہے اور اگر ایک ہی لڑکی ہو تو اس کو نصف ملے گا    اور ماں باپ کے لیے یعنی دونوں میں سے ہر ایک کے لیے (میت کے) تر کہ میں سے چھٹا چھٹا حصہ ہے اگر میت کی کچھ اولاد ہو۔ اور اگر اس میت کی کچھ اولاد نہ ہو اور اس کے ماں باپ ہی اس کے وارث ہوں تو اس کی ماں کا ایک تہائی ہے اور اگر میت کے ایک سے زیادہ بھائی یا بہن ہوں تو اس کی ماں کو چھٹا حصہ ملیگا ( اور باقی باپ کو ملےگا) وصیت نکال لینے کے بعد کہ میت اس کی وصیت کر جاوے یا دین کے بعد  تمہارے اصول و فروع جو ہیں تم پورے طور پر یہ نہیں جان سکتے ہو کہ ان میں کونسا شخص تم کو نفع پہنچانے میں نزدیک تر ہے۔ یہ حکم منجانب اللہ مقرر کردیا گیا بالیقین اللہ تعالیٰ بڑے علم اور حکمت والے ہیں۔  اور اگر تمہارے کچھ اولاد ہو تو ان کو تمہارے تر کہ سے آٹھواں حصہ ملے گا وصیت نکالنے کے بعد کہ تم اس کی وصیت کر جاؤ یا دین کے بعد۔" (بیان القرآن  سورۃ النساء   ، آیت نمبر     :98/2،12،11 )فتاوی شامی میں ہے؛"(ويستحق الإرث)...بأحد ثلاثة (برحم ونكاح) صحيح فلا توارث بفاسد ولا باطل إجماعا (وولاء)...(قوله والمستحقون للتركة عشرة أصناف) جمعها العلامة محمد بن الشحنة على هذا الترتيب في منظومته الفرضية التي شرحها شيخ مشايخنا الفقيه إبراهيم السائحاني فقال:يعطى ذوو الفروض ثم العصبه … ثم الذي جاد بعتق الرقبه...ثم الذي يعصبه كالجد … ثم ذوو الأرحام بعد الرد...ثم محمل ورا موال … ثم مزاد ثم بيت المال."(كتاب الفرائض، ج:6، ص:762، ط: سعيد)وفیہ ایضا:"لأن الترکة في الاصطلاح ما ترکه المیت من الأموال صافیًا عن تعلق حق الغیر بعین من الأموال."(کتاب الفرائض،ج:6، ص:759، ط:سعيد)وفیہ ایضا: "بيانه أن شرط الإرث وجود الوارث حيا ‌عند ‌موت ‌المورث."(كتاب الفرائض،ج:6، ص:769،  ط:سعيد)شرح المجلۃ لسلیم رستم باز میں ہے:"أعیان المتوفیٰ المتروکة عنه مشترکة بین الورثة علی حسب حصصهم."(الفصل الثالث،ج:1، ص:484، رقم المادۃ: 1092، ط:رشیدیة)فقط والله أعلم

عنوان: بہنوں کاحصہ متعین کرنے کے بعد جائیداد کی قیمت بڑھ جانا
سوال: ہم دو بھائیوں نے مل  کر ایک پلاٹ  2015 میں خریدا تھا، اور یہ پیسے ،والد صاحب کا ایک مکان جس میں ہم سب ساتھ رہتے تھے ، والد صاحب کے انتقال کے بعد فروخت کردیا ،اس سے حاصل ہوئے تھے،اوریہ بات  باہمی مشورے سے   طے ہوئی تھی، ہماری تین بہنیں ہیں ، ان تین بہنوں کو ہم دونوں بھائی اپنا اپنا حصہ دے دیں گے۔2017  میں میں نے اپنی ایک دوکان فروخت کرکے اس وقت اس پلاٹ کی قیمت 2900000 روپے تھی دونوں بھائیوں  نے بہنوں کا حصہ متعین کرکے ادائیگی کا معاہدہ کیا تھا اور بہنیں اس پر راضی بھی ہوگئیں تھیں ،اس کے حساب سے میرے  اوپر       ایک بہن  کا حصہ 158000 اور کچھ پیسے بنے ،میں نے تینوں بہنوں کو  ایک لاکھ روپے دے دئے ، او ربقایا  رقم سب کے سامنے یہ طے کیا کہ یہ بقایا رقم    میرے اوپر قرض ہے ، جیسے ہی  میرے    پاس پیسے آئیں گے وہ پیسے میں تم لوگوں کو دے دوں گا۔بہنیں میری  ا س پر راضی          ہوگئیں،اور 2021 میں دو بہنوں کو بقایا رقم میں سے 30000 دے  دیے۔دوسری بات  یہ ہے کہ   میرے چھوٹے بھائی نے میری تینوں بہنوں کو اس وقت کوئی رقم نہیں دی،جب کہ میں نے اس سے کہا کہ تم بھی اسی وقت 2900000 کے حساب سے ان  کا حصہ دو ،ورنہ بعد میں  موجودہ قیمت کے لحاظ سے دینے ہوں گے ، اس نے کہا میں بعد میں دوں گا، ابھی 2021 میں میرے چھوٹے بھائی نے 2900000 کے ہی حساب سے دو بہنوں کو پیسے دیے ہیں ، جب کہ اس وقت پلاٹ کی قیمت 9000000 ہیں۔1۔میر ےچھوٹے بھائی نے 2900000 کے حساب سے جو رقم ادا کی ہے، کیا  یہ درست ہے؟2۔کیامیری تینوں بہنیں  موجودہ قیمت کے لحاظ سے اپنے چھوٹے بھائی سے رقم کا مطالبہ کرسکتی ہیں؟3۔کیا حصے کی کوئی رقم ادا کیے بغیر یہ کہا جاسکتاہےکہ یہ رقم   بقایا ہے  اور یہی رقم ملے گی؟
جواب: سوال کئی شقوں پر مشتمل  ہے،  ہر  ایک کا  جواب  نمبر وار  درج ذیل ہے:1 ۔صورتِ مسئولہ میں سائل اور ان کے بھائی نے والدمرحوم  کے فروخت شدہ  مکان کے پیسوں  سے  جو پلاٹ خریدا  تھااس میں تمام ورثاء کا شرعی حصہ  تھا ، اور2017  میں مذکورہ پلاٹ   کی قیمت جب متعین کی تھی اور  ہر بہن کا حصہ معلوم ہوگیا تھا، اور بہنوں نے  اپنے اس  متعین حصے کے  لینے پر رضامندی ظاہر  کردی تھی، تو اب  سائل اور  اس کے  چھوٹے بھائی کے ذمے بہنوں کو  2900000  کے  حساب سے ان کا متعین حصہ دینا ضروری ہے اور بہنوں کے لیے اس سے زائد کا مطالبہ شرعًا درست نہیں ہے ۔2۔ سابقہ تفصیل کی رو سے بہنوں کےلیے اپنے چھوٹے بھائی سے پلاٹ کی   موجودہ قیمت (9000000)کے حساب سے حصے کا مطالبہ کرنا شرعًا درست نہیں ۔3۔جب تمام ورثاء کی رضامندی سے کسی وارث کا حصہمتعین ہوجائے تو اس کا حق وہی متعین حصہ بنتا ہے ،اگرچہ ادائیگی میں تاخیر ہوجائے۔فتاوی تنقیح الحامدیہ میں ہے:(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى.(العقود الدرية في تنقيح الفتاوى الحامدية (1/ 279)و فیه أیضًا:الديون تقضى بأمثالها"(العقود الدرية في تنقيح الفتاوى الحامدية (2/ 227)فتاوی ہندیہ میں ہے:إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا وإن كانت التركة ذهبا فأعطوه فضة أو كانت فضة فأعطوه ذهبا فهو كذلك لأنه بيع الجنس بخلاف الجنس(الفتاوى الهندية (4/ 268)فقط واللہ اعلم

عنوان: میت کے ترکہ کا حکم
سوال: ایک عورت کا انتقال ہوگیا،اس کے زیورات کس کس کے درمیان تقسیم ہوں گے؟ جب کہ مرحومہ کی والدہ کا کہنا ہے، کہ میری بچی کاہے،تو میں ہی لوں گی، میں نے دیا تھا۔
جواب: مرحومہ کی ملکیت جو سوناتھا،اب وہ مرحومہ کا ترکہ بن چکا ہے،اوراب وہ  مرحومہ کے تمام شرعی ورثاء کا حق اور حصہ ہے،لہذا والدہ کا یہ کہنا کہ  سونامیں نے دیا ہے،اب میں  ہی اس کو لوں  گی ،صحیح نہیں ہے۔الفقہ الأسلامی وأدلتہ میں ہے:"‌ لأن ‌الإرث ‌إنما ‌يجري ‌في ‌المتروك من ملك أو حق للمورث، لقوله عليه السلام: «من ترك مالاً أو حقاً فهو لورثته ."(القسم الخامس: الفقه العام، الباب الأول - الحدود الشرعية، الفصل الثاني: حد القذف، المبحث الرابع ـ صفة حد القذف، ج: 7 ص: 5410 ط: دار الفکر)بدائع الصنائع میں ہے:" لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته ."(کتاب الحدود، ج: 7 ص:57 ط: سعید)فقط واللہ اعلم

عنوان: بہنوں کا حق وراثت قسطوں میں دینا
سوال: 1. وراثت کی تقسیم  کیسے ہوگی، جس خاندان میں 2 بھائی، 3 بہنیں اور ایک بیوہ ہو۔2. کیا جائیداد سے وراثت کی رقم بہنوں کو قسطوں میں دی جا سکتی ہے؟3. اگر اس شخص کی موت 2017 میں ہوئی ہے، تو کیا موت کے وقت زیر غور جائیداد کی قیمت یا جائیداد کی موجودہ تاریخ کی قیمت کو مدنظر رکھا جائے گا؟
جواب: مرحوم  کےترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل   ترکہ منقولہ وغیر منقولہ کو 28حصوں میں تقسیم کرکے بیوہ کو 7حصے،ہر ایک بھائی کو 6اور ہر ایک بہن کو 3حصے ملیں گے۔صورت تقسیم یہ ہے:میت28/4بیوہبھائیبھائیبہنبہنبہن13766333فیصد کے اعتبار سے 25فیصد بیوہ کو،21.4فیصد ہر ایک بھائی کو اور 10.7فیصد ہر ایک بہن کو ملے گا۔2۔بہنیں اپنے حصہ کی مالک ہیں،اگر بہنیں اپنے حصہ کی رقم قسطوں پر لینےمیں راضی ہیں تو کوئی حرج نہیں ،ورنہ ان کے مطالبہ پر   فوراً ان کا حق ادا کرنا ضروری ہے۔ 3۔جس وقت وراثت کی تقسیم کی  جارہی ہے اسی وقت کی قیمت کا اعتبار ہے،اگر وفات کے وقت ترکہ تقسیم نہیں ہوا،بعد میں جائیداد کی ویلو بڑھ گئی تو ترکہ کی تقسیم کے وقت موجودہ مارکیٹ ویلو کا اعتبار ہوگا۔مجلۃالاحکام العدلیۃ میٖں ہے:"(المادة 1073) تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح."(الکتاب العاشرفی الشرکات،ص206،نور محمد)فقط واللہ اعلم

عنوان: بھائیوں کا آپس میں اپنے والد کی میراث کو تقسیم کرنا، ترکہ کی تقسیم کا طریقہ کار
سوال: میرے دادا کی وفات ہوگئی ہے، میرے ابو چار بھائی ہیں، تقسیم کے بعد ابو کے حصہ میں پانچ بیگھہ زمین آئی ہے، ہماری دو پھوپھی زندہ ہیں اور تیسری پھوپھی وفات پاگئی ہیں، ان کا بیٹا زندہ ہے، اب سوال یہ ہے کہ:۱۔ کیا جو پھوپھی وفات پاگئی ہیں ان کے بیٹے کو بھی حصہ دینا ضروری ہے؟ اگر ضروری ہے تو میرے ابو کی 5 بیگھہ زمین میں سے تینوں پھوپھیوں کا حصہ کتنا ہوگا؟۲۔ اگر ضروری نہیں ہے تو دونوں پھوپھیوں کا حصہ کتنا ہوگا؟تنقیح:’’۱۔ آپ کے دادا کی وفات کے وقت ان کے ورثاء میں سے کون کون حیات تھا؟ کیا ان کی بیوہ حیات تھیں؟۲۔ سوال میں مذکورہ پھوپھی کا انتقال کب ہوا؟ دادا کی وفات سے پہلے یا بعد میں؟۳۔ فوت شدہ پھوپھی کے شرعی ورثاء میں سے ان کے انتقال کے وقت کون کون حیات تھے؟ کیا ان کے خاوند حیات تھے؟ اور کیا اولاد میں سے بیٹے کے علاوہ بیٹیاں بھی ہیں یا نہیں؟۴۔ آپ نے سوال میں تقسیم کا ذکر کیا ہے، وہ تقسیم کس نوعیت کی تھی؟ کیا اس تقسیم میں آپ کی پھوپھیوں کو حصہ نہیں دیا گیا تھا؟‘‘جوابِ تنقیح:’’۱۔ دادا کی وفات کے وقت ان کے چاروں بیٹے زندہ تھے، اور دو بیٹیاں حیات تھیں، دادا کی بیوہ انتقال کے وقت حیات تھیں اور ابھی بھی حیات ہیں۔۲۔ مذکورہ پھوپھی کا انتقال دادا کی وفات سے پہلے ہوگیا تھا۔۳۔ مذکورہ پھوپھی کے شوہر بھی حیات نہیں تھے اور ان کا صرف ایک بیٹا ہے، بیٹیاں نہیں ہے۔۴۔ وہ تقسیم صرف ہمارے ابو اور ان کے بھائیوں کے درمیان تھی، ہماری پھوپھیوں کو حصہ نہیں دیا گیا تھا۔‘‘
جواب:
واضح رہے کہ شریعت نے جس طرح بیٹوں کا حصہ مقرر کیا ہے، اسی طرح بیٹیوں کا حصہ بھی مقرر کیا ہے اور ان کو اپنے شرعی حصہ سے محروم کرنا قرآن کریم کے صریح حکم کی مخالفت اور سخت گناہ ہے۔قرآن کریم میں ہے:"يُوصِيكُمُ ٱللَّهُ فِىٓ أَوْلَـٰدِكُمْ ۖ لِلذَّكَرِ مِثْلُ حَظِّ ٱلْأُنثَيَيْنِ ." (سورة النساء: 11)ترجمہ: "اللہ تعالیٰ تم کو حکم دیتا ہے تمہاری اولاد کے باب میں لڑکے کا حصہ دو لڑکیوں کے برابر۔"(بیان القرآن، ج: 1، ص: 330، ط: مکتبہ رحمانیہ)مشکاۃ شریف میں ہے:"وعن أنس قال: قال رسول الله صلى الله عليه وسلم: «‌من ‌قطع ‌ميراث ‌وارثه ‌قطع ‌الله ‌ميراثه ‌من ‌الجنة ‌يوم ‌القيامة»."(كتاب الفرائض والوصايا، الفصل الثالث، ج: 2، ص: 926، ط: المكتب الإسلامي بيروت)لہٰذا صورتِ مسئولہ میں سائل کی وضاحت کے مطابق اس کے والد اور ان کے بھائیوں کا آپس میں اپنے مرحوم والد کی جائیداد کو تقسیم کرنا اور اپنی بہنوں اور مرحوم کی بیوہ کو حصہ نہ دینا شرعاً ناجائز تھا، اور اب ان پر لازم ہے کہ شریعت کی روشنی میں از سرِ نو مرحوم کی میراث کو تقسیم کریں۔سائل کے دادا کی میراث تقسیم کرنے کا شرعی طریقہ کار یہ ہے کہ سب سے پہلے میت کے حقوقِ متقدمہ یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 80 حصوں میں تقسیم کرکے مرحوم کی بیوہ کو 10 حصے، ہر ایک بیٹے کو 14 حصے اور ہر ایک بیٹی کو 7 حصے دیے جائیں، سائل کی جس پھوپھی کا انتقال اس کے دادا کی زندگی میں ہوگیا تھا، اس کے بیٹے کو سائل کے دادا کی میراث میں سے حصہ نہیں ملے گا، صورتِ تقسیم یہ ہے:میت: سائل کے دادا، مسئلہ: 8 / 80بیوہبیٹابیٹابیٹابیٹابیٹیبیٹی17101414141477فیصد کے اعتبار سے مرحوم کی بیوہ کو 12.5 فیصد ، ہر ایک بیٹے کو 17.5 فیصد اور ہر ایک بیٹی کو 8.75 فیصد حصہ ملے گا۔فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: امین کے انتقال کے بعد امانت رکھی ہوئی رقم ترکہ تقسیم کرنے سے  پہلے نکالنا
سوال: میں نے اپنے شوہر کو ایک لاکھ درہم امانت کے طور پر رکھنے کے لیے دئیے تھے، اب ان کا انتقال ہوچکا ہے، کیا ان کے ترکہ میں سے پہلے میرے پیسے نکال کر باقی مال وراثت میں تقسیم ہوگا؟
جواب: صورتِ مسئولہ میں اگر واقعۃ ً سائلہ نے اپنے شوہر کے پاس  ایک لاکھ درہم امانت کے طور پر رکھوائے تھے مرحوم کے دیگر ورثاء بھی اس قرض کو تسلیم کرتے ہوں   تو اب شوہر کے انتقال کے بعد، مرحوم کا ترکہ ورثاء میں تقسیم کرنے سے پہلے  کل ترکہ سے مرحوم کی بیوہ (سائلہ) کو  ، اس کے امانت رکھے ہوئے ایک لاکھ درہم  ملیں گے، اس کے بعد  مرحوم کا ترکہ  مرحوم کے تمام شرعی  ورثاء (سائلہ سمیت)میں(شرعی حصوں کے تناسب سے) تقسیم ہوگا۔فتاوی شامی میں ہے:"(‌يبدأ ‌من تركة الميت الخالية عن تعلق حق الغير بعينها كالرهن والعبد الجاني) ... (بتجهيزه)...(ثم) تقدم (ديونه التي لها مطالب من جهة العباد) ...ثم) رابعا بل خامسا (يقسم الباقي) بعد ذلك (بين ورثته)."(6/ 761، كتاب الفرائض،ط: سعيد) فقط واللہ اعلم

عنوان: ترکہ کی تقسیم میں تاخیر کی وجہ سے قیمت میں اضافہ ہو گیا
سوال: میرے والد صاحب کا انتقال ہوا ہے، مرحوم کے ترکہ میں ایک کوارٹر ہے،  جس کی کم سے کم قیمت 75 لاکھ سے 80 لاکھ ہے، اور میرے بھائی اپنی مرضی سے اس کی قیمت کم کر کے ہمیں وراثت دینے کی بات کرتے ہیں، اور دوسری بات  یہ ہے ہماری بہنوں میں سے کسی ایک کی بیٹی کی جب شادی ہو تی ہے، اس میں ہمارا بھائی خرچہ وغیرہ کرتا  ہے،   اور کہتا ہے  کہ یہ وراثت سے  منہا کرونگا ۔اب سوال یہ ہے کہ کیا ہمارے بھائی کا اس طرح کرنا جائز ہے ؟
جواب: صورت مسئولہ میں  مرحوم نے اپنے ترکہ میں جو کچھ چھوڑا  تھا، ترکہ کی تقسیم کے وقت جو اس کی قیمت فروخت ہو، اس کے اعتبار سے تمام ورثاء میں حصص شرعیہ کے تناسب سے تقسیم کرنا واجب ہے،  محض اندازے سے قیمت لگا کر تقسیم کرنا شرعا درست نہ ہوگا، البتہ بھانجیوں کی شادی کے موقع پر مذکورہ بھائی کا اپنی بہنوں کو آگاہ کرکے اخراجات کرنا کہ تقسیم سے ان اخراجات کو منہا کرے گا، درست ہے۔بدائع الصنائع في ترتيب الشرائعمیں ہے:" لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)درر الحكام في شرح مجلة الأحكاممیں ہے:[ (المادة ١٠٧٣) تقسيم حاصلات الأموال المشتركة في شركة الملك]تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."(الباب الأول في بيان شركة الملك، الفصل الثاني: في بيان كيفية التصرف في الأعيان المشتركة، ٣ / ٢٦، ط: دار الجيل )فقط واللہ اعلم

عنوان: چچا زاد بھائیوں کا عصبہ بننا
سوال: میں نے ایک فتویٰ پوچھا تھا جس کا نمبر 144408102305ہے ،اس کا جواب بھی موصول ہوا تھا،سوال یہ تھا کہ متوفی کی 56 کنال زمین ہو، متوفی کی ایک بیٹی اور بیوی ہو ،متوفی کے والدین پہلے سے فوت ہو چکے ہوں، متوفی کے 3 چچے بھی متوفی سے پہلے فوت ہو گئے ہوں، لیکن چچوں کا خاندان موجود ہو جس میں ان کے بیٹے ہوں اور پوتے موجود ہوں، متوفی کا کوئی سگا بھائی باپ کی طرف سے نہ ہو لیکن ماں کی طرف سے ایک بھائی ہو،مذکورہ سوال کا جواب یہ موصول ہوا تھا کہ چونکہ چچوں کا انتقال متوفی سے پہلے ہو چکا ہے، اس لیے ان کا اور انکی اولاد کا متوفی کی وراثت میں کوئی حصہ نہیں ۔۔۔ جب میں نےاپنی تحصیل کے دارالافتاء کے مفتی اور تحصیل کے مفتی سے اس کی تصدیق کروانی چاہی جو کہ عدالت کا حکم تھا، انہوں نے اسے یہ کہہ کر رد کر دیا کہ چچوں کی اولاد کو خارج نہیں کیا جا سکتا۔  درخواست ہے کہ فتویٰ پھر سے جاری کیا جائے جس میں تمام ابہامات واضح   ہو سکیں۔
جواب: واضح رہے کہ سابقہ استفتاء میں چچاؤں کے خاندان کاذکر تھا،مگران کے  بیٹوں کا ذکر نہیں تھا،اسی وجہ سےان کو وارث شمار نہیں  کیا گیا،اب جب کہ یہ وضاحت کردی گئی ہے کہ مرحوم کے چچاؤں  کے بیٹے بھی تھے ،لہذا عصبہ ہونے کی بناء پر ان کو حصہ ملے گا۔مرحوم کے چچاؤں کے بیٹوں کی تعداد لکھ کر ترکہ کی تقسیم کا طریقہ معلوم کرلیا جائے۔سراجی میں ہے:"یرجحون بقرب الدرجۃ،اعنی اولاھم بالمیراث جزء المیت،ای البنون،ثم بنوھم وان سفلوا۔۔۔۔۔۔ثم جزء جدہ، ای الأعمام،ثم بنوھم وان سفلوا."(باب العصبات،ص:54،ط:البشریٰ)فقط واللہ اعلم

عنوان: بیوہ، بیٹی، والدہ اور والد کے درمیان وراثت تقسیم کرنے کا طریقہ
سوال: مندرجہ ذیل ورثاء میں وراثت کی تقسیم کیسے ہو گی؟ورثاء:بیوہ، ایک بیٹی، باپ، ماں، ایک بھائی اورتین بہنیں۔
جواب: صورت مسئولہ  میں وراثت تقسیم کرنےکا شرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز وتکفین کا خرچہ ادا کرنے کے بعد ، میت کے ذمہ اگرکوئی قرض ہوتو اسے ادا کرنے کے بعد، میت نے اگر کوئی جائز وصیت کی ہوتوا سے ترکہ کےایک تہائی سے نافذ کرنے کے بعدباقی کل ترکہ منقولہ وغیر منقولہ کو 24حصوں میں تقسیم کرکے بیوہ کو 3حصے، بیٹی کو 12 حصے، والدہ کو 4 حصے اور والد کو 5 حصے ملیں گے، جب کہ بھائی اور بہن اس صورت میں ترکہ میں شرعاً حق دار نہیں ہیں۔ تقسیم کی صورت یہ ہے:میت:24بیویبیٹیوالدہ والدبھائیبہنبہنبہن31245محرومیعنی مثلاً 100روپے میں سے بیوہ کو12.5 روپے، بیٹی کو 50روپے، والدہ کو 16.66روپے اور والد کو20.83 روپے ملیں گے۔فقط واللہ اعلم

عنوان: بڑے بھائی کا میراث کی تمام جائیداد کو فروخت کرنے کا حکم
سوال: ایک شخص کا انتقال ہوا، ورثاء میں بیوہ، دو لڑکے اور چھ لڑکیاں تھیں، ان کے انتقال کے بعد بڑے بیٹے اور بیوہ نے میراث میں موجود تمام جائیداد اس شرط پر فروخت کردی کہ وہ اپنے چھوٹے بھائی اور بہنوں کے تمام اخراجات چلائے گا، مرحوم کے بڑے بیٹے نے اپنی اس شرط پر عمل بھی کیا، تمام بہن ، بھائی کے اخراجات اٹھائے، ان کی شادیاں کروائیں، اب میں یہ پوچھنا چاہتا ہوں کہ کیا ان کا یہ کام ازروئے شرع جائز تھا یا نہیں؟ یہ بھی معلوم کرنا ہے کہ اس صورت میں دوسرے بھائی اور بہنوں کو میراث میں سے اپنے حصہ کے مطالبہ کرنے کا اختیار حاصل ہے یا نہیں؛ کیوں کہ بڑے بھائی نے اپنے بھائی اور بہنوں  کےلیے بہت پیسے خرچ کیے ہیں؟
جواب: واضح رہے کہ ترکہ جب تک تقسیم نہ ہوجائے اس وقت تک تمام ورثاء اس میں مشترک ہوتے ہیں، کسی وارث کے لیے دیگر ورثاء کی اجازت کے بغیر ترکہ میں تصرف کرنے کا اختیار نہیں ہوتا، اور اگر کوئی وارث ترکہ کو بغیر اجازت کے بیچ دیتا ہے تو وہ اس کا ضامن ہوگا۔لہٰذا صورتِ مسئولہ میں اگر مرحوم  کے تمام ورثاء یعنی اس کی بیوہ اور اولاد میں سے ہر ایک عاقل بالغ تھا اور یہ تمام حضرات اس بات پر راضی تھے کہ ترکہ کی جائیداد کو اس شرط پر فروخت کر دیا جائے کہ اس سے حاصل ہونے والی رقم سے بڑا بیٹا اپنے چھوٹے بہن بھائیوں کے اخراجات چلائے تو اس کے لیے ایسا کرنا درست تھا اور اب دیکھا جائے گا کہ جائیداد فروخت کرنے کے بعد حاصل شدہ رقم سے بڑے بھائی نے اپنے چھوٹے بہن بھائیوں پر جو اخراجات کیے ہیں تو اگر وہ رقم ختم ہوچکی ہے تو ایسی صورت میں بہن بھائیوں کو میراث کے حصے کا مطالبہ کرنے کا اختیار حاصل نہیں ہے، اور اگر حاصل شدہ رقم میں سے اخراجات کرنے کے باوجود کچھ رقم بچ گئی ہے تو پھر بہن بھائی اس رقم کا مطالبہ کرسکتے ہیں۔اور اگر بہن بھائیوں میں سے کوئی اس بات پر راضی نہیں تھا کہ ترکہ کی جائیداد کو فروخت کرکے ان پر اخراجات کیے جائیں اور اس پر کچھ خرچ بھی نہ کیا گیا ہو  تو وہ اپنے حصہ کے مطالبے میں برحق ہیں۔البتہ اگر مرحوم  کی اولاد میں نابالغ بھی تھے ، تو شرعا نابالغ کے پاس اگر مال ہوتواس کا خرچہ اور نفقہ اسی کے مال میں  سے ادا کیا جاتا ہے،اس لیے تو باپ کی عدم موجودگی میں بڑے بیٹےکا اپنے چھوٹے بہن بھائیوں پر کیا ہوا  خرچہ ان کی بلوغت تک اور لڑکیوں کی شادی ہونے تک فروخت شدہ  مکان کی رقم میں سے منہا ہوگا،اس کے بعد کا خرچہ بڑے بیٹے کی طرف سے  بطورِ احسان شمار ہوگا، بڑے بھائی کا اس خرچے کے لیے میراث کی تمام جائیداد کو بیچنا درست نہیں تھا، لہٰذا اب اگر دیگر ورثاء اپنی میراث کے حق کا مطالبہ کررہے ہیں تو وہ اس مطالبے میں برحق  ہیں،لیکن بڑا بھائی چوں کہ میراث کی جائیداد کو بیچ چکا ہے ،لہٰذا مذکورہ اخراجات کے بعد اگر ترکہ کی رقم باقی ہے تو وہ تمام ورثاء میں ان کے شرعی حصوں کے مطابق تقسیم ہوگی الغرض اس بارے میں باہمی رضامندی سے معاملہ کرنا چاہیے۔فتاویٰ عالمگیری میں ہے:"وشركة الملك نوعان: شركة جبر، وشركة اختيار فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا."(كتاب الشركة، الباب الأول في بيان أنواع الشركة وأركانها وشرائطها وأحكامها، ج: 2، ص: 301، ط: دار الفكر بيروت)درر الحکام شرح مجلۃ الاحکام میں ہے:"(المادة 96) :‌لا ‌يجوز ‌لأحد أن يتصرف في ملك الغير بلا إذنه هذه المادة مأخوذة من المسألة الفقهية (‌لا ‌يجوز ‌لأحد التصرف في مال غيره بلا إذنه ولا ولايته) الواردة في الدر المختار...كذلك ليس لأحد الشركاء أن يركب الحيوان المشترك أو أن يحمله متاعا بدون إذن الشريك الآخر فإذا ركبه أو حمله وتلف يكون ضامنا حصة الشريك."(المقالة الثانية في بيان القواعد الكلية الفقهية، ج: 1، ص: 96، ط: دار الجيل)فقط والله أعلم

عنوان: کلالہ کی میراث کا حکم
سوال: مرنے کے بعد  کلالہ آدمی کا مال کیسے تقسیم کیا جاتا ہے؟
جواب: کلالہ یعنی وہ مرد یا عورت کہ جس کے ورثاء میں اصول و فروع یعنی باپ ،دادا ، اولاد یا اولاد کی اولاد وغیرہ موجود نہ ہوں تو اس کی میراث اس کے حقوقِ متقدمہ یعنی تجہیز وتکفین،اداۓ دُیون اور اِنفاذ وصیت کے بعد   اس کےبھائی بہنوں  میں تقسیم ہوگی،اب چاہے حقیقی بھائی بہن  ہوں یا باپ شریک،چناں  چہ اگرایک بہن ہو تو آدھا،دو یا دو سے زیادہ ہوں تو   دو تہائی  اور اگر بھائی اور بہن دونوں ہوں تو بھائی کو دہرا اور بہن کو اکہرا حصہ ملے گا اور اگر صرف بھائی ہوں ،بہن کوئی نہ ہو تو وہ اپنی بہن کے تمام مال کے وارث ہوں گے۔مذکورہ حکم   حقیقی اور  علاتی(یعنی باپ شریک) بھائی بہنوں کا ہے اور اگر اخیافی (یعنی  ماں شریک) بھائی بہن ہوں  اور صرف ایک بھائی ہو یا صرف ایک بہن ہو  تو ہر ایک کو  میت کے تمام مال کا چھٹا حصہ ملے گا اور اگر مذکورہ بھائی بہن ایک سے زیادہ ہوں تو  انہیں کل ترکہ کا تہائی حصہ ملے گا جو ان میں برابر تقسیم ہوگا۔قرآن مجید میں ارشادِ باری تعالیٰ ہے:"يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ ‌إِنِ ‌امْرُؤٌ ‌هَلَكَ لَيْسَ لَهُ وَلَدٌ وَلَهُ أُخْتٌ فَلَها نِصْفُ مَا تَرَكَ وَهُوَ يَرِثُها إِنْ لَمْ يَكُنْ لَها وَلَدٌ فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَإِنْ كانُوا إِخْوَةً رِجالاً وَنِساءً فَلِلذَّكَرِ مِثْلُ حَظِّ الْأُنْثَيَيْنِ يُبَيِّنُ اللَّهُ لَكُمْ أَنْ تَضِلُّوا وَاللَّهُ بِكُلِّ شَيْءٍ عَلِيمٌ." (النساء:176)وفیہ ایضاً:"وَإِنْ كانَ رَجُلٌ يُورَثُ كَلالَةً أَوِ امْرَأَةٌ وَلَهُ أَخٌ أَوْ أُخْتٌ ‌فَلِكُلِّ ‌واحِدٍ ‌مِنْهُمَا ‌السُّدُسُ فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ وَصِيَّةً مِنَ اللَّهِ وَاللَّهُ عَلِيمٌ حَلِيمٌ (12)."تفسیر ابنِ کثیر میں ہے:"وقوله تعالى: وَلَهُ أَخٌ أَوْ أُخْتٌ أي من أم كما هو في قراءة بعض السلف، منهم سعد بن أبی وقاص، وكذا فسرها أبو بكر الصدیق فیما رواه قتادة عنه ‌."(سورة النساء،201/2،ط:دار الكتب العلمية)فقط واللہ أعلم

عنوان: ایک بیوہ، ایک بیٹی اور دادا کے بھائی کے دو پوتوں میں میراث کی تقسیم
سوال: خدائیداد فوت ہوا ہے،  اس کے ذوی الفروض رشتہ داروں میں سوائے  ایک بیٹی اور بیوہ کے اور کوئی نہیں، البتہ ان کے دادا کے بھائی کے پوتے موجود ہیں  اور وہ دو بھائی اور چھ بہنیں ہیں۔ اس کے علاوہ مرحوم کی اور کوئی رشتہ دار موجود نہیں۔جو تھے وہ مرحوم کی زندگی میں فوت ہوگئے تھے۔صورت مسئولہ میں ان کی میراث کیسے تقسیم ہوگی؟
جواب: صورتِ مسئولہ میں مرحوم خدائیداد کا ترکہ تقسیم کرنے کا طریقہ یہ ہے کہ سب سے پہلے مرحوم کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم کے ذمہ کوئی قرض ہو اسے ادا کرنے کے بعد، اگر مرحوم نے کوئی جائز وصیت کی ہو اسے  ایک تہائی ترکہ سے پورا کرنے کے بعد باقی ترکہ منقولہ و غیرمنقولہ کو سولہ  حصوں میں تقسیم کرکے دو حصے بیوہ کو، آٹھ حصےبیٹی کو اورتین حصے مرحوم کے دادا کے بھائی کے پوتوں میں سے ہر ایک کو ملیں گے، پوتیوں کو کچھ نہیں ملے گا۔ تقسیم کی صورت مندرجہ ذیل ہے:خدائیداد مرحوم: 8/ 16بیوہبیٹیدادا کے بھائی کا پوتادادا کے بھائی کا پوتادادا کے بھائی کی پوتیاں143محروم2833مثلاً /100 روپے میں سے /12.50روپے بیوہ کو، /50 روپے بیٹی کو اور /18.75 روپے دادا کے بھائی کے ہر پوتے کو ملیں گے۔فتاوی ہندیہ میں ہے:"(الباب الثالث في العصبات) وهم كل من ليس له سهم مقدر ويأخذ ما بقي من سهام ذوي الفروض وإذا انفرد أخذ جميع المال، كذا في الاختيار شرح المختار. فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط."(كتاب الفرائض، الباب الثالث في العصبات، 6/ 451، ط: رشيدية)فقط واللہ اعلم

عنوان: بیوہ،ایک بیٹےاورایک بیٹی کےدرمیان میراث کی تقسیم
سوال: کچھ عرصہ قبل میرے والد صاحب کا انتقال ہوا،اور مرحوم کےورثاء میں بیوہ ،ایک بیٹااورایک بیٹی ہیں ،اورمرحوم کی میراث میں صرف پچیس لاکھ رقم ہے،اب سوال یہ ہےکہ ہروارث کومذکورہ رقم میں سےکتنی رقم ملےگی؟
جواب: صورتِ مسئولہ میں سائل کےمرحوم (والد)کے حقوق متقدمہ یعنی تجہیزوتکفین کے اِخراجات نکالنے کےبعد اگرمرحوم پر کوئی قرضہ ہوتواسےادا کرنےکےبعد اگرمرحوم نےکوئی جائز وصیت کی ہو تواسے ایک تہائی مال میں نافذ کرنےکےبعدباقی کل منقولہ اورغیرمنقولہ ترکہ کوکل24حصوں میں تقسیم کرکےمرحوم کی بیوہ کو3حصے،اوربیٹےکو14حصے،اوربیٹی کو7حصے ملیں گے۔صورتِ تقسیم یہ ہے:والد(مرحوم):8/ 24بیوہبیٹابیٹی173147یعنی 25لاکھ رقم میں سے مرحوم کی بیوہ کو312500،اوربیٹےکو1458333.33،اوربیٹی کو729166.66رقم ملے گی۔فقط واللہ اعلم

عنوان: میت کے استعمال شدہ کپڑوں کا حکم
سوال: جب کوئی بندہ وفات پاجائے تواس کے استعمال شدہ کپڑوں کاکیاکیاجائے جب کہ اس کی اولاد میں نابالغ بچے بھی ہوں  جب کہ عام طورپرایسے کپڑے گھروں میں استعمال بھی نہیں کئے جاتے اوراولادکے بالغ ہونے تک رکھےبھی نہیں جاسکتے۔توایسی صورت میں ایسے کپڑے صدقہ کیے جاسکتے ہیں یانہیں؟
جواب: واضح رہے کہ انتقال کے وقت میت کی ملکیت میں جو کچھ موجود ہوتاہے وہ سب اس کےترکہ میں شمار ہوتا ہے،جسے ورثاء کےدرمیان ان کے شرعی حصص کے بقدر تقسیم کیا جائے گا ،تقسیم سے پہلےکسی وارث کو یہ حق حاصل نہیں ہے کہ وہ مشترکہ ترکہ میں دیگر ورثاء کی رضامندی کے بغیر کوئی تصرف کرے۔لہٰذا صورتِ مسؤلہ میں اگر میت کے ورثاء میں نابالغ ورثاء بھی ہو ں تو میت کے استعمال شدہ کپڑوں کو صدقہ کرنا جائز نہیں ہے جب تك وہ بالغ  نہ ہوجائیں، البتہ اگر کوئی بالغ وارث  یہ کپڑے خريد كر اپنے حصے میں لے لے پھر وہ ان کپڑوں کو خود استعمال کرے یا  اپنی خوشی سے صدقہ کرنا چاہے تو صدقہ کرنا جائز ہے ،اور رقم بالغ و نابالغ ورثاء میں تقسیم کر دی جائے۔شرح المجلہ میں ہے :"كما تكون  اعيان المتوفي المتروكة   مشتركة بين الورثة علي حسب حصصهم."(كتاب الشركة ، الفصل الثالث ج: 1 ص: 484 ط: مكتبة الرشيديه)وفیہ ایضا :"يجوز لأحد أصحاب الحصص التصرف مستقلا في الملك المشترك بإذن الآخر،لكن لايجوز له أن يتصرف تصرفا مضرا بالشريك ، والإذن نوعان: صريح و دلالة ، ففي الأول يتصرف الشريك بحصة شريكه كما أذنه سواء أضر أو لم يضر فله أن يرهن و يبيع أو يهب."(الكتاب العاشر في أنواع الشركات ، الفصل الثاني ج: 1 ص: 476 ط: مكتبة الرشيديه)فتاوی شامی میں ہے :"يبدأ من تركة الميت الخاليةعن تعلق حق الغيربعينها(قوله الخالية)لأن تركه الميت ماتركه الميت من الأموال صافيا عن تعلق حق الغير بعين من الأموال."(كتاب الفرائض ج: 6 ص: 759 ط: سعيد)فتاوی ہندیہ میں ہے :"إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا".(كتاب الصلح ، الباب الخامس عشر ج: 4 ص: 268 ط: دار الفکر)فقط والله اعلم

عنوان: میراث کی تقسیم کا طریقہ
سوال: متوفی کے وارثان میں1 بیوہ  1 بیٹی اور 1 بھائی ہے۔ حصص بتا دیں۔
جواب: صورت مسئولہ  میں مرحوم کے  ترکہ  کی تقسیم کا شرعی طریقہ کار یہ ہے کہ   میت کے حقوق  متقدمہ  یعنی تجہیز و تکفین  کے اخراجات بعد اگر میت پر قرض ہو تو اس کے ادا ئیگی  کے بعد اگر میت نے کوئی جائز وصیت کی ہو تو  اس کوباقی مال کے  ایک تہائی مال میں نافذ کرنے کے بعد بقیہ  تمام تر منقولہ و غیر منقولہ  ترکہ کو8حصوں میں تقسیم  کر کے1 حصہ مرحوم کی بیوہ کو4حصے مرحوم کی بیٹی کو اور3حصے مرحوم کے بھائی کو ملیں گے۔صورت تقسیم یہ  ہے:مرحوم والد:8بیوہبیٹیبھائی143یعنی سو فیصد میں سے 12.50 فیصد بیوہ کو،50 فیصد مرحوم کی بیٹی کواور 37.50 فیصد مرحوم کے بھائی کو ملے گا۔نوٹ : یہ تقسیم اس صورت میں ہے کہ مرحوم کے والدیں کا مرحوم سے پہلے انتقال ہو چکا ہو۔فقط واللہ اعلم

عنوان: میراث کی تقسیم کا طریقہ
سوال: ہم چار بھائی اور ایک بہن ہے وراثت اور جائیداد کا حساب بتائیں؟
جواب: صورتِ مسئولہ میں اگر آپ والدین کے  ورثاء ہیں تو مرحوم والدین کے ترکہ کی تقسیم اس طرح ہو گی کہ مرحوم والدین کے حقوقِ متقدمہ یعنی تجہیز و تکفین کے اخراجات نکالنے کے بعد اگر مرحوم کے ذمہ کوئی قرض ہو تو اس کو ادا کرنے کے بعد اگر مرحوم نے کوئی جائز وصیت کی ہو تو اس کو ایک تہائی میں سے نافذ کرنے کے بعد کل منقولہ و غیر منقولہ جائیداد  کو9 حصوں میں تقسیم کر کے ہر ایک بھائی کو 2،2 حصے اور بہن کو 1 حصہ ملے گا۔صورتِ تقسیم یہ ہو گی:مرحوم والدین:9بھائیبھائیبھائیبھائیبہن22221یعنی سو فیصد میں سے ہر ایک بھائی کو 22.22 فیصد اور ہر ایک بہن کو 11.11 فیصد ملے گا۔فقط واللہ اعلم

عنوان: میراث کی تقسیم کا طریقہ
سوال: میرے والد کا انتقال ہوگیا ہے۔،ان کی ایک بیوہ، چار بیٹے اور چار بیٹیاں ہیں۔ ترکہ کی شریعت کے مطابق تقسیم کیسے ہو گی؟
جواب: صورتِ مسئولہ میں مرحوم کے ترکہ کی تقسیم کا طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد اگر مرحوم پر کوئی قرضہ ہو تو اس کو کل مال میں سے ادا کرنے کے بعد اگر مرحوم نے کوئی جائز وصیت کی ہو اس کو ایک تہائی میں سے ادا کرنے کے بعد کل  منقولہ و غیر منقولہ جائیداد کو 96 حصوں میں تقسیم کرکے مرحوم کی بیوہ کو 12 حصے، ہر ایک بیٹے کو 14،14 حصےاور ہر ایک بیٹی کو 7،7 حصے ملیں گے۔صورتِ تقسیم یہ ہو گی:مرحوم والد:96/8بیوہبیٹابیٹابیٹابیٹابیٹیبیٹیبیٹیبیٹی1712141414147777یعنی سو فیصد میں سےمرحوم کی بیوہ کو 12.50 فیصد، ہر ایک بیٹے کو14.58 فیصد اور ہر ایک بیٹی کو 7.29 فیصد ملے گا۔فقط واللہ اعلم

عنوان: ورثاء میں دکان کے آمدن کی تقسیم
سوال: ایک مسئلہ معلوم کرنا تھا ، ايك شخص كا انتقال هوا ،ایک شخص کا چائے کا ہوٹل ہے ۔اور ایک ذاتی مکان ہے ، ہوٹل جائیدادی نہیں ہے صرف کاروبار ہے ، اس شخص کے   ورثاء ميں  بیوہ اور  دس بچے ہیں ،چھ لڑکے اور چار لڑکیاں ہیں  ،سب شادی شدہ ہیں، اس شخص کے انتقال کے بعد ہوٹل کے ماہانہ منافع میں سب بچوں کو حصہ ملےگا کہ نہیں ؟2۔اگر ملے گا تو کتنا کتنا حصہ ہوگا؟اوریہ لوگ سب الگ ہوگئے ہیں ۔
جواب: 1۔صورتِ مسئولہ میں مرحوم کے جس مکان کا ذکر کیا گیا ہے ،یہ  اس کے سب شرعی ورثاء میں ان کے شرعی حصوں کے تناسب سے تقسیم ہو گا ،چاہے   مکان کی قیمت کے اعتبار سے تقسیم کر لیں  یا مکان کے حصے کر کے آپس میں اپنے حصوں کے بقدر تقسیم کر لیں ۔2۔مذکورہ ہوٹل کی آمدنی اور منافع   میں سب ورثاء  حصہ دار ہیں ،اس لیےیہ  ان میں ان کے  شرعی حصوں کے تناسب سے تقسیم ہو ں گے ۔مرحوم کی میراث تقسیم کرنے کا طریقہ یہ ہے کہ  کہ مرحوم کےحقوق ِمتقدمہ  یعنی   تجہیز وتکفین کا خرچہ نکالنے کے بعد اگر ان  پر کوئی  قرضہ ہے،  تو اس کو ادا کرنے  کے بعد  اگر  انہوں  نے کوئی  جائز وصیت کی ہے تو اس کو ایک تہائی سے ادا کرنے کے بعد،  باقی منقولہ وغیر منقولہ ترکہ  کو 128 حصوں میں تقسیم کرنے کے بعد 16 حصے مرحوم کی بیوہ کو ،14 حصے  مرحوم کےہر ایک بیٹے کو ،جب کہ 7 حصے  ہر ایک بیٹی کو ملیں گے ۔صورتِ تقسیم یہ ہو گی :(میت )مسئلہ :8/ 128 بیوہبیٹابیٹابیٹابیٹابیٹابیٹابیٹیبیٹیبیٹیبیٹی17161414141414147777یعنی  100  روپے میں سے مرحوم کی بیوہ کو  12.5 روپے ،10.937 روپے ہر ایک بیٹے کو ،جب کہ 5.468 روپے ہر ایک بیٹی کو ملیں گے ۔شرح المجلہ  میں ہے :’’الأموال المشترکة شرکة الملک تقسم حاصلاتها بین أصحابها علی قدر حصصهم". (الكتاب العاشر، الباب الأول، الفصل الثاني: في بيان كيفية التصرف في الأعيان المشتركة، ج:4،ص:14، الْمَادَّةُ :1073، ط:رشیدیة)فتاوی شامی میں ہے :"يقع ‌كثيرا في الفلاحين ونحوهم أن أحدهم يموت فتقوم أولاده على تركته بلا قسمة ويعملون فيها من حرث وزراعة وبيع وشراء واستدانة ونحو ذلك، وتارة يكون كبيرهم هو الذي يتولى مهماتهم ويعملون عنده بأمره وكل ذلك على وجه الإطلاق والتفويض، لكن بلا تصريح بلفظ المفاوضة ولا بيان جميع مقتضياتها مع كون التركة أغلبها أو كلها عروض لا تصح فيها شركة العقد، ولا شك أن هذه ليست شركة مفاوضة، خلافا لما أفتى به في زماننا من لا خبرة له بل هي شركة ملك كما حررته في تنقيح الحامدية."(كتاب الشركة، ج :4،ص :307،ط :سعيد)فقط والله أعلم

عنوان: اولاد کی موجودگی میں نواسے اور نواسیوں کی میراث کا حکم
سوال: اگر کسی کے  2بیٹے اور  2بیٹیاں ہیں اور سب شادی شدہ اور بچوں والے ہیں، اگر ایک بیٹی کا انتقال هو جاتا ہے تو جس بیٹی کا انتقال ہوا ہے کیا باپ کی وارثت(یعنی نانا کی ) میں سے بیٹی کے بچوں کو حصّہ ملے گا ؟
جواب: صورتِ مسئولہ میں اگر بیٹی کا انتقال والد کی  زندگی میں ہو ا ہے تو دیگر بیٹے بیٹیوں  کے ہو تے ہوئے،مرحومہ بیٹی کی اولاد کا  شرعا بطورِ وارث  حصہ نہیں ہوگا،اوراگر بیٹی کا انتقال باپ کے انتقال کے بعد ہوا تھا  تو اس صورت میں  مرحومہ بیٹی کی اولاد وارث ہوگی، جس کی تفصیل کے لیے مندرجہ ذیل امور کی وضاحت ضروری ہے:مرحوم کی بیوہ کا انتقال مرحوم سے پہلے ہوا تھا یا بعد میں؟مرحوم بیٹی کا انتقال والد یا والدہ سے پہلے ہوا تھا یا بعد میں؟فقط واللہ اعلم

عنوان: 6بیٹیوں 2 بھائی 2 بہن میں میراث کی تقسیم
سوال: مرحوم کے لواحقین میں 6 بیٹیاں 2بھائی 2بہنیں ہیں تو ان کے درمیان وراثت کس طرح تقسیم کریں گے ؟
جواب: صورتِ مسئولہ میں  مرحوم  کے حقوق ِمتقدمہ  یعنی   تجہیز وتکفین کا خرچہ نکالنے کے بعد اگر مرحوم پر کوئی  قرضہ ہے  تو اس کو ادا کرنے  کے بعد  اگر مرحوم   نے کوئی  جائز وصیت کی ہے تو اس کو ایک تہائی سے ادا کرنے کے بعد  باقی منقولہ وغیر منقولہ ترکہ  کو (18)حصوں میں تقسیم کر کےمرحوم کی ہر ایک بیٹی کو 2 حصے اور مرحوم کے ہرایک بھائی کو 2حصے اور مرحوم کے ہر ایک بہن کو 1حصہ ملے گا ۔صورتِ تقسیم یہ ہے :میت (مرحوم)3 / 18بیٹی بیٹی بیٹی بیٹی بیٹی بیٹی بھائی بھائی بہن بہن212222222211یعنی فیصد کے اعتبار سے ہر ایک بیٹی  کو 11.11فیصد  اور ہر ایک بھائی کو 11.11فیصد اور ہرایک بہن کو 5.55 فیصد ملیں گے ۔فقط واللہ اعلم

عنوان: 6 بیٹوں اور 2 بیٹیوں میں میراث کی تقسیم
سوال: میری والدہ کی وفات کے بعد میراث میں ہمیں 18 مر لہ زمین اور 7 لاکھ ملے ہیں۔ ہم کل 6 بھائی اور 2 بہنیں ہیں ۔ مہربانی فرما کر شریعت کے مطابق ہر ایک کا حصہ بیان فرما دیں ۔
جواب: صورت مسئولہ میں سائل کی مرحومہ والدہ کے ورثاء میں اگر صرف 6 بیٹے اور 2 بیٹیاں ہیں ،شوہر ،والدین یا دادادادی وغیرہ میں سے کوئی نہیں ہے تو مرحومہ کے ترکہ کی تقسیم کا شرعی طریقہ یہ ہے  سب سے پہلے مرحومہ  کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحومہ  کے ذمہ کوئی قرض ہو تو اسے باقی ترکہ سے ادا کرنے کے بعد اگر مرحومہ  نےکوئی جائز وصیت کی ہو تو اسے باقی ترکہ کے ایک تہائی حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو   14 حصوں میں تقسیم کرکے ہر بیٹے 2  حصے اور ہر بیٹی کو ایک ایک حصہ ملےگا ۔صورت تقسیم یہ ہے کہ:14بیٹا بیٹابیٹابیٹابیٹابیٹابیٹیبیٹی22222211یعنی 100 روپے میں سے ہر بیٹے کو 14.285 روپے اور ہر ایک بیٹی کو  7.142 روپے    ملیں گے ۔فقط واللہ اعلم

عنوان: دو بیٹے اور دو بیٹیوں کے درمیان میراث کی تقسیم
سوال: 2 بھائی اور 2 بہنیں  ہیں ، اور ترکہ  زمین 40  کٹھے ہیں، کیسے تقسیم کریں گے؟
جواب: صورت ِ مسئولہ میں اگربھائی بہن سے مراد میت کے بیٹے ،بیٹیاں ہیں اور  میت کے ورثاء میں صرف دو بیٹے   اور دو بیٹیاں ہیں اور کوئی وارث نہیں ہے تو میراث کی تقسیم کا طریقہ یہ ہے کہ سب سے پہلےمیت کےحقوق متقدمہ  یعنی تجہیز وتکفین کا خرچہ نکالنے کے بعد اگر میت پر کوئی قرضہ ہو تو اسے  ادا کرنے کے بعد  اگر میت نے کوئی جائز  وصیت  کی ہو تو اسے  ایک تہائی  مال میں نافذ کرنے کے بعد  کل منقولہ و غیر منقولہ ترکہ کو6 حصوں میں تقسیم کرکے 2 حصے ہر ایک بھائی  کو اور ایک حصہ ہر ایک بہن کو ملے گا۔صورتِ تقسیم یہ ہوگی:میت۔۔۔ مسئلہ : 6بیٹا  بیٹا بیٹیبیٹی2211یعنی فیصد کے اعتبار سے 100 رو پے میں سے 33.3333 روپے کر کے ہر ایک بیٹے   کو اور 16.6666 روپے کر کے ہر ایک بیٹی  کو ملیں گے۔نیز یہ تقسیم اس صورت میں ہے کہ جب میت کے والدین ، دادا، دادی میں سے کوئی موجود نہ ہوں، ورنہ تقسیم اس طرح نہیں ہوگی ،  بصورت دیگر   ورثاء کی مکمل تفصیل لکھ کر دوبارہ سوال ارسال فرمائیں۔فقط واللہ اعلم

عنوان: ترکہ کے مکان کی تقسیم
سوال: 1۔ عبداللہ کے والد نے تین بیٹے ، چار بیٹیاں اور ایک اہلیہ کو چھوڑا ہے، وراثت میں صرف دو مکان ہیں، ایک مکان غازی آباد میں جس کی چوڑائی 19 فٹ لمبائی 43فٹ ہے اور ایک مکان مراد آباد میں ہے جس کی چوڑائی 15فٹ لمبائی 55فٹ ہے، وارثوں میں کوئی بھی اتنی وسعت نہیں رکھتا جو دونوں مکانوں کو یا دونوں میں سے کسی بھی ایک مکان کو اپنی طرف لگالے اور ورثاء کو شرعی حصہ تقسیم کر سکے ، جبکہ ورثاء میں سے کچھ وارثین دونوں مکانوں میں سے کسی بھی ایک مکان کو فروخت کرنے پر راضی نہیں ہیں، بلکہ تمام وارثین کا مطالبہ ہے کہ ہمیں دونوں مکانوں میں سے حصہ چاہئے ، چاہے جتنا بھی ہو، تو اس صورت میں تقسیم وراثت کی شکل کیا ہوگی؟2۔واضح ہو کہ عبداللہ کے والد نے چار بیٹیوں میں سے تین بیٹیوں اور ایک بیٹے عبداللہ کی شادی خود کی ، والد کی وفات کے بعد عبداللہ نے ایک بہن اور دو بھائیوں کی شادیاں مکمل اپنے خرچے سے کیں، اور دوسری منزل پر ایک کمرہ بھائی کے لئے اور ایک کمرہ والدہ کے لئے بھی تیار کروایا جس میں کسی سے بھی کوئی تعاون نہ مل سکا۔ اس لیے عبداللہ ان تمام تر ذمہ داریوں ( بہن، بھائیوں کی شادی، تعمیر بالائی کمرے، والدہ ، بہنوں کے حق حقوق، تمام رشتہ داری ، قرابت داری اور برادری میں نو تہ دینے ) کی وجہ سے مال وراثت میں زیادہ کے مستحق ہیں یا نہیں؟نیز والدہ اور بہنوں کا کہنا ہے کہ تینوں بھائیوں میں جو ہم کو سمجھے گا یعنی حق حقوق ادا کرتا ہے اور کرتا رہے گا تو ہمارا حصہ وراثت وہی لے گا۔
جواب:
1۔صورت مسئولہ  میں مذکورہ دونوں مکان اگر قابل تقسیم ہیں  (تقسیم کرنےکےبعد ہر وارث اپنے حصےسےنفع اٹھا سکتا ہے)تو اس صورت میں ان مکانوں کو تقسیم کردیا جائے ،اور اگر قابل تقسیم نہیں ہے تو ان مکانوں  کو فروخت کردیاجائےاور رقم تمام ورثاء میں ان کے حصوں کے بقدر تقسیم کردی جائے ،یا کوئی ایک وارث ان مکانوں کو  اپنی طرف کرلے اور باقی ورثاء کو ان کے حصے کی رقم دیدے۔لیکن اگر ورثاء فروخت نہیں کرنا چاہتے اور نہ کوئی وارث ان مکانوں کو  کو اپنی طرف کرنا چاہتاہے   تو اس صورت میں اختیار ہےکہ باہمی رضامندی سے  یا تو باری مقرر کریں کہ اتنے دن ایک بھائی رہے گا اتنے دن دوسرا بھائی رہے گا،اتنے دن بہن رہے گی ، یا جو بھائی ان  مکانوں میں رہ رہےہیں وہ دیگر ورثاء کے ساتھ ان کےحصہ میں کرایہ کا معاملہ کرلیں ،اور ہر ماہ ان کے حصے کا کرایہ ادا کریں ۔مرحوم کے ترکہ کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم کے ذمہ کوئی قرض ہو تو اسے باقی ترکہ سے ادا کرنے کے بعد اگر مرحوم نےکوئی جائز وصیت کی ہو تو اسے باقی ترکہ کے ایک تہائی حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو   80حصوں میں تقسیم کر کے مرحوم کی بیوہ کو  10 حصے ، ہر بیٹے کو14 حصے اور ہر بیٹی کو7  حصے ملیں گے ۔صورت تقسیم یہ ہے :میت:8 / 80بیوہبیٹابیٹابیٹابیٹیبیٹیبیٹیبیٹی17101414147777یعنی 100 روپے میں سے بیوہ  کو 12.50 روپے ،ہر بیٹے کو 17.50 روپے اور ہر بیٹی کو 8.75 روپے ملیں گے۔الدرالمختار میں ہے :"وقسم المال المشترک (بطلب أحدھم ان انتفع کل)بحصته (بعد القسمة وبطلب ذی الکثیر ان  لم ینتفع الآخر  لقلة حصته ) وان تضررالکل لم یقسم."(کتاب القسمة 6 / 260 ط:سعید)وفيه أيضا:"دار أو حانوت بين اثنين لا يمكن قسمتها تشاجرا فيه فقال أحدهما لا أكري ولا أنتفع، وقال الآخر أريدذلك أمر القاضي بالمهايأة، ثم يقال لمن لا يريد الانتفاع إن شئت فانتفع، وإن شئت فأغلق الباب."(کتاب القسمة رد المحتار6/ 261ط:سعيد)المبسوط لسرخسی  میں ہے:"ولو ان  بیتاً  فی دارٍ بین رجلین  أراد احدهما قسمته وامتنع  الآخر وهو صغیر لاینتفع   واحد منهما بنصیبه  اذا قسم لم یقسمه القاضی  بینهما ."(کتاب البسوط: 15 / 13ط:دارالکتب  العلمية )تبیین الحقائق میں ہے:"قال - رحمه الله - (ولا تدخل في القسمة الدراهم إلا برضاهم)؛ لأنه لا شركة فيها ويفوت به التعديل أيضا في القسمة؛ لأن بعضهم يصل إلى عين المال المشترك في الحال، ودراهم الآخر في الذمة فيخشى عليها التوى ولأن الجنسين المشتركين لا ‌يقسم فما ظنك عند عدم الاشتراك."(كتاب القسمة، الإجبار على القسمة، ج:5، ص:271، ط:دار الكتاب الإسلامي)فتاوی عالمگیریہ میں ہے:"وإذا كانت في التركة دار وحانوت و الورثة كلهم كبار وتراضوا على أن يدفعوا الدار والحانوت إلى واحد منهم عن جميع نصيبه من التركة جاز لأن عند أبي حنيفة - رحمه الله تعالى - إنما لا يجمع نصيب واحد من الورثة بطريق الجبر من القاضي وأما عند التراضي فذلك جائز."(كتاب القسمة ، الباب الثاني في بيان كيفية القسمة، ج:5، ص:205، ط:دار الفكر)2۔عبد اللہ نے والد کے انتقال کے بعد اپنے بھائیوں  اور بہن کی شادی وغیرہ میں جو خرچے کئے ہیں ان کا حکم یہ ہے کہ اگر خرچہ کرنے سے پہلے ان بھائیوں  اور بہن سے  کوئی معاہدہ ہوا تھا کہ بعد میں یہ پیسے واپس لئے جائیں گے یا میراث کے حصے میں سے وصول کئے جائیں گے تو اس صورت  میں تو عبد اللہ کو  ان بھائیوں اور بہن سے حسب معاہدہ اپنے پیسے  واپس لینے کا حق ہے ۔لیکن اگر ایسا کوئی معاہدہ نہیں ہواتھا تو پھر یہ تبرع ہوا اب کچھ واپس لینے کا حق نہیں ہےاور نہ ہی میراث میں سے  اپنے حصے سے زیادہ پیسے  لینے کا حق ہے، ہاں سب ورثاء رضامندی سے دے دیں تو اپنا اپنا صحیح و جائز ہے۔البتہ عبد اللہ نے  مکان کی دوسری منزل پر جو دو کمرے بھائی اور والدہ کے لیے تیار کروائے  ہیں ، تو اس کا خرچہ وہ اپنی والدہ اور بھائی سے لے سکتا ہے ۔باقی والدہ اور بہنوں کا یہ کہنا تینوں بھائیوں میں سے جو ہمارے حقوق ادا کرے گا تو ہمارا حصہ وراثت وہی لے گا تو اس کا حکم یہ ہے کہ پہلے تو میراث تقسیم کردی جائے اور ہر ایک کو اس کا حصہ دے دیا جائے ،پھر تقسیم کے بعد جو وارث اپنی خوشی سے اپنا حصہ کسی کو دینا چاہے تو اس کی اجازت ہے۔والدہ کے لیے ایک حکم مزید یہ ہے کہ   اگر وہ اپناوراثت کا حصہ اپنی زندگی میں بچوں کو دینا چاہتی ہیں تو  سب کو برابر برابر دیں ،جتنا ایک بیٹے کودیں اتنا ہی ایک بیٹی کو دیں ،بلاوجہ کمی بیشی کرنا یا کسی کو بالکل ہی محروم کرنا شرعا جائز نہیں ہے،البتہ کسی بیٹے یا بیٹی کو  اس کی  خدمت کرنے اور خیال رکھنے  کی وجہ سے دوسروں کو بنسبت زیادہ دے سکتی ہیں۔فتاوی شامی میں ہے:"(ومن بنى أو غرس في أرض غيره بغير إذنه، أمر بالقلع والرد) لو قيمة الساحة أكثر كما مر، (وللمالك أن يضمن له قيمة بناء أو شجر أمر بقلعه) أي مستحق القلع فتقوم بدونهما ومع أحدهما مستحق القلع فيضمن الفضل (إن نقصت الأرض به) أي بالقلع.وفي الرد: (قوله: بغير إذنه) فلو بإذنه، فالبناء لرب الدار، ويرجع عليه بما أنفق، جامع الفصولين من أحكام العمارة في ملك الغير."(کتاب الغصب، مطلب في رد المغصوب، ج:6، ص:194/ 195، ط:سعید)وفيه أيضا:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء...قوله ( عمر دار زوجته الخ ) على هذا التفصيل عمارة كرمها وسائر أملاكها جامع الفصولين . وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له وله رفعه إلا أن يضر بالبناء فيمنع ولو بنى لرب الأرض بلا أمره ينبغي أن يكون مبترعا كما مر إ هـ…. قوله ( والنفقة دين عليها ) لأنه غير متطوع في الإنفاق فيرجع عليها لصحة أمرها فصار كالمأمور بقضاء الدين ، زيلعي ، وظاهره وإن لم يشترط الرجوع، وفي المسألة اختلاف وتمامه في حاشية الرملي على جامع الفصولين قوله ( فالعمارة له ) هذا لو الآلة كلها له فلو بعضها له وبعضها لها فهي بينهما ط عن المقدسي قوله ( بلا إذنها ) فلو بإذنها تكون عارية ط." (الدر المختار مع رد المحتار، 747/6، سعید)فقط والله أعلم

Reference: Mishkat al-Masabih 3233 In-book reference : Book 13, Hadith 151: حوالہ

عنوان: ایک کروڑ کی تقسیم
سوال: ایک آدمی ہے،جس کا انتقال ہوگیا ہےاور ورثےمیں ایک گھر چھوڑا ہے، جس کی مالیت ایک کروڑ بنتی ہے اور اس کےدو بیٹے اور ایک بیٹی ہے،   تو اب یہ میراث ان کے درمیان کیسے تقسیم ہوگی؟ اور کتنا کتناحصہ ملے گا؟
جواب: صورتِ مسئولہ میں میت کے حقوقِ متقدمہ یعنی تجہیز وتکفین کا خرچہ نکالنے کے بعد،اگر میت پر کوئی قرضہ ہو تو اس کوکل  مال سے منہا کرنے کے بعد،اگر میت نے کوئی جائز وصیت کی ہوتو اس کوایک تہائی مال سے نافذ کرنے کے بعد،کل  ترکہ منقولہ وغیر منقولہ کو 5حصوں میں تقسیم کرکے،2،2 حصے ہر ایک بیٹے  کو،اور ایک  حصہ بیٹی کو  ملے گا۔صورتِ تقسیم یہ ہے :مسئلہ:5بیٹابیٹابیٹی 221یعنی ایک کروڑ میں سے  ہر ایک بیٹے کو چالیس لاکھ ،اور بیٹی کو بیس لاکھ روپے ملیں گے ۔نوٹ :یہ تقسیم اس وقت ہے جب مرحوم کے بیٹوں اور بیٹی کے علاوہ کوئی دوسرا وارث نہ ہو، اگر میت کے والدین یا بیوی موجود ہو تو جواب مختلف ہوگا، ورثا کی مکمل تعداد لکھ کر دوبارہ  سوال ارسال فرمائیں۔فقط واللہ  اعلم

عنوان: میراث اور زندگی میں جائیداد کی تقسیم
سوال: میری بیوی  کا انتقال ہوئے تقریباً پانچ سال ہوگئے ہیں، ان کی ملکیت میں ایک مکان ہے، جس کی مالیت ایک کروڑ روپے پاکستانی ہے ،ورثا میں شوہر ،چار بیٹیاں اور پانچ بیٹے ہیں،شریعت کے مطابق اس گھر کی تقسیم کس طرح ہوگی؟دوسرا سوال یہ ہے کہ میرا ایک گھر ہے، جس کی مالیت اسی لاکھ روپے ہیں ،میں اس کو اپنی زندگی میں مذکورہ اولاد کے درمیان تقسیم کرنا چاہتا ہوں .شریعت کے مطابق اس کی تقسیم کس طرح ہوگی؟
جواب:
صورت ِ مسئولہ میں مرحومہ کے ترکہ کی تقسیم کا شرعی طریقہ یہ ہے کہ اگر مرحومہ کے ذمہ کوئی قرض ہو  تو اسے کل ترکہ سے ادا کرنے کے بعد ،اگر مرحومہ نے کوئی جائز وصیت کی ہو تو اسے بقیہ ترکہ کے ایک تہائی سے نافذ کرنے کے بعد کل ترکہ منقولہ وغیر منقولہ کو 56 حصوں میں تقسیم کرکے 14 حصے مرحومہ کے شوہر کو ،6 حصے مرحومہ کے ہر ایک بیٹے کو اور 3 حصے ہر ایک بیٹی کو ملیں گے ۔میت۔۔۔56/4شوہربیٹابیٹابیٹابیٹابیٹابیٹیبیٹیبیٹیبیٹی1314666663333ایک کروڑ روپے میں سے 2500000روپے مرحومہ کے شوہر کو ،1071428.571 روپے مرحومہ کے ہر ایک بیٹے کو اور 535714.285 روپے مرحومہ کے ہر ایک بیٹی کو ملے گا ۔مرحومہ کے کفن دفن کا خرچہ شوہر کے ذمہ واجب ہے ۔در مختار میں ہے :"(واختلف في الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها".(کتاب الصلاۃ،باب صلاۃ الجنازۃ،ج:2،ص:206،سعید)  اپنی زندگی میں اپنی اولاد کے درمیان تقسیم کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔فتاوی شامی میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(کتاب الوقف،ج:4،ص:444،سعید)فقط واللہ اعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: موانع ارث
سوال: موانع ارث کی تفصیلات بتائیں ۔
جواب: موانع ارث چارہیں :1۔غلامی،یعنی اگر وارث غلام ہو  ،تو وہ میراث سے محروم ہوگا۔2۔قتل ،یعنی اگر کوئی وارث اپنے مورث کو قتل کردے تو وہ میراث سے محروم ہوجائے گا۔3۔دین مختلف ہو،چنانچہ کافر مسلمان کا وارث نہیں بنے گااسی طرح مسلمان کافر کا وارث نہیں بنے گا۔4۔اختلاف دارین یعنی دار(ملک ) الگ الگ ہو،یہ کافروں کے حق میں ہے ،یعنی اگر کسی کافر کا کوئی  وارث دارالاسلام  میں مرجائے ،یا دارالاسلام میں موجود کا فر کا وارث دارالحرب میں مرجائے تو یہ ایک دوسرے کے وارث نہیں ہوں گے۔مسلمانوں کے حق میں اختلاف دارین وراثت سے مانع نہیں ہے، یعنی اگر کوئی وارث کسی اور ملک میں ہو تب بھی مورث کے انتقال کی صورت میں وہ وراثت کا حقدار ہوگا۔واضح رہے کہ بعض حضرات نےا رتداد یعنی اسلام سے انحراف کو مستقل طور پر مانع ارث میں شمار کیا ہے جبکہ بعض حضرات نے جہالت تاریخ موت اور جہالت تعین وارث اور نبوت کو بھی موانع ارث میں شمار کیا ہے۔مجمع الانہر میں ہے :"ويمنع الإرث الرق وافرا كان أو ناقصا لأن جميع ما في يده من المال فهو لمولاه فلو ورثناه عن أقربائه لوقع الملك لسيده فيكون توريثا للأجنبي بلا سبب وأنه باطل إجماعا والقتل كما مر تفصيله في الجنايات واختلاف الملتين فلا يرث الكافر  من المسلم إجماعا ولا المسلم من الكافر على قول علي وزيد وعامة الصحابة رضي الله تعالى عنهم وإليه ذهب علماؤنا والشافعي كما مر تفصيله واختلاف الدارين حقيقة كالحربي والذمي أو حكما كالمستأمن والذمي أو الحربيين من دارين مختلفين كما مر."(ج:۴،ص؛۴۹۷،ط:دارالکتب العلمیہ بیروت)البحرالرائق میں ہے :"وكذلك اختلاف الدارين سبب لحرمان الميراث لأن الميراث إنما يستحق بالنصرة ولا تناصر عند اختلاف الدارين ولكن هذا الحكم في أهل الكفر لا في حق المسلمين حتى إن المسلم إذا مات في دار الإسلام وله ابن مسلم في دار الهند أو الترك يرث  ، وفي الكافي ثم اختلاف الدارين على نوعين حقيقي كالحربي مات في دار الحرب وله ابن ذمي في دار الإسلام فإنه لا يرث الذمي من ذلك الحربي وكذا لو مات ذمي في دار الإسلام وله أب أو ابن في دار الحرب فإنه لا يرث ذلك الحربي من ذلك الذمي ، وحكمي كالمستأمن والذمي حتى لو مات مستأمن في دارنا لا يورث منه وارثه الذمي."(ج:۸،ص؛۵۵۷،ط:دارالمعرفہ بیروت)فقط واللہ اعلم

عنوان: دو بیواؤں اور مطلقہ کا میراث میں حصے کا حکم
سوال: اگر ایک شخص نے اپنی حیات میں اپنے اہل و عیال کے دباؤ میں آ کر اپنی بیوی کو علیحدہ کر دیا ہو،  اور دوسری شادی کر لی ہو ، تو دونوں ازواج کے درمیان وراثت کی تقسیم کیسے ہو گی؟
جواب:
صورتِ مسئولہ میں اگر  مذکورہ شخص نے گھروالوں کے دباؤ میں آکر  صرف پہلی بیوی کو علیحدہ کیا تھا، طلاق وغیرہ نہیں دی ، تو اگر مرحوم شوہر کے اولاد نہ ہوتو مرحوم کے میراث میں سے25 فی صداور اگر اولاد موجود ہے تو 12.5 فی صددونوں بیواؤں میں برابر تقسیم ہوگا، اور اگر طلاق دے کر علیحدہ کیا ہو  تو اگر شوہر کا انتقال عدت کے اندر ہوا ہو تو  مطلقہ بیوی میراث کی حق دار ہوگی، اور اگر عدت گزرگئی ہو تو میراث کی حق دار نہیں ہوگی۔فتح القدیر میں ہے:"(وإذا ‌طلق ‌الرجل امرأته في مرض موته طلاقا بائنا فمات وهي في العدة ورثته، وإن مات بعد انقضاء العدة فلا ميراث لها)....(قوله في مرض موته) احتراز عما لو صح من ذلك المرض بعد ما طلقها ثم مات وهي في العدة لا يكون له حكم مرض الموت فلا ترثه، وقيد بالبائن لأن في الرجعي يرثه وترثه في العدة وإن ‌طلق في الصحة لقيام النكاح.قال ابن المنذر: أجمع أهل العلم أن في طلاق يملك الرجعة بعد الدخول يتوارثان في العدة.وأجمعوا أنه لو طلقها في الصحة في كل طهر واحدة ثم مات أحدهما لا يرثه الآخر، وبالعدة لأنها لا ترثه ‌إذا مات بعد انقضائها.....ويعرف من تقييد الإرث بالعدة أنه لو ‌طلق امرأته التي لم يدخل بها في مرض مات فيه لا ترث لأنها لا عدة عليها من ذلك الطلاق، وقيد بغير الرضا، لأنه لو طلقها برضاها لا ترث، ولا بد من قيد كونهما ممن يتوارثان حال الطلاق لأنه تعلق حقها بماله ‌إذا مرض هو إذ ذاك، حتى لو كانت كتابية أو أحدهما مملوكا وقت الطلاق لا ترث، وإن أسلمت في العدة قبل موته أو عتق لا ترث."(‌‌كتاب الطلاق، ‌‌باب طلاق المريض، ج:4، ص:145، ط:دار الفكر)تبیین الحقائق میں ہے:"قال - رحمه الله - (وللزوجة نصفه) أي ‌للزوجة نصف ما للزوج فيكون لها الربع، ومع الولد أو ولد الابن وإن سفل ‌الثمن لقوله تعالى {ولهن الربع مما تركتم إن لم يكن لكم ولد فإن كان لكم ولد فلهن ‌الثمن مما تركتم} [النساء: 12] وإن كن أكثر من واحدة اشتركن فيه لوجهين أحدهما لئلا يلزم الإجحاف ببقية الورثة لأنه لو أعطى كل واحدة منهن ربعا يأخذن الكل إذا ترك أربع زوجات بلا ولد، والنصف مع الولد.والوجه الثاني أن مقابلة الجمع بالجمع تقتضي مقابلة الفرد بالفرد فيكون لواحدة الربع أو ‌الثمن عند انفرادها بالنص، وإذا كثرن وقعت المزاحمة بينهن فيصرف إليهن جميعا على السواء لعدم الأولوية."(كتاب الفرائض، أحوال الزوجة في الميراث، ج:6، ص:233، ط:دار الكتاب الإسلامي)فتاوی عالمگیریہ میں ہے:"قال الخجندي: الرجل إذا طلق امرأته طلاقًا رجعيًّا في حال صحته أو في حال مرضه برضاها أو بغير رضاها ثم مات وهي في العدة فإنهما يتوارثان بالإجماع، وكذا إذا كانت المرأة كتابيةً أو مملوكةً وقت الطلاق فأسلمت في العدة أو أعتقت في العدة فإنها ترث، كذا في السراج الوهاج.ولو طلقها طلاقًا بائنًا أو ثلاثًا ثم مات وهي في العدة فكذلك عندنا ترث، ولو انقضت عدتها ثم مات لم ترث، وهذا إذا طلقها من غير سؤالها، فأما إذا طلقها بسؤالها فلا ميراث لها، كذا في المحيط".(كتاب الطلاق، الباب الخامس في طلاق المريض، ج:1، ص:462، ط:دار الفكر)فتاوی شامی میں ہے:"(فار بالطلاق) خبر من، و (لايصح تبرعه إلا من الثلث فلو أبانها) وهي من أهل الميراث علم بأهليتها أم لا، كأن أسلمت أو أعتقت ولم يعلم (طائعًا) بلا رضاها، فلو أكره أو رضيت لم ترث ولو أكرهت على رضاها أو جامعها ابنه مكرهة ورثت (وهو كذلك) بذلك الحال (ومات) فيه، فلو صح ثم مات في عدتها لم ترث (بذلك السبب) موته (أو بغيره) كأن يقتل المريض أو يموت بجهة أخرى في العدة للمدخولة (ورثت هي) منه لا هو منها لرضاه بإسقاطه حقه. وعند أحمد ترث بعد العدة ما لم تتزوج بآخر. (وكذا) ترث (طالبة رجعية) أو طلاق فقط (طلقت) بائنا (أو ثلاثا) لأن الرجعي لا يزيل النكاح حتى حل وطؤها، ويتوارثان في العدة مطلقًا، وتكفي أهليتها للإرث وقت الموت، بخلاف البائن (وكذا) ترث (مبانة قبلت) أو طاوعت (ابن زوجها) لمجيء الحرمة ببينونته.(قوله: فلو أبانها) أي بواحدة أو أكثر ولم يقل أو طلقها رجعيًا كما قال في الكنز لما قال في النهر، وعندي أنه كان ينبغي حذف الرجعي من هذا الباب؛ لأنها فيه ترث، ولو طلقها في الصحة ما بقيت العدة، بخلاف البائن فإنها لاترثه إلا إذا كان في المرض. وقد أحسن القدوري في اقتصاره على البائن، ولم أر من نبه على هذا اهـ قال ط: والطلاق ليس بقيد، بل كذلك لو أبانها بخيار بلوغه أو تقبيله أمها أو بنتها أو ردته، كما في البدائع، وكأنه كنى به عن كل فرقة جاءت من قبله حموي اهـ لكن هذا في قول الكنز: طلقها، أما قول المصنف: أبانها، لايحتاج إلى دعوى الكناية، (قوله: وهي من أهل الميراث) أي من وقت الطلاق إلى وقت الموت، كما سيوضحه الشارح".(‌‌كتاب الطلاق، ‌‌باب طلاق المريض، ج:3، ص:386، ط:سعيد)فقط والله أعلم

Reference: Reference: Surah An-Nisa, Ayah 12 | : سورۃ النساء، آیت نمبر 12 حوالہ

عنوان: کیا پنشن صرف بیوی کو ملتی ہے؟
سوال: کیا پنشن صرف بیوی کو ملتی ہے؟
جواب: واضح رہے کہ وفات پانے والے ملازم کو   متعلقہ ادارہ  کی طرف  سے ملنے والی پنشن اور دیگر رقوم کے بارے میں شرعی ضابطہ یہ ہے کہ جورقم اس شخص کو زندگی میں دے دی گئی ہو،اور وفات کے وقت وہ رقم اس کی ملکیت میں موجود  ہو ،تو اس کا حکم یہ ہے کہ وہ تمام رقم  انتقال کے بعد اس شخص کے ترکہ میں شمار ہوکر تمام ورثاء میں ان کے شرعی حصوں کے بقدر تقسیم ہوگی ،اورجو رقم اس شخص کی وفات کے بعد متعلقہ ادارہ کی جانب سےدی جائے ،اور وفات کے وقت مذکورہ رقم اس کی ملکیت میں نہ ہو تو اس  کا حکم یہ ہے کہ متعلقہ ادارہ اس کے جس عزیز کے نام پر وہ رقم جاری کرے ،وہی اس کامالک ہوتا ہے،اوراس رقم میں مرحوم کے دیگر ورثاء کا حق شامل نہیں ہوتا،کیوں کہ وہ رقم متعلقہ ادارہ کی جانب سے خاص اس عزیز کے لیے انعام ہوتا ہے۔لہذا صورت ِمسئولہ میں  اگر پنشن سے مراد وہ رقم ہے، جو پینشن کے نام پر  مرحوم کو ان زندگی میں مل چکی ہے،تو اس میں صرف مرحوم کی بیوہ کا حق نہیں ،بلکہ تمام ورثاء اپنے حصوں کے بقدر اس میں شریک ہوں گے ،اوراگر پنشن سے مراد مرحوم کے انتقال کے بعد ادارہ سے  ملنے والی رقم ہے ،تو اس صورت میں مذکور ہ ضابطہ کے مطابق متعلقہ ادارہ  جس کے نام پر وہ جاری کرے ،وہی اس کامالک ہوگا، اگر ادارہ بیوہ کے نام پینشن جاری کرتا ہے، تو یہ صرف بیوہ کی ہوگی، اس میں دیگر ورثاء کا حق و حصہ نہیں ہوگا۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود،فصل في شرائط جواز إقامة الحدود، ج:7، ص:57، ط:دار الكتب العلمية)الفقه الإسلامي وأدلته میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(‌‌القسم السادس: الأحوال الشخصية، الفصل الاول، تعریف علم المیراث،ج:10،ص:7697،ط:دار الفکر)امداد الفتاوی میں ہے:"چوں کہ میراث اموالِ مملوکہ میں جاری ہوتی ہے، اور یہ وظیفہ محض تبرع واحسان سرکار کا ہے ، بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض،

عنوان: عدم جریان میراث در وظیفہ سرکاری تنخواہ ،سوال :427،ج:4،ص:342،ط:مکتبہ دار العلوم کراچی)واللہ اعلم

عنوان: لے پالک کا میراث میں حصے کا حکم
سوال: میرے بڑے بھائی کا انتقال ہوگیا ہے،وہ الگ رہتاتھا، اب بھائی کی جائیداد کا علم نہیں ،اور بھابھی بھی کچھ نہیں بتا رہی اولاد نہیں تھی، بھانجے کوگود لیاتھا، اس میں شرعی حکم کیا ہے؟
جواب: صورتِ مسئولہ میں اگر بھائی کا کوئی مال یا جائیداد ثابت ہوجاتی ہے تو ان کی بیوہ کا اس میں  ایک چوتہائی حق ہوگا اورباقی دیگر ورثاء کا حق ہوگا۔   مرحوم نے جس  بھانجے کو گود لیا تھا وہ مرحوم کا شرعی وارث نہیں ہے،  البتہ ورثاء اس کو خوشی سے کچھ دینا چاہیں تو دے سکتے ہیں ۔   نوٹ: ترکہ کی تقسیم کا طریقہ معلوم کرنے کے لیے ورثاء کی تفصیل کے ساتھ سوال دوبارہ  جمع کیا جاسکتا ہے۔ فقط واللہ اعلم

عنوان: بیوہ، تین بیٹے اور ایک بیٹی میں ترکہ کی تقسیم
سوال: سن 2012 میں والد صاحب کی وفات ہوئی،  وہ ترکہ میں (املاک بیچ کر) ایک کروڑ ساٹھ لاکھ چھوڑ گئے،  ان کی ایک بیوہ، تین شادی شدہ لڑکوں اور ایک شادی شدہ لڑکی، جو ان دنوں ایک طلاق کے بعد والد کے گھر پر ہی تھی، کو کتنا حصہ ملے گا؟
جواب: صورتِ مسئولہ میں اگر سائل کے والد صاحب کے انتقال کے وقت، ان کے والدین میں سے کوئی حیات نہ تھا، اور مذکورہ افراد (ایک بیوہ، تین بیٹے، اور ایک بیٹی)کے علاوہ کوئی اور وارث (دوسرے بیٹے، بیٹیاں)  نہیں تھے،اسی طرح ان کے بعد اگر  ان کی کسی اولاد یا بیوہ کا انتقال نہیں ہوا ہے،تو  ترکہ کی شرعی تقسیم کا طریقۂ کار یہ ہے ؛ کہ سب سے پہلے والد مرحوم کے حقوقِ متقدمہ یعنی کفن دفن کاخرچہ نکالنے کے بعد اور اگر ان پر کوئی قرض ہو تو اسے ادا کرنے بعد، اور اگر انہوں نے کوئی جائز وصیت کی ہو تو اسے ترکہ کی ایک تہائی سے نافذ کرنے کے بعد، باقی ترکہ کو اس ترتیب سے ان کے شرعی ورثاء میں تقسیم کیا جائے گا؛  کل مال کے آٹھ حصے کرکے بیوہ کو ایک حصہ، تینوں بیٹوں کو دو،  دو حصے اور بیٹی کو ایک حصہ دیا جائے گا۔ صورتِ تقسیم یہ ہے:مرحوم والد:8بیوہبیٹابیٹابیٹابیٹی12221یعنی فیصد کے اعتبار سے بیوہ کو 12.5فیصد، ہر بیٹے کو 25فیصد  اور بیٹی کو  12.50 فیصد ملے گا، اور ایک کروڑ ساٹھ لاکھ  (1،60،00000)  روپے میں سے بیوہ کو بیس لاکھ (  20,00000) روپے، ہر ایک بیٹے کو چالیس لاکھ  (40,00000 )  روپے اور بیٹی کوبیس لاکھ (  20,00000)روپے ملیں گے۔تاہم واضح رہے کہ یہ تقسیم اسی وقت کار آمد ہے، جب کہ ورثاء کی تعداد اور ان کے زندہ یا مردہ ہونے کی تفصیل سوال میں درست درج کی گئی ہو، چناں چہ اگر مرحوم کے  والدین میں سے کوئی اس کے انتقال کے وقت حیات تھا، یا اس کی  مندرجہ بالا اولاد (تین بیٹے، ایک بیٹی) کے علاوہ کوئی اور اولاد بھی تھی، یا مرحوم کی ایک سے زائد شادیاں تھیں اور وہ بیویاں یا ان کی اولادیں مرحوم کی وفات کے وقت زندہ تھیں؛  تو اس کی تفصیل درج کر کے دوبارہ سوال پوچھ لیا جائے، تاکہ درست جواب دیا جاسکے۔ فقط واللہ اعلم

عنوان: میراث میں تاخیر کرنا
سوال: میرے والد صاحب نے وفات کے وقت ایک مکان وراثت میں چھوڑا تھا جس میں ہم بھائی اور والدہ رہتے ہیں بہنوں کی شادی ہو گئی تھی ایک بہن کی شادی اسی سال ہوئی ہے اب اس مکان کو ابھی تقسیم نہیں کیا اور والد صاحب کی وفات کو تین سال ہو گئے اب یہ جو تین سال گزرے ہیں ان کا ہم بھائیوں پر گناہ ہے اور اگر ہے تو اس کا ازالہ کیسے ممکن ہے۔
جواب: میراث کی تقسیم میں حتی الامکان جلدی کرنی چاہیے،بغیر کسی سخت مجبوری کے تاخیر کرنا درست نہیں،اس لیے کہ اگر بر وقت میراث کی تقسیم نہ  کی جائے تو آگے چل کر بہت سے مسائل کھڑے ہوجاتے ہیں اور کبھی کبھار وارث کی حق تلفی ہو جاتی ہے جو کہ عظیم گناہ ہے۔لہذا صورتِ مسئولہ میں اس تاخیر والی غلطی کا ازالہ یہی ہے کہ جلد از جلد میراث کی شرعی تقسیم کریں اورشادی شدہ بہنوں سمیت تمام ورثاءکو ان کا حق دےدیں اور اگر ورثاء کے مطالبے کے باوجود تقسیم نہیں کی تھی تو ورثاء سے معافی مانگنا بھی لازم ہے،اور اگر باہمی رضامندی سے مشورہ سے جلدی یا دیر میں فائدہ سب کا ہو تو مزید تاخیر بھی کر سکتے ہیں یا بھائی بہنوں کے حصےکا کرایہ طے کر کے بھی انہیں فائدہ دے سکتے ہیں۔ہدایہ میں ہے : "القسمة في الأعيان المشتركة مشروعة، لأن النبي - عليه الصلاة والسلام - باشرها في المغانم والمواريث، وجرىالتوارث بها من غير نكير، ثم هي لا تعرى عن معنى المبادلة، لأن ما يجتمع لأحدهما بعضه كان له وبعضه كان لصاحبه فهو يأخذه عوضا عما بقي من حقه في نصيب صاحبه فكان مبادلة وإفرازا، والإفراز هو الظاهر في المكيلات والموزونات لعدم التفاوت، حتى كان لأحدهما أن يأخذ نصيبه حال غيبة صاحبه، ولو اشترياه فاقتسماه يبيع أحدهما نصيبه مرابحة بنصف الثمن، ومعنى المبادلة هو الظاهر في الحيوانات والعروض للتفاوت حتى لا يكون لأحدهما أخذ نصيبه عند غيبة الآخر."( کتاب القسمة ، ج:9 ص: 425 ، ط : دار الفكر )فتاوی ہندیہ میں ہے: "دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى." (كتاب القسمة، الباب الثالث في بيان ما يقسم و مالا يقسم و ما يجوز من ذلك و ما لا يجوز۔ ج: 5، ص: 207، ط: رشيدية)فتاوی شامی میں ہے : "(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم ‌بطلب ‌كل وعليه الفتوى، لكن المتون على الأول فعليها المعول."( كتاب القسمة، ج:6، ص:260، ط:سعيد)فقط والله أعلم

عنوان: ورثاء میں ماں شریک اور باپ شریک بھائی بہن دونوں ہوں تو وارث کون ہوگا
سوال: ایک شخص کی جائیداد  کا وارث، نہ اس کی بیوی ہے اور نہ اولاد ہے، غیر شادی شدہ ہونے کی وجہ سے اور اس کے ماں شریک بہن بھائی بھی ہیں اور باپ شریک بہن بھائی بھی ہیں، اب اس کی وفات کے بعد وراثت کیا صرف ماں شریک بہن بھائیوں کو ملے گی؟ یا باپ شریک بہن بھائیوں کو بھی ملے گی؟
جواب: صورت مسئولہ میں ماں شریک اور باپ شریک بھائی بہن سب وارث ہوں گے ،ماں شریک بھائی بہن اگر ایک ہو تو  کل جائیداد کا چھٹا   حصہ اور ایک سے زائد ہوں تو کل جائیداد کا   ایک تہائی حصہ ملےگا ،اس کے بعد بقیہ جائیداد باپ شریک بھائی بہنوں کو ملےگی ۔جس کا طریقہ ورثاء کی تفصیل بتا کر معلوم کیا جاسکتا ہے۔فتاوی شامی میں ہے:"(و) السدس (للواحد من ولد الأم والثلث لاثنين فصاعدا من ولد الأم) ذكورهم كإناثهم ." (كتاب الفرائض ،رد المحتار6/ 772ط:سعید)وفيه أيضا:"(يحوز العصبة بنفسه وهو كل ذكر) فالأنثى لا تكون عصبة بنفسها بل بغيرها أو مع غيرها (لم يدخل في نسبته إلى الميت أنثى) فإن دخلت لم يكن عصبة كولد الأم فإنه ذو فرض وكأبي الأم وابن البنت فإنهما من ذوي الأرحام (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ...الخ" (كتاب الفرائض ,6/ 773ط:سعيد)فقط والله أعلم

عنوان: چار بیٹوں اور چار بیٹیوں میں میراث کی تقسیم
سوال: چھ مرلہ ڈبل سٹوری مکان،والد اور والدہ کی فوتگی کے بعد، چار بھائیوں اور چار بہنوں میں کیسے تقسیم ہوگا؟
جواب: صورتِ مسئولہ میں میت کے حقوقِ متقدمہ یعنی تجہیز وتکفین کا خرچہ نکالنے کے بعد،اگر میت پر کوئی قرضہ ہو تو اس کو کُل مال سے منہا کرنے کے بعد،اگر میت نے کوئی جائز وصیت کی ہو،تو اس کوایک تہائی مال سے نافذ کرنے کے بعد،(جب کہ مرحومین  کے والدین، ان کی وفات کے وقت حیات نہ ہوں )کُل12حصوں میں ،تقسیم کرکے،2،2 حصے کرکے ہر ایک بھائی کو،اور ایک،ایک حصہ کرکے ہر ایک بہن کو ملے گا،صورتِ تقسیم یہ ہوگی:مسئلہ:12بیٹابیٹابیٹابیٹابیٹیبیٹیبیٹیبیٹی22221111یعنی 100 فیصد میں سے16.66 فیصد کرکے ہر ایک بھائی کو،اور8.33فیصد کرکے ہر ایک بہن کو ملے گا۔فقط واللہ  اعلم

عنوان: بہن بھائی کی موجودگی میں چچازاد کا حصہ
سوال: ایک بیوہ کو خاوند کی وراثت سے حصہ مل گیا ہے، جب کہ کوئی اولاد نہیں ہے. اب بیوہ کے ورثا میں بیوہ کے مرحوم خاوند کی صرف بہن زندہ ہے اور بیوہ کے بہن بھائی اور چچا زاد زندہ ہیں۔ (جب کہ مرحوم اور بیوہ آپس میں چچا زاد تھے) سوال یہ ہے کہ بہن، چچازاد بھائی اور بیوہ کو مرحوم شوہر کے جائیداد سے حصہ مل چکا ہے اب بیوہ کے فوت ہوجانے پر بیوہ کی وراثت کا تقسیم کار کیا ہے؟ شوہر کی بہن کو ملے گا یا بیوہ کے بہن بھائی کو، یا چچازاد اولاد میں برابر تقسیم ہوگا؟ برائے مہربانی بیوہ کی وراثت کی تقسیم کار واضح فرمائیں ۔
جواب: صورت ِ مسئولہ میں  بیوہ کی  میراث اس کے بہن بھائیوں  میں تقسیم ہوگی ،جس میں بھائیوں کو بہنوں کے مقابلے میں دوگناحصہ ملے گا۔اگر صرف ایک بھائی اور ایک بہن ہے تو بھائی کو دو حصے اور بہن کو ایک  حصہ ملے گا ،اور بہن بھائیوں کی موجودگی میں چچا زاد  محروم ہوں گے ۔فقط

عنوان: کیا والدین کے انتقال کے بعد اولاد کو متروکہ مکان کی فروخت سے روکا جا سکتا ہے؟
سوال: ایک آدمی کا گھر ہے، جو اس نے اپنی اہلیہ کے نام کیا ہے، لیکن وہ خالی کر کے اہلیہ کو حوالہ نہیں کیاہے، بلکہ اس کی رہائش بھی اس گھر میں ہے، دونوں کی اولاد بھی ہیں، دونوں میں سے کوئی بھی اولاد کو میراث سے محروم کرنا نہیں چاہتا ہے، لیکن مسئلہ یہ ہے کہ اگر دونوں میں سے کسی ایک کا انتقال ہو جائے اور گھر کو اولاد بیچنا چاہیں، تو ایسی صورت میں دونوں میاں بیوی میں سے جو زندہ ہے وہ بے گھر ہو جائے گا، اب دونوں چاہتےہیں کہ ایسی کوئی جائز صورت بن جائے کہ اولاد بھی میراث سے محروم نہ ہو اور اگر دونوں میں سے کسی کا انتقال ہوجائے تو اولاد گھر کو بھی نہ بیچ سکے تا کہ دوسرا بے گھر نہ ہو، برائے کرم ایسی کسی جائز   صورت  کی طرف رہنمائی فرمائیں۔
جواب: واضح رہے کہ ہر وارث خود اپنے مورث کے انتقال کے بعد اُس  کے  ترکہ کی تقسیم کا مطالبہ کرنے میں حق بجانب ہوتا ہے، چناں چہ  اگر کوئی وارث اپنے مورث کے انتقال پر دیگر ورثاء سے تقسیمِ ترکہ کا مطالبہ کرے تو ایسا کرنا درست ہے۔لہذا صورتِ مسئولہ میں مذکورہ شخص  یا اس کی بیوی کے انتقال کے بعد اس کی میراث (اگر اس پر قرض وغیرہ ہو تو اسے کل مال سے  ادا کرنے اور اس نے جائز وصیت کی ہو تو اسے بقیہ مال کے ایک تہائی سے نافذ کرنے کے بعد)ورثاء میں جلدازجلدمیراث تقسیم کرنا ضروری ہو گا؛ کیوں کہ متروکہ مال میں ورثاء کا حق ہوتاہے،اس لیے میراث کو  ورثاء کے مطالبہ کے باوجود تقسیم  نہ کرنا شرعاً جائز نہیں ۔تاہم اس مشکل سے بچنے کی ایک ممکنہ صورت یہ ہو سکتی ہے کہ میاں بیوی اپنی حیات میں ہی مذکورہ مکان فروخت کر کے اس کی رقم سے دو چھوٹے مکان لے لیں، ایک مکان کا مالک شوہر رہے، دوسرے مکان کی مالک بیوی رہے، ایسا کرنے سے میاں بیوی میں سے  کسی بھی ایک کا انتقال ہو جانے پر دوسرا بے گھر نہ ہو گا۔مجلۃ الاحکام العدلیہ میں ہے :"المادة (1130) إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه."(الکتاب العاشر؛الشرکات،الباب الثانی فی بیان القسمۃ،الفصل الثالث فی بیان قسمۃ الجمع،ص:۲۱۸،نور محمد کتب خانہ)فقط واللہ اعلم

عنوان: بیوہ بیٹی اور ماں شریک بھائی ہو تو ترکہ کس طرح تقسیم ہوگا؟
سوال: اگر متوفی کی 56 کنال کی زمین ہو اور اس کی ایک بیٹی اور ایک بیوی ہو ،کوئی سگا بھائی باپ کی طرف سے نہ ہو لیکن ماں کی طرف سے ایک بھائی ہو، متوفی کے مرنے کے وقت اس کے والدین زندہ نہ ہوں۔اس کے 3 چچے ہوں جو فوت ہو گئے ہوں ،لیکن ان کے خاندان ہوں تو جائیداد کی تقسیم کیسے ہو گی؟  مجھے فتویٰ چاہیے ،یہ میرا کیس چل رہا ہے عدالت میں ۔وضاحت: مذکورہ تینوں چچاؤں کاانتقال متوفیٰ سے پہلے ہوچکاتھا۔
جواب: صورت مسئولہ میں چونکہ مرحوم کے ورثا ءمیں صرف بیوہ اور بیٹی موجود ہیں،،چچاؤں کا انتقال چونکہ مرحوم سے پہلے ہوچکا تھا اس لئے ان کا اور ان کی اولاد کا مرحوم کی وراثت میں کوئی حصہ نہیں،نیز چونکہ مرحوم کے ورثاء میں مرحوم کی بیٹی موجود ہے ، اس  لئے مرحوم  کےماں شریک  بھائی کا بھی مرحوم کے ترکے میں کوئی حصہ نہیں۔مرحوم کے ترکے کی تقسیم درج ذیل طریقہ سے کی جائے گی:سب سے پہلے مرحوم کے حقوق  متقدمہ یعنی تجہیز و تکفین کےاخراجات نکال کر اگر مرحوم پر قرضہ ہو اس کو ادا کر  کے اگر مرحوم نے کوئی جائز وصیت کی ہو اس کو ایک تہائی ترکے  سے نکال کر  بقیہ تمام تر کہ کو آٹھ حصوں میں تقسیم کرکے ایک حصہ مرحوم کی بیوہ کو  اور بقیہ سات حصے مرحوم کی بیٹی کو ملیں گے.صورت تقسیم یہ ہے:میت:8بیوہبیٹیماں شریک بھائی14محروم 3 (بعدالرد) یعنی سو روپے میں سے بارہ روپے پچاس پیسے مرحوم کی  بیوہ کو  اور ستاسی روپے پچاس پیسے مرحوم کی بیٹی کو ملیں گے۔سراجی میں ہے:"واما لاولاد الام فاحوال ثلاث....   . ويسقطون بالولد وولد الابن وان سفل وبالاب والجد بالاتفاق".(السراجی فی المیراث،احوال اولاد ام،ص:16و17ط: البشریٰ )فقط واللہ اعلم

عنوان: کسی ایک وارث کا ترکہ پرقبضہ کرکے تقسیم نہ کرنے کا حکم
سوال: میرے والد صاحب نے اپنےوالد صاحب کی وراثت یعنی جائیداد شرعی طور پر تقسیم نہیں کی تھی،اب میرے والد صاحب کے انتقال کو22سال ہوگئےہیں ،جب کہ میرے بھائیوں نےبھی وراثت تقسیم نہیں کی ،دوسال پہلے میرے ایک بھائی کابھی انتقال ہوا ہے،اس کی اولاد نہیں ہے،یعنی ہماری جائیداد میں پھوپھی کااور انتقال شدہ بھائی اورپھراس کی بیوہ کاحصہ ہے،لیکن میرے بھائی وراثت کو شرعی طور پر تقسیم نہیں کرنا چاہتے ہیں اورمیں چاہتاہوں کہ ہرحصہ دارکواس کاحصہ ملے،لیکن بھائی ایسانہیں کرناچاہتے،آپ راہنمائی فرمائیں کہ میں اس گناہ سے کیسےبچ سکتاہوں ؟اس صورتِ حال میں میرےلیےکتناحصہ لینا جائز ہوگا؟تاکہ آخرت بھی خراب نہ ہواوراپناجائزحق بھی مجھے ملے،میرے والد کا کوئی سگا بھائی نہیں تھا ،ایک سگی بہن تھی اور ایک سوتیلی بہن تھی۔
جواب:
واضح رہے کہ کسی شخص کے انتقال کے بعداس کے ترکہ کی ہرایک چیز  سے اس کے   تمام شرعی ورثاء کا  حق متعلق ہوجاتا ہے، کسی ایک وارث  کاترکہ  پر قبضہ کر کے دیگرورثاء کو ان کاحق نہ دینا ناجائز وحرام ہے،اس وارث پرشرعاً لازم ہوتاہے کہ وہ ترکہ پر سےاپنا ناجائز قبضہ ختم کرکے وہ تمام ورثاء میں شرعی طریقہ سے تقسیم کردے ،ورنہ آخرت میں اس کو ان کا حق ادا کرناہوگا اور آخرت کا معاملہ بہت نازک ہےاور دوسرے کے حق پر ناجائز قبضہ کرنے پر احادیث میں سخت وعیدیں آئی ہیں،ایک حدیث میں ہے کہ رسول اللہ صلی اللہ علیہ وسلم نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔لہذا صورت مسئولہ میں سائل کے والد نے جو اپنے والد کے ترکہ پر قبضہ کرکے دیگر ورثاء کو ان کا حصہ نہیں دیا تو اس کا یہ فعل شرعاً ناجائز و حرام تھا ،جس کی وجہ سے وہ گناہ گار ہوئے ہیں ،اب ان کے انتقال کے بعد سائل کے بھائیوں کا ترکہ پر قبضہ کرکے اسے شرعی طریقے پر تقسیم نہ کرنا تو ان كا يه فعل بھی شرعاً ناجائز فعل ہے،اور سائل جب اپنے حصے کا مطالبہ کررہا ہےتو ان پر لازم ہے کہ وہ ترکہ کو شرعی طور پر تقسیم کرکے ہر وارث کو اس کا حق ادا کردیں،پہلے دادا کے ترکہ کو ( جس پر سائل کے والد نے قبضہ کیا ہوا تھا)تقسیم کرکے دادا کے ہر ایک وارث کو اس کا حق ادا کردیں ،اس کے بعد اپنے والد کے تمام ترکہ کو (چاہے وہ سائل کے دادا کے ترکہ سے ملنے والا حصہ ہو یا ان کی اپنی کمائی سے حاصل کیا گیا ہو)تمام ورثاء میں شرعی طریقہ سے تقسیم کردیں، ہر وارث کا حصہ معلوم ہونے سے پہلے  سائل کا حصہ بھی معلوم نہیں ہوسکتا ،سائل کو چاہیے کہ وہ اپنے بھائیوں کو اس بات پر آمادہ کرے کہ وہ میراث کو شرعی طریقہ سے تقسیم کرکے ہر ایک وارث کواس کا شرعی حصہ ادا کردیں۔اپنے دادا اور والد کے تمام ورثاء کی تفصیل بھیج کر ہر وارث کا حصہ معلوم کرسکتے ہیں۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين."ترجمہ:" حضرت سعید  بن زید رضی اللہ تعالیٰ عنہ سے روایت ہے کہ رسول اللہ صلی اللہ علیہ وسلم نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"(كتاب البيوع ،باب الغصب والعارية، الفصل الأول،254/1، ط:قديمي)بخاری شریف میں ہے:"أن ‌أبا سلمة حدثه: أنه «كانت بينه وبين أناس خصومة، فذكر لعائشة رضي الله عنها، ‌فقالت: ‌يا ‌أبا ‌سلمة، ‌اجتنب ‌الأرض، فإن النبي صلى الله عليه وسلم قال: من ظلم قيد شبر من الأرض طوقه من سبع أرضين."(أبواب المظالم والقصاص،باب إثم من ظلم شيئا من الأرض،431/1،ط:رحمانية)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره ،وكل واحد منهما كالأجنبي في نصيب صاحبه."(کتاب الشرکة ، الباب الأول في بيان أنواع الشركة، 301/2،ط: رشیدیة)فتاوی شامی  میں ہے :"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض." (کتاب القسمة، 260/6،ط: سعید)فقط والله أعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: ایک بیوہ، دو بیٹے اور دو بیٹیوں میں میراث کی تقسیم
سوال: میرے شوہر کا انتقال ہو گیا ہے اور میرے دو بیٹے اور دو بیٹیاں ہیں میراث کی تقسیم کس طرح کی جائے گی؟
جواب: صورت مسئولہ میں مرحوم شوہر کے ترکہ کی تقسیم کی صورت یہ ہوگی کہ مرحوم کے کفن دفن کے اخراجات اور قرضہ جات کی ادائیگی کے بعد مرحوم نے اگر کوئی جائز وصیت کی ہو تو اسے بقیہ مال کے ایک تہائی ترکہ میں سے نافذ کرنے کے بعد بقیہ جائیداد منقولہ و غیر منقولہ  کو 48 حصوں میں تقسیم کرکے بیوہ کو 6 حصے ، ہر ایک بیٹے کو 14،14 حصے اور ہر ایک بیٹی کو 7،7 حصے ملیں گے۔صورت تقسیم یہ ہے: میت: 48/8بیوہبیٹابیٹابیٹیبیٹی176141477یعنی فیصد کے اعتبار سے بیوہ کو 12.5 فیصد، ہر ایک بیٹے کو 29.16فیصد اور ہر ایک بیٹی کو 14.58فیصد حصہ ملے گا۔(نوٹ: یہ تقسیم اس صورت میں ہے جب کہ مرحوم شوہر کے والدین حیات نہ ہوں اور مرحوم کی ایک ہی بیوہ ہو، بصورت دیگر تقسیم مختلف ہوگی۔)فقط واللہ اعلم

عنوان: بیٹوں اور بیٹیوں کی موجودگی میں پوتے اور پوتیاں وارث نہیں ہوتے
سوال: ایک رہائشی مکان جس کے نیچے زچہ و بچہ کلینک بھی ہے ایک بیوہ خاتون کی ملکیت ہے اور اس بیوہ خاتون کے دو بیٹے اور دو ہی بیٹیاں ہیں ۔اب اس بیوہ مالکن کا چھوٹا بیٹا وفات پا گیا ہے اور اس نے ایک بیوہ اور دو بیٹیاں چھوڑی ہیں ۔یہ فوت شدہ شخص اپنی والدہ کی موجودگی میں وفات پا گیا ہے اور اس کی والدہ ابھی حیات ہیں ۔تو معلوم کرنا تھا کہ مندرجہ بالا مکان میں وفات شدہ شخص کی بیوہ اور دو بیٹیوں کا حصہ بنتا ہے کہ نہیں ؟؟
جواب: فوت ہونے والے بیٹے کی بیوہ اور اولاد کا مذکورہ مکان میں کوئی حق وحصہ نہیں ہے ۔اسی طرح والدہ کی وفات کے بعد بھی اس مکان میں فوت شدہ بیٹے کی بیوہ اور اولاد کو میراث نہیں ملے گی کیونکہ وارث وہ شخص ہوتا ہے جو مرنے  والے کی وفات کے وقت زندہ ہو۔اگر والدہ چاہیں  تو فوت شدہ بیٹے کے بچوں اور بیوہ کو  اپنی زندگی میں خوشی سے کچھ دے سکتی ہیں یا پھر ان کے لیے ایک تہائی تک وصیت کرسکتی ہیں۔تکملۃ رد المحتار میں ہے:"لان التركة في الاصطلاح ‌ما ‌تركه ‌الميت من الأموال صافيا عن تعلق حق الغير بعين من الأموال كما في شروح السراجية."(تكملة حاشية ابن عابدين ( قرة عيون الأخيار تكملة رد المحتار )، ‌‌كتاب الفرائض،7/ 350، ط: دار الفكر)فقط واللہ اعلم

عنوان: باپ کا اپنےبیٹےکو جائیداد  سے عاق کرنے کا حکم
سوال: باپ اپنےبیٹےکو جائیداد  سے  عاق (بے دخل)کرسکتاہے؟
جواب:
واضح رہے کہ عاق  کرنے  کے معنی نا فرمان قرار دینا ہے، اور شرعاً کسی مورث کی طرف سے اپنی زندگی میں اپنے کسی وارث کو میراث سے محروم کردینے کی  کوئی حیثیت نہیں  ہے،  پس والد کا  اپنی اولا د میں سے کسی کو عاق کرنے سے وہ  عاق ( نافرمان ہونے کی وجہ سے) میراث سے محروم نہیں ہوگا،  بلکہ وہ بدستور اس  کی اولاد میں شامل  رہے گا ،اور والد کی موت کے بعدزندہ رہنے کی صورت میں والد   کے ترکہ  میں اپنے شرعی حصہ کا حق دار ہوگا، البتہ وہ والد  کی نافرمانی کی وجہ سے  کبیرہ گناہ  کا  مرتکب  ہے، جس  پر  عنداللہ  اس کامواخذہ ہوگا، بشرطیکہ والد کی زندگی میں ہی معافی تلافی نہ کی ہو۔لہذاصورتِ مسئولہ میں اگر والد نے بیٹے کو اپنی جائیداد سے عاق کردیا ہے،تو شرعا اس عاق کرنے کی کوئی حیثیت نہیں ہے،  والد کی موت کے بعد مذکورہ بیٹا باقی ورثاء کی طرح میراث کا حق دار ہوگا، البتہ اگر والد نے جائیداد میں سے کچھ  دے کر اسے فارغ کردیا ہو، اور اس نے دیگر جائیداد سے دستبرداری ظاہر کی ہو،تو اس صورت میں یہ حق دار نہ ہوگا۔مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا، ج:2، ص:926، ط: المكتب الإسلامي - بيروت)التيسير بشرح الجامع الصغير میں ہے:"عن أبي هريرة رضی اللہ عنہ:كل أحد أحق بماله من والده وولده والناس أجمعين) لا يناقضه ‌أنت ‌ومالك لأبيك لأن معناه إذا احتاج لماله أخذه لا أنه يباح له ماله مطلقا."(حرف الكاف، ج:2، ص:210، ط: مكتبة الإمام الشافعي - الرياض)فتاوی شامی میں:"فقال في الخانية: إن الاستحقاق المشروط كإرث ‌لا ‌يسقط ‌بالإسقاط. اهـ ."(‌‌كتاب الوقف، مطلب في الاستدانة على الوقف، ج:4، ص:440، ط: سعید)تکملة رد المحتار  لمحمد علاء الدین   میں ہے: "الإرث جبري لا يسقط بالإسقاط ... الخ."(کتاب الدعوی، باب التحالف، فصل في دفع الدعاوی، ج:8، ص:116، ط: دار الفكر بيروت - لبنان)غمز عيون البصائر في شرح الأشباه والنظائر میں ہے:"قال الجرجاني في الخزانة قال العباس الناطفي: رأيت بخط بعض مشايخنا - رحمه الله - 28 - في رجل جعل لأحد بنيه دارا بنصيبه. 29 - على أن لا يكون له بعد موت الأب ميراث، جاز، وأفتى به الفقيه أبو جعفر محمد بن اليماني أحد أصحاب محمد بن شجاع الثلجي، وحكى ذلك أصحاب أحمد بن أبي الحارق وأبو عمر والطبري (انتهى) والله - سبحانه وتعالى - أعلم."(‌‌كتاب الفرائض، ج:3، ص:286، ط: دار الكتب العلمية)فقط والله أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: دوسرا نکاح کرنے والی بیوہ کا میراث میں حصہ
سوال: اگر عورت کاشوہر مر گیا اور کوئی اولاد نہ ہو تو عورت عدت گزارنے کے بعد دوسرے مرد سے شادی کرلے، اب شادی کے بعد آیا سابقہ خاوند کے وراثت میں حصہ ملے گا یا نہیں ؟
جواب: صورتِ  مسئولہ میں اگر مرحوم کی بیوہ دوسری جگہ شادی کرلے تب بھی اس کا اپنے مرحوم شوہر کی میراث سے حق وحصہ ختم نہیں ہوگا، بلکہ وہ بدستور میراث کی حق دار ہوگی۔اور شوہر کی اولاد نہ ہونے کی صورت میں اس کے ترکے کے چوتھائی حصہ کی وارث ہوگی۔شرح مختصر الطحاوی میں ہے:"(وللمرأة من ميراث زوجها الربع إذا لم يكن له ولد، ولا ولد ابنٍ، فإن كان له ولد، أو ولد ابنٍ، وإن سفل: فلها الثمن).وذلك لقول الله تعالى: {‌ولهن ‌الربع مما تركتم إن لم يكن لكم ولد فإن كان لكم ولد فلهن الثمن مما تركتم}".(شرح مختصر الطحاوي للجصاص، ‌‌كتاب الفرائض، ‌‌باب قسمة المواريث، 4/ 83، الناشر: دار البشائر الإسلامية)فقط واللہ اعلم

عنوان: مرحوم کی والدہ کا پینشن جی پی فنڈ اور گریجویٹ فنڈ میں حصہ
سوال: میرے کزن کی دو سال پہلے وفات ہوئی ہے، وہ پی او ایف میں سرکاری ملازم تھے،پس ماندگان میں  والدہ، ایک بیوہ اور چار نابالغ بچے، جن میں تین بیٹیاں اور  ایک بیٹا شامل ہیں۔ بیوہ کی  35000 پینشن ہے۔ جو نقد پیسے بیوہ کو ملے ان کی تفصیل درج ذیل ہے: (91000 جی پی ایف)۔ (5000000 مکان بنانے کے لیے)۔( گریجیوٹی 1200000  )اب مسئلہ یہ دریافت کرنا ہے کہ اس میں سے متوفی کی ماں کا پینشن اور نقد رقم میں سے کچھ حصہ ہے یا نہیں؟متوفی ماں کا اکلوتا سہارا تھا اس کے علاوہ ماں کی کوئی اور سورس آف انکم نہیں ہے۔
جواب: واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم ملتی ہے،یہ رقم تنخواہ کا حصہ نہیں ہوتی، بلکہ  ادارہ کی طرف سے ملازم کے لیے  انعام و عطیہ ہوتی ہے اور اس سے مقصد ملازم کی  خدمت کا اعتراف  اور  اس کی مالی مدد کرنا  ہوتا ہے،یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فوراً  ملازم کو دے دی جاتی ہے، جسے "گریجویٹی"  کہا جاتا ہے اور وہ ملازم کی ملکیت اور ترکہ   شمار ہوکر تمام ورثاء میں ان کے  شرعی حصوں کے تناسب سے تقسیم ہوتی ہے، اور کچھ  رقم    ملازم کو  ہر ماہ  ملتی رہتی ہے  جسے"    پینشن "  کہا جاتا ہے ، پینشن  کی جو رقم زندگی میں مل جائے وہ  بھی مرحوم کا ترکہ شمار ہوکر تمام ورثاء میں ان کے شرعی حصوں کے تناسب سے تقسیم  ہوتی ہے،البتہ   جو رقم  انتقال  کے بعد  ملے،  وہ  نامزد شدہ شخص کی  ملکیت شمار ہوتی ہے  اور  نامزد  نہ کرنے صورت میں جس کو ملے اسی کی ملکیت شمار ہوتی ہےباقی جی پی فنڈ مرحوم کا ترکہ شمار ہوکر تمام ورثاء میں ان کے شرعی حصوں کے تناسب سے تقسیم ہوتا ہے۔لہذا مذکورہ تفصیل کی روسے صورت مسئولہ میں مرحوم کی بیوہ گریجویٹی اور پینشن  کی مد میں ملنے والی رقم  کی مالک ہےوہ ترکہ میں شمار نہیں، اس میں مرحوم کی والدہ کا حصہ نہیں ہے البتہ جی پی فنڈ کی مد میں ملنے والی رقم تمام ورثاء میں ان کے شرعی حصوں کے بقدر تقسیم ہوگی۔الفقہ الاسلامی و ادلتہ میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الباب السادس : المیراث , الفصل الاول: تعریف علم المیراث جلد 10 ص: 7697 ط: دارالفکر)الدر المختار میں ہے:"(وتتم) الهبة (بالقبض) الكامل."(کتاب الهبة جلد 5 ص: 690 ط: دارالفکر)فقط واللہ اعلم

عنوان: بیوہ،دوبیٹوں اور تین بیٹیوں میں میراث کی تقسیم کا طریقہ
سوال: میرے والد کا انتقال ہو گیا ہے ،ان کی ایک بیوی، 2 بیٹے اور 3 بیٹیاں ہیں، وراثت میں 10 لاکھ نقد اور ایک گھر چھوڑا ہے ،جس کی قیمت 15,000,000 (ڈیڑھ کروڑ)روپےہیں،مہربانی فرماکرکس کا کتناحصہ ہے ،بتادیں،اورہماری فیملی کے حساب سے وراثت کی تقسیم کا فارمولا بھی بنادیں تاکہ اگرکوئی اورچیزوراثت میں آتی ہو،توہم خود فارمولاکے حساب تقسیم کرلیں۔
جواب: صورتِ مسئولہ میں آپ کے والدمرحوم کی میراث کی تقسیم کا شرعی طریقہ یہ ہےکہ سب سے پہلے آپ کے والدمرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگرآپ کے والدمرحوم کے ذمہ کوئی قرض ہو،اس کو اداکرنے کے بعد،اگرآپ کے والدمرحوم نے کوئی جائزوصیت کی ہواس کومابقی مال کے ایک تہائی میں نافذکرنے کے بعدباقی ترکہ منقولہ وغیرمنقولہ کو8حصوں میں تقسیم کرکےمرحوم کی بیوہ کو 1حصہ ،ہرایک بیٹے کو 2حصے،ہرایک بیٹی کو1حصہ ملےگا۔صورتِ تقسیم یہ ہے :8بیوہبیٹابیٹابیٹیبیٹیبیٹی122111فیصدکے حساب مرحوم کی بیوہ کو12.5فیصد،ہرایک بیٹےکو25فیصد اورہرایک بیٹی 12.5فیصدملےگا۔فقط واللہ اعلم

عنوان: دو بطن کا مناسخہ
سوال: مرحوم  زید  کی پہلی بیوی سے ایک لڑکی اور  ایک لڑکا ہے، دوسری بیوی سے چار لڑکے دو لڑکیاں ہیں، پہلی بیوی کا انتقال ہوگیاہے  اولاد زندہ ہیں،  دوسری بیوی زندہ ہے تو ان سب کو وراثت میں حصہ ملے گا کہ نہیں ؟توکس کو کتنا ملے گا؟
جواب: صورتِ مسئولہ میں مرحوم زید کے انتقال کے وقت اگر ان کے والدین میں سے کوئی زندہ نہیں تھے تو مرحوم زیدکے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد،  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ  کو 624 حصے کرکے 39 حصے مرحوم کی زندہ بیوہ کو،84حصے اس کی زندہ بیوی کے ہر ایک بیٹے کو،42 حصے اس کی ہر ایک بیٹی کو،110حصے مرحوم کی مرحومہ بیوی کے بیٹے کو اور55حصے  اس کی بیٹی کو ملیں گے۔صورتِ تقسیم یہ ہے:میت: مرحوم زید، مسئلہ:624/208/8بیوہبیوہبیٹابیٹابیٹابیٹابیٹابیٹیبیٹی بیٹی1713132828282828141414فوت شد398484848484424242میت:مرحومہ بیوی، مسئلہ:3، مف:13بیٹابیٹی212613یعنی 100 روپے میں 6.25روپے مرحوم کی زندہ بیوہ کو،13.461روپے اس کی زندہ بیوی کے ہر ایک بیٹے کو،6.730روپے اس کی ہر ایک بیٹی کو،17.628روپے مرحوم کی مرحومہ بیوی کے بیٹے کو اور 8.814روپے اس کی بیٹی کو ملیں گے۔فقط واللہ اعلم۔

عنوان: تین بطن کا مناسخہ
سوال: میرے دادا کا انتقال ہوا، ورثاء میں صرف ایک بیٹا یعنی میرے والد اور ایک بیٹی یعنی میری پھوپھی تھی، دادا کے والدین اور بیوی کا انتقال ان کی زندگی میں ہوچکا تھا۔پھر میرے والد کا انتقال ہوا، ورثاء میں صرف ہم چھ  بیٹے تھے، کوئی بیٹی  نہیں تھی،بیوی کا انتقال والد مرحوم کی زندگی میں ہوگیاتھا۔پھر ایک بیٹے کا انتقال ہوا، اس کے ورثاء میں ایک بیوہ اور پانچ بھائی ہیں، کوئی اولاد نہیں ہے۔ترکہ کی مالیت تقریباً تیس (30) لاکھ روپے ہے، ورثاء میں ہم پانچ بھائی، ایک پھوپھی اور مرحوم بھائی کی بیوہ یعنی بھابھی ہیں، ان کے درمیان دادا کے ترکہ کی تقسیم کس طرح ہوگی؟ اور اس میں میرا اور دوسرے بھائیوں کا، پھوپھی کا  اور  بھابھی کا کتنا کتنا حصہ بنتاہے؟تاکہ میں اسی حساب سے تقسیم کروں اور آخرت میں میرا کوئی مؤاخذاہ نہ ہو۔
جواب:
صورتِ مسئولہ میں سائل کے دادا کے ترکہ کی شرعی تقسیم کا طریقہ یہ ہے کہ سب سے پہلے ترکہ میں سے مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، اگر مرحوم کے ذمہ کسی کا قرض ہو تو اس کی اس کی ادائیگی کے بعد اور اگر مرحوم نے کوئی جائز وصیت کی ہو تو باقی ماندہ ترکہ کے ایک تہائی حصہ میں اسے نافذ کرنے کے بعد بقیہ ترکہ منقولہ وغیر منقولہ کو  180 حصوں میں تقسیم کرکے مرحوم دادا کی بیٹی یعنی سائل کی پھوپھی کو 60 حصے، دادا کے پوتے یعنی سائل سمیت پانچوں زندہ بھائیوں کو 23، 23 حصے اور   بھابھی یعنی مرحوم بھائی کی بیوہ کو 5 حصے ملیں گے۔تقسیم کی صورت یہ ہے:مرحوم دادا:3/ 9 / 180بیٹابیٹی21فوت شد3-60مرحوم بیٹا (سائل کا والد):6 (3)۔۔۔۔۔۔مف:2 (1)بیٹابیٹابیٹابیٹابیٹابیٹا111111فوت شد2020202020مرحوم پوتا (یعنی سائل کا بھائی):4/ 20۔۔۔۔۔۔۔مف:1بیوہبھائی بھائیبھائیبھائیبھائی13533333یعنی فیصد کے اعتبار سے مرحوم کی بیٹی (سائل کی پھوپھی) کو 33.333 فیصد، مرحوم کے پانچ پوتے یعنی سائل سمیت پانچوں زندہ بھائیوں میں سے ہرایک کوکو12.777 فیصد اور بھائی یعنی مرحوم بھائی کی بیوہ کو 2.777 فیصد ملے گا۔فقط واللہ اعلم

Reference: Sahih al-Bukhari 3196 In-book reference : Book 59, Hadith 7 USC-MSA web (English) reference : Vol. 4, Book 54, Hadith 418 (deprecated numbering scheme): حوالہ

عنوان: بیٹوں کی موجودگی میں پوتوں کو حصہ نہیں ملے گا
سوال: والد سے پہلے اگر بیٹا مر جائے تو اس کے بیٹوں کو جائيداد میں حصہ کیوں نہیں ملتا؟
جواب: واضح رہے کہ شریعت نے  حقِ وراثت کا مدار  قوتِ قرابت داری پر رکھا  ہے، اللہ رب العزت نے ورثہ اور ان کے احوال وسہام کی تفصیل بتانے کے بعد واضح انداز میں فرمادیا ہے :آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا فَرِيضَةً مِّنَ اللَّهِ إِنَّ اللَّهَ كَانَ عَلِيمًا حَكِيمًا ﴿النساء: ١١﴾”تمہارے باپ دادا اور بیٹے تم نہیں جانتے کہ نفع رسانی کے لحاظ سے کون سا رشتہ تم سے زیادہ قریب ہے (اللہ تعالی کی حکمتِ بالغہ ہی اس کا فیصلہ کرسکتی ہے)اللہ تعالی نے یہ حصے ٹھہرادیے ہیں اور وہ (اپنے بندوں کی مصلحت کا) جاننے والا ہے(اپنے تمام احکام میں) حکمت والا ہے“۔پس میت کے ساتھ رشتہ میں جو زیادہ قریب ہوگا وہ استحقاقِ وراثت میں مقدم بھی ہوگا، اور اس کی موجودگی میں دیگر وہ رشتہ دار جو قرابت داری میں دور ہوں گے وہ محروم قرار پائیں گے،بیٹا چوں کہ پوتے کے مقابلہ میں اقرب (زیادہ قریب) ہے؛ اس لیے اصولاً وہی مستحق وراثت ہے؛ البتہ اگر میت کی وفات کے وقت اس کا کوئی بیٹا حیات نہ ہو اور پوتے پوتیاں حیات ہوں تو پوتے پوتیاں اس کے وارث بنتے؛ کیوں کہ اب ان سے اقرب کوئی موجود نہیں،لہذا پوتا علی الاطلاق محروم نہیں ہوتا، بلکہ اس وقت محروم ہوتا ہے جب کہ دادا کی دیگر مذکر اولاد موجود ہو۔ یہ تو  شریعت کا قانون  ہے۔البتہ انسان کو اپنی زندگی میں آثارِ موت ومرضِ وفات سے پہلے اپنے کل مال میں تصرف کا حق حاصل ہے، نیز موت کے بعد ایک تہائی مال کی وصیت کا حق بھی حاصل ہے، لہٰذا جو رشتہ دار شرعی طور پر وارث نہ بن رہے ہوں لیکن وہ مستحق و ضرورت مند ہوں تو آدمی اپنی زندگی میں انہیں ہبہ کرسکتاہے اور مرنے کے بعد ایک تہائی ترکے کے اندر اندر ان کے لیے وصیت بھی کرسکتاہے۔ لہٰذا ایسی صورت میں اخلاقی طور پر دادا کی یہ ذمہ داری بنتی ہے کہ وہ پوتوں کی گزر بسر کے لیے کوئی انتظام کرکے جائے، خواہ وہ رجسٹرڈ وصیت کی شکل میں ہو یا زندگی میں ہبہ کے ذریعہ ہو۔ نیز چچا کا بھی یہ فرض ہے کہ وہ اپنے بھتیجوں اور بھتیجیوں کے ساتھ شفقت وہم دردی اور ایثار کا معاملہ کرے، اور یتیموں کی کفالت کے متعلق جو بشارتیں آئیں ہیں ان کا مستحق بنے۔ لہٰذا یہ کہنا درست نہیں ہوگا کہ شریعت نے یتیم پوتے، پوتی کے حقوق کا خیال نہیں رکھا ہے، بلکہ یہ اسلامی احکام کا حسن ہے کہ ہر ایک کو اپنی حیثیت کے مطابق اس کا حق دیا گیاہے۔البسوط للسرخسی میں ہے:"وهذا الباب لبيان من هو عصبة بنفسه وهو الذكر الذي لا يفارقه الذكور في نسبة إلى الميت فأقرب العصبات الابن، ثم ابن الابن، وإن سفل، ثم الأب، ثم الجد أب الأب، وإن علا، ثم الأخ لأب وأم، ثم الأخ لأب، ثم ابن الأخ لأب وأم، ثم ابن الأخ لأب، ثم العم لأب وأم، ثم العم لأب، ثم ابن العم لأب وأم، ثم ابن العم لأب ثم عم الأب لأم، ثم عم الأب لأب، ثم ابن عم الأب لأب وأم، ثم ابن عم الأب لأب، ثم عم الجد هكذا والأصل فيه قوله - عليه الصلاة والسلام - «ما أبقت الفرائض فلأولى رجل ذكر» معناه فلأقرب رجل ذكر."(کتاب الفرائض،باب اصحاب المواریث،ج29،ص174،ط؛دار المعرفۃ)الہذب فی علم اصول الفقہ المقارن میں ہے:"وأمثلة وقوع الإجماع كثيرة، ومنها:1 - الاجماع على حرمة شحم الخنزير كلحمه.2 - الإجماع على ‌حجب ‌ابن ‌الابن بالابن.....الخ."(‌‌المطلب الثاني في إمكان الإجماع،ج2،ص847،ط؛مکتبۃ الرشد)فقط واللہ اعلم

عنوان: میت کے بھائی اور بھتیجے ہوں تو بھائی کو حصہ ملے گا
سوال: اگر چاچا  کی وفات ہوجائے اور  اس کی اولاد نہ ہو اور نہ والد ہو مگر ایک بھائی ہو اور ایک بھائی فوت شدہ ہو  اور اس فوت شدہ بھائی کے بچے ہوں تو کیا ان بچوں کو میراث ملے گی؟
جواب: صورت مسئولہ میں اگر میت کے انتقال کے وقت اس کے والد حیات نہ ہوں،  اس کی اولاد بھی نہ ہو ،   اس  کا ایک بھائی زندہ ہو اور فوت شدہ بھائی کی اولاد  (بھتیجے ؍ بھتیجیاں)ہوں  تو زندہ بھائی کو میراث میں حصہ ملے گا اور فوت شدہ بھائی کے بیٹے محجوب ہوں گے (یعنی ان کو حصہ نہیں ملے گا)۔فتاوی شامی میں ہے:"(و) الثاني (أن من أدلى بشخص لا يرث معه) كابن الابن لا يرث مع الابن "(كتاب الفرائض، فصل في العصبات، ج6، ص780، سعيد)فقط والله أعلم

عنوان: کچھ دے کر کسی وارث کو میراث سے دستبردار کرنا
سوال: ایک آدمی کی دو بیویاں ہیں اور اس نے ایک بیوی کو کچھ رقم ( مثلاً پانچ لاکھ روپے کے عوض)  اس شرط پر صلح کی کہ میری ( شوہر ) کی میراث میں سے کچھ نہیں ملے گا ، اس کا کیا حکم ہوگا ؟
جواب: صورتِ مسئولہ  میں  اگر شوہر نے دو بیویوں میں سے ایک کو کچھ رقم دے کر  یہ معاہدہ کیا ہے کہ اسےشوہر کے انتقال کے بعد اس کی میراث سے کچھ نہیں ملے گا اور بیوی اس  بات پر راضی تھی تو یہ درست ہے، بعد میں اسے شوہر کے انتقال کے بعد زندہ رہنے کی صورت میں شوہر کی میراث سے کچھ نہیں ملے گا۔  اور اگر بیوی رضامندنہیں تھی اور رقم بھی نہیں لی تو پھر بیوی شوہر کی میراث سے محروم  نہیں ہو گی، اور وہ  شوہر کے انتقال کے بعد  دیگر ورثاء کی طرح اپنے شرعی حصہ کی حق دار ہو گی۔ تکملة رد المحتار علی الدر المختار میں ہے:"الإرث جبري لَايسْقط بالإسقاط".(کتاب الدعوی،ج: 7، صفحہ: 505، ط: سعید)الأشباه والنظائر میں ہے: "لو قال الوارث: تركت حقي لم يبطل حقه؛ إذ الملك لايبطل بالترك".(ما یقبل الإسقاط من الحقوق وما لا یقبله، ص: 309، ط: قدیمی)فقط والله أعلم

عنوان: باپ کی پنشن لینا
سوال: والد صاحب نے وفات سے پہلے کہا تھا کہ میری وفات کے بعد میری پنشن لیتی رہنا جب تک آتی رہے،  تو کیا پنشن نکالنا جائز ہے؟
جواب: والدکے انتقال کے بعد پنشن لینے کا مطلب اگر یہ ہے  کہ  ادارے والوں کو  سائلہ کے والد صاحب کی وفات کا علم  ہو اور ادارے کا ضابطہ کسی ایک فرد کے نام پنشن جاری کرنا ہے، تو ادارے کے ضابطے کے مطابق جو پنشن کا مستحق ہو، اسے نامزد کرنا جائز ہوگا، اس کے بعد ادارہ  جسے پنشن جاری کرے وہی اس رقم کا مالک ہوگا، اس رقم میں دیگر ورثاء کا شرعی حق نہیں ہوگا۔اور اگر یہ مطلب ہے کہ حکومت  سائلہ کے والد کو  زندہ سمجھ کر پنشن کی رقم دے رہی ہے اورآپ وہ وصول کریں  گی، جب کہ حکومت کے قانون کے مطابق یہ درست نہیں، تو ایسا کرنا دھوکا دینا ہے، اس  طرح ھوکے  سے پینشن لیناجائز نہیں ہے۔ تاہم پنشن کی وہ رقم جو ان کی زندگی میں ان کے پاس جمع تھی،  ان کا لینا جائز ہے، لیکن وہ رقم مرحوم کے  تمام ورثاء میں تقسیم ہوگی۔فتاوی محمودیہ میں ہے:"قانونی اعتبار سے جو مستحق ہو،پنشن اسی کو ملے گی۔"       (فتاوی محمودیہ(20/ 404)، ط. جامعہ فاروقیہ کراچی)امداد الفتاوی میں  ہے:"چونکہ میراث اموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(امداد الفتاوى  (4/ 342)، ط. مکتبہ دار العلوم کراچی)فقط واللہ اعلم

عنوان: میراث کی تقسیم میں ٹال مٹول کرنا
سوال: میرےدادا صاحب نے وراثت شرعی طریقہ سے تقسیم کی یانہیں، مجھے علم نہیں،  لیکن میرے والد صاحب نے وراثت شرعی طریقہ سے تقسیم نہیں کی اور اب بیس  سال  ان کے انتقال کے ہوگئے،  لیکن ہمارے  بھائیوں نے بھی وراثت تقسیم نہیں کی،ہم 6 بھائی تھے 2  سال پہلے ایک بھائی کابھی انتقال ہو چکا ہے اس کی بیوہ  ہے  بچے نہیں ہیں۔اب مسئلہ یہ ہےکہ میرےبھائی بھی وراثت کو شرعی طریقہ سے تقسیم نہیں کر رہے،  باربار بولنےکےباوجود،اورمیں شرعی طریقہ سے وراثت تقسیم کرناچاہتاہوں،  لہذا  مجھےکیاکرناچاہےاور تھوڑا سا حصہ لےکرباقی چھوڑ دینا چاہے یااورکوئی طریقہ ہے؟ راہ نمائی فرمائیں!
جواب:
واضح رہے کہ مورِث کے انتقال کے بعد اس کی تمام مملوکہ چیزوں میں  مرحوم کے تمام شرعی  ورثاء اپنے  شرعی حصوں کے حق دار ہوتے ہیں، مرحوم کے انتقال کے بعد ترکہ تقسیم کر کے ورثاء کو حصہ نہ دینا جائز نہیں ہے، حدیث مبارکہ میں اس پر بہت سخت وعیدیں وارد ہوئی ہے۔ حضرت سعید  بن زید رضی اللہ تعالیٰ عنہ فرماتے ہیں رسول اللہ  صلی اللہ علیہ وسلم  نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔ "   ایک اور حدیثِ مبارک میں ہے۔ حضرت انس رضی اللہ تعالیٰ عنہ فرماتے ہیں : رسول اللہ  صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔صورت مسئولہ میں سائل اور بھائیوں  کو چاہیے کہ وہ جائیداد ورثاء میں ان کےشرعی حصوں کے مطابق تقسیم کریں،کسی ایک  وارث کا تمام جائیداد پر قابض ہونا جائز نہیں ہے، لہذا سائل کو چاہیے کہ وہ بھائیوں کو اس بات پر امادہ کریں کہ وہ جائیداد کو شرعی طریقہ پر تقسیم کر کے ہر ایک وارث کو اس کا حصہ دے دیں، اگر تقسیم کر لیتے ہیں تو فبہا اور اگر تقسیم نہیں کرتے تو  سائل اپنے حصہ کا مطالبہ کر سکتا ہے۔ نیز شرعی طور پر   اپنے حصے کے بقدر یا اپنی  خوشی ورضامندی سے کچھ لے کر باقی سے دستبرار ہونا چاہے تو ہو سکتا ہے۔حدیث شریف میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشکاۃ المصابیح ،  باب الغصب والعاریة، ج: 1، ص: 254،  ط: قدیمی كتب خانه)وفیہ ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه". (مشکاۃ المصابیح باب الوصایا، الفصل الثالث،ج:1، ص: 266، ط: قدیمی كتب خانه)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: ترکہ کی تقسیم میں تاخیر اور بہنوں کا اپنا حصہ مانگنا
سوال: والد صاحب کے انتقال کے بعد ان کی جائیداد میں صرف ایک گھر تھا جس میں اب ہماری رہائش ہے اور جن بہنوں کی شادیاں ہوگئیں ہیں وہ میراث کا تقاضا کر رہی ہیں تو آیا اب گھر فوراً بیچنا پڑےگا يا کوئی مناسب جگہ ملنے پر ہی بیچا جائے؟
جواب: واضح رہے کہ ترکہ کی تقسیم میں بلاعذر  تاخیر نہیں کرنی چاہیے، اس لئے    کہ ترکہ کا گھر تمام ورثاء کی مشترکہ ملکیت ہوجاتاہے،لہذا اگر بھائی، بہنوں کو ان کے حصہ کی رقم موجودہ مارکیٹ  ویلیو    کے حساب سے ادا کرسکتے ہیں ،یا بہنیں اپنی رضا مندی سے اپنا حصہ بھائیوں کو کرایہ پر دینا چاہیں  تو شرعا بھائی وہ رقم  یا  کرایہ ادا کرکے گھر میں رہ سکتے ہیں ،لیکن اگر بھائی   ان کے حصے کی رقم یا کرایہ   ادا نہیں کرسکتے تو ترکہ کے گھر  کوفروخت کرکے بہنوں کو ان کے حصے کی رقم ادا کرنا ضروری ہے،بہنوں کو ان کے مطالبہ کے باوجود ان کے  اپنے حصے  سے ان کو محروم رکھنا گناہ ہے،باقی بھائیوں کی رہائش کا انتطام خود ان  ہی کے ذمہ ہے۔حدیث مبارکہ میں ہے:"قال علیہ الصلوۃ والسلام :’’ألا لاتظلموا ألا لایحل مال امرئٍ الا بطیب نفس منہ ‘‘،رواہ البیھقی فی شعب الایمان والدار قطنی."(مشکوۃ المصابیح،کتاب البیوع،باب الغصب والعاریۃ،الفصل الثانی ،ج1،ص255،ط؛قدیمی)ترجمہ :"رسول اللہ صلی اللہ علیہ وسلم نے فرمایا آگاہ رہو کسی پر ظلم مت کرو کسی انسان کا مال اس کی رضاوخوشی کے بغیر حلال نہیں ہے۔"مجلۃ الاحکام العدلیۃ میں ہے:"(المادة 329) للمالك أن يؤجر حصته الشائعة من الدار المشتركة لشريكه إن كانت قابلة للقسمة ، أو لم تكن وليس له أن يؤجرها لغيره ولكن بعد المهايأة له أن يؤجر نوبته للغير."(الکتاب الثانی فی الاجارات،ص83،ط؛نور محمد)فتاوی ہندیہ میں ہے:"(الباب الثالث في بيان ما يقسم و ما لا يقسم و ما يجوز من ذلك و ما لا يجوز) . دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى."(کتاب القسمۃ،ج5،ص207،ط:دار الفکر)فقط واللہ اعلم

عنوان: شوہر، والدہ اور تین بیٹیوں میں ترکہ کی تقسیم
سوال: اگر کسی عورت کا انتقال ہوجائے اس کا مال کس حساب سے تقسیم کیا جائے گا؟ اس کے (شرعی )  ورثاء میں شوہر، والدہ اور تین بیٹیاں موجود ہوں۔2: جو مال کا حصہ والد کی وراثت سے مرحومہ بیٹی کو ملے تو اس مال میں سے اس کی زندہ والدہ کو حصہ واپس دیا جائےگا یا نہیں؟
جواب: 1- صورتِ مسئولہ میں مرحومہ کی ملکیت میں جتنی بھی چیزیں تھیں وہ مرحومہ کا ترکہ شمار ہوں گے، اور مرحومہ کے شرعی ورثاء میں ان کے حصوں کے مطابق تقسیم کی جائیں گی، جس کا شرعی طریقہ یہ ہے کہ مرحومہ کے ذمہ کسی کا قرض ہو تو کل مال سے اس کی ادائیگی کے بعد، اگر مرحومہ نے کوئی جائز وصیت کی ہو تو اس سے ایک تہائی مال میں سے ادا کرنے کے بعد باقی ماندہ کل جائیداد/ ترکہ منقولہ وغیر منقولہ کو 39 حصوں میں تقسیم کر کے مرحومہ کے شوہر کو9 حصے اور مرحومہ کی والدہ کو 6 حصے اور مرحومہ کی ہر ایک بیٹی کو8 حصے ملیں گے۔صورتِ تقسیم یہ ہے: مرحومہ12/ 13 /39شوہروالدہبیٹیبیٹیبیٹی32896888یعنی: سوروپے میں سے 23.077  روپے مرحومہ  کے شوہر کو، 15.38 روپے مرحومہ کی والدہ کو اور 20.51 روپے  مرحومہ کی ہر ایک بیٹئ کو ملیں گے۔2- مرحومہ کو جووالد کی وراثت سے حصہ ملا ہےوہ اب مرحومہ کےانتقال کے بعد مرحومہ کی متروکہ اشیاء کے ساتھ مل کر مرحومہ کا ترکہ شمار ہو گا، اور مرحومہ کی والدہ سمیت دیگر تمام شرعی ورثاء میں مندرجہ بالا طریقے کے مطابق  تقسیم ہو گا ۔حاشیة الطحطاوی علی مراقی الفلاح میں ہے:"(وعلى الرجل تجهيز امرأته) أي تكفينها ودفنها عند أبي يوسف لو كانت معسرة وهذا التخصيص مختار صاحب المغني والمحيط والظهيرية اه . ويلزمه أبي يوسف بالتجهيز مطلقا أي ( ولو ) كان الزوج ( معسرا ) وهي موسرة (في الأصح) وعليه الفتوى وقال محمد ليس عليه تكفينها لانقطاع الزوجية من كل وجه".(باب أحكام الجنائز ، ص: 225)فقط واللہ اعلم

عنوان: بہن کا اپنے حصے سے دستبرار ہونا تقسیم سے پہلے
سوال: اگرکوئ بہن اپنے بھائی کو کہہ دے کہ میں نے وراثت میں اپناحصہ  معاف کیاہےاور جب کہ وراثت تقسیم نہ ہوئی ہواورنہ اس کا حصہ الگ کرکے دیدیاہو،توکیاایسی صورت میں اس کاحصہ اس کےبھائی کیلئے حلال ہوجائےگا؟جواب عنایت فرمائیں ۔
جواب:
واضح رہے کہ میراث اور ترکہ میں جائیداد کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے۔لہذا صورتِ مسئولہ میں بہن کا میراث کی تقسیم سے قبل بلاعوض اپنا حصہ معاف کرنا شرعاً درست نہیں ہے،اپنا حصہ وصول کر کے پھر اپنے پاس  رکھے یا تقسیم کردے اس کا اختیار ہوگا۔الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الفن الثالث  الجمع والفرق،ما یقبل الإسقاط من الحقوق:272 ،ط:دارالکتب العلمیة)اس کے تحت غمز عیون البصائر میں لکھا ہے:غمز عيون البصائر في شرح الأشباه والنظائر میں ہے:"قوله: لو قال الوارث: تركت حقي إلخ. اعلم أن الإعراض عن الملك أو حق الملك ضابطه أنه إن كان ملكا لازما لم يبطل بذلك كما لو مات عن ابنين فقال أحدهما: تركت نصيبي من الميراث لم يبطل لأنه لازم لا يترك بالترك بل إن كان عينا فلا بد من التمليك وإن كان دينا فلا بد من الإبراء، وإن لم يكن كذلك بل ثبت له حق التملك صح كإعراض الغانم عن الغنيمة قبل القسمة كذا في قواعد الزركشي من الشافعية ولا يخالفنا إلا في الدين، فإنه يجوز تمليكه ممن هو عليه.(2) قوله: كذا في جامع الفصولين. يعني في الثامن والثلاثين وعبارته: قال أحد الورثة برئت من تركة أبي؛ يبرأ الغرماء عن الدين بقدر حقه لأن هذا إبراء عن الغرماء بقدر حقه فيصح ولو كانت التركة عينا لم يصح. ولو قبض أحدهم شيئا من بقية الورثة وبرئ من التركة وفيها ديون على الناس لو أراد البراءة من حصة الدين صح لا لو أراد تمليك حصته من الورثة لتمليك الدين ممن ليس عليه، ثم ذكر ما ذكره المصنف هنا من قوله: لو قال وارث تركت حقي إلى آخر كلامه وفيه التصريح بأن إبراء الوارث من إرثه في الأعيان لا يصح وقد صرحوا بأن البراءة من الأعيان لا تصح ومن دعوى الأعيان تصح وهو يرد قول خواهر زاده إن أريد بالحق في كلامه ما يعم العين والدين فتأمل۔"(الاحکام الاربعۃ ،‌‌ما يقبل الإسقاط من الحقوق وما لا يقبله ،ج:3،ص:354،ط:دارالکتب العلمیۃ)فتاوی شامی میں  ہے:"الإرث جبري لا يسقط بالإسقاط۔"(مطلب : واقعة الفتوی ج:7،ص:505،ط:دارالفکر)وفیہ أیضا:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه۔"(كتاب الدعوىباب دعوی النسب:ج:8،ص:89،ط:دارالفکر)فقط واللہ اعلم

Reference: Arabic reference : Book 22, Hadith 3168: حوالہ

عنوان: ایک بھائ اور چار بہنوں میں ترکہ کی تقسیم
سوال: ہم ایک بھائی اور چار بہنیں ہیں ہمارے والد نے ترکہ میں ایک مکان چھوڑ ہے وارثوں میں کس  تناسب سے تقسیم ہو گا؟
جواب: صورت مسئولہ میں میت کے حقوق متقدمہ یعنی تجہیزوتکفین کے اخراجات نکالنے کے بعد،اگر میت پر کوئ قرضہ ہے تو اس کی ادائیگی کے بعد اور اگر میت نے کوئ وصیت کی ہے تو اس کو ایک تہائ سے ادا کرنے کے بعد باقی کل ترکہ کو6 حصوں میں تقسیم کر کے 2 حصے لڑکے کو اور ایک ایک حصہ ہرایک لڑکی کوملے گا۔صورت تقسیم یہ ہوگی:میت:(والد)۔۔۔6لڑکالڑکیلڑکیلڑکیلڑکی21111یعنی  100  فیصد میں سے 33.33فیصد  لڑکے کو اور 16.66 فیصد کر کے ہر ایک لڑکی  کو ملیں گے۔قرآن مجید میں ہے:يُوصِيكُمُ اللَّهُ فِي أَوْلَادِكُمْ لِلذَّكَرِ 
مِثْلُ حَظِّ الْأُنثَيَيْنِ ﴿النساء: ١١﴾ "اللہ تم کو حکم دیتا ہےتمہاری اولاد کے باب میں،لڑکے کا حصہ دو لڑکیوں کے برابر" فقط واللہ اعلم

عنوان: والدین کے انتقال سے پہلے فوت ہونے والی اولاد کا میراث میں حصے کا حکم
سوال: سوال یہ ہے کہ باپ کی وراثت میں اولاد کا(لڑکا ہویالڑکی)،کچھ نہ کچھ حصہ ہوتاہے،لیکن عرض یہ ہےکہ اگراولاد میں سےکسی کا انتقال ہوجاتاہےتو اس کی اولاد اسی حصہ کی حق دار ہوگی؟
جواب: واضح رہے کہ اولاد میں سے اگر کسی کااپنے والدین کی زندگی میں انتقال ہوجائے  تواس  صورت میں  فوت شدہ اولادکو والدین کے انتقال کی صورت میں والدین کی میراث میں سے کوئی حصہ نہیں ملتا ہےاورنہ ہی والدین کا بیٹا موجود ہونے کی صورت میں  اس فوت شدہ اولاد  کی اولاد کوکوئی حصہ ملتاہے،البتہ والدین کے انتقا ل کے وقت جو اولاد موجود ہو اور بعد میں ان کا انتقال ہوجائے،تو اس صورت میں ان کو  والدین کی میراث میں سے حصہ ملے گاا وروہ حصہ ان کے واسطہ سے ان کے   شرعی ورثاء(بیوہ ،اولا داور والدین میں سے جو موجود ہو) میں تقسیم ہوگا۔فقط واللہ اعلم

عنوان: بیٹے کے انتقال کی صورت میں  ترکہ  میں والد کا کتنا حصہ ہے؟
سوال: میرے بڑے بھائی کا انتقال سال 1997 میں ہوگیا تھا میرے بھائی کو میرے والد نے اپنی زندگی میں 7.5 ایکڑ زمین ہبہ کردی تھی اور زمین کا انتقال بھی کر دیا تھا میرے بڑے بھائی فوت ہوئے تھے تو اس وقت میرے والد صاحب زندہ تھے ان کا انتقال سال 2007 میں ہوا تھااور  میرے  والد کی دو بیویاں تھیں لیکن ان کا انتقال میرے بھائی کی وفات سے پہلے ہی ہو گیا تھا،  میرے بھائی کی اولاد 3 بیٹے اور 2 بیٹیاں ایک بیوہ جو کہ سب حیات ہیں اس کے علاہ میرے بھائی کے انتقال کے وقت چار بھائی زندہ تھے اب ایک مسلہ در پیش ہے کہ میرے بھائی کی وراثت جو انہوں نے چھوڑی تھی اس وقت میرے والد زندہ تھے اب آیا میرے والد کا بیٹے کی وراثت میں حصہ بنتا ہے کہ نہیں ؛ کیوں کہ زمین تو میرے والد نے بیٹے کو دی تھی اس کا کیا حل ہے؟
جواب: صورتِ  مسئولہ میں سائل کے والد صاحب نے  اپنے بڑے بیٹے کو ساڑھے سات  ایکڑ زمین مکمل قبضہ وتصرف کے ساتھ ہبہ کر دی تھی ،اور بیٹے  نے اس پر قبضہ کرلیا تھا  تھا تو اس صورت میں  مذکورہ زمین والد کی ملکیت سے نکل کر بیٹے کی ملکیت میں چلی گئی تھی اور وہ زمین بیٹے کی ملکیت  ہو گئی تھی  اور ہبہ تام ہو گیا تھا،  لہذا بیٹے (سائل کے بڑے بھائی )کے انتقال کے وقت والد موجود تھے تو    بیٹے کی جائیداد میں  چھٹا  حصہ والد  کا بھی تھا  ، لہذا   بڑے بھائی  کے ترکہ کی تقسیم  میں  والد  کے چھٹے  حصے  کو  سائل کے بہن بھائیوں میں تقسیم کیا جائے گا ۔اللہ تعالی کا ارشاد ہے :"وَلِأَبَوَيْهِ لِكُلِّ وَاحِدٍ مِّنْهُمَا السُّدُسُ مِمَّا تَرَكَ إِن كَانَ لَهُ وَلَدٌ."  ﴿النساء: ١١﴾ تنوير الابصار مع الدرالمختار ميں هے :"(‌وتتم) ‌الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(کتاب الھبۃ،690/5،سعید)فقط واللہ اعلم

عنوان: مرحوم کی بیوہ اور بیٹیوں کو ترکہ سے محروم کرنا
سوال: زید جب فوت ہوا تو اس کے ورثاء میں اس کی بیوی، تین بیٹیاں اور ایک بھائی عمر موجود تھا، عمر نے زید کی وفات کے بعد زید کی ساری جائیدا اپنی اولاد میں تقسیم کرکے زید کی تین بیٹیوں اور زید کی بیوی کو محروم کردیا اور ساری جائیداد  اپنے بچوں کے نام پر منتقل کردی، عمر کا یہ اقدام شرعی لحاظ سے کیسا ہے؟ اب زید کی بیٹیوں کی اولاد کا عمر کے بیٹوں سے اپنے حق کا مطالبہ کرنا جائز ہے یا نہیں؟ مہربانی فرماکر شرعی لحاظ سے اس مسئلہ کا حل دلائل کی روشنی میں بتا دیجیے۔
جواب:
صورتِ مسئولہ میں زید کے انتقال کے بعد اُس کے ترکہ میں اُس کی بیوہ، تینوں بیٹیاں اور بھائی شریک تھے، ہر ایک کو اُس کا حصہ دینا شرعی اعتبار سے ضروری تھا، اور کسی کو بھی اُس کے حصے سے محروم کرنا بڑا گناہ تھا،  اگر زید کے بھائی عمر نے زید کا تمام ترکہ خود وصول کر کے اس کو اپنے بچوں کے نام منتقل کروا دیا تو یہ سخت گناہ کا کام کیا، اب عمر کے بچوں پر لازم ہے کہ وہ زید کی بیوہ اور اس کی بیٹیوں کو يا اُن كي اولاد كو اُن کا حصہ لوٹا دیں، ورنہ سخت گناہ گار ہوں گے۔تقسیم کا درست طریقہ یہ تھا کہ زید کے ترکہ کو 72 حصوں میں تقسیم کر کے 9 حصے اس کی بیوہ کو، 16 حصے ہر ایک بیٹی کو اور 15 حصے عمر کو  ملتے، اب جتنے حصے عمر نے زائد وصول کیے یا اپنے بچوں کو دیے اس کا حساب کر کے اس کا لوٹانا ضروری ہے۔صورتِ تقسیم یہ ہے:72/24بیوہبیٹیبیٹیبیٹیبھائی3165916161615یعنی فیصد کے اعتبار سے 12.5 فیصد بیوہ کو، 22.22 فیصد ہر ایک بیٹی کو اور 20.83 فیصد بھائی (عمر) کو ملتا۔تفسیر ابن کثیر میں ہے:"وقد روى ابن مردويه من طريق ابن هراسة عن سفيان الثوري عن عبد الله بن محمد بن عقيل عن جابر قال: جاءت أم كجة إلى رسول الله صلى الله عليه وسلم فقالت: يا رسول الله إن لي ابنتين قد مات أبوهما وليس لهما شيء، فأنزل الله تعالى: ‌للرجال ‌نصيب ‌مما ترك الوالدان والأقربون الآية، وسيأتي هذا الحديث عند آيتي الميراث بسياق آخر، والله أعلم."(النساء، آیت نمبر 7، جلد:2، صفحہ: 192، طبع: دار الکتب العلمیہ)تفسیر مقاتل بن سلیمان میں ہے:"وقوله- سبحانه-: ‌للرجال ‌نصيب ‌مما ترك الوالدان والأقربون نزلت في أوس بن مالك الأنصاري وذلك أن أوس بن مالك الأنصاري توفي وترك امرأته أم كحة الأنصارية، وترك ابنتين إحداهن صفية  وترك ابني عمه عرفطة وسويد ابني الحارث فلم يعطياها  ولا ولداها شيئا  من الميراث. وكان أهل الجاهلية لا يورثون النساء ولا الولدان الصغار شيئا ويجعلون الميراث لذوي الأسنان منهم، فانطلقت أم كحة وبناتها إلى النبي- صلى الله عليه وسلم- فقالت: إن أباهن توفي، وإن سويد بن الحارث، وعرفطة منعاهن حقهن من الميراث. فأنزل الله- عز وجل- في أم كحة وبناتها للرجال نصيب يعنى حظا  وللنساء نصيب مما ترك الوالدان والأقربون يعنى حظا مما قل منه يعني من الميراث أو كثر نصيبا مفروضا."(النساء، آیت نمبر 7، جلد:1، صفحہ: 359، طبع: دار احیاء التراث)فقط والله اعلم

Reference: Sunan Ibn Majah 1759 In-book reference : Book 7, Hadith 122 English translation : Vol. 1, Book 7, Hadith 1759: حوالہ

عنوان: اولادنہ ہونے کی صورت میں بیوی کو کتنا حصہ ملے گا ؟
سوال: اگر شوہر فوت ہوجائے اور اولاد نہ ہو  تو بیوی کو کتنا حصہ ملے گا؟
جواب: اگر شوہر فوت ہوجائے اور اس کی  اولاد نہ ہو تو بیوی کو ربع یعنی چوتھائی حصہ ملے گا ۔فتاوی ہندیہ میں ہے :"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار".(کتاب الفرائض ،ج:6،ص:450،دارالفکر)فقط واللہ اعلم

عنوان: ایک بیٹی ،چھ بھائی اور پانچ بہنوں میں وراثت کی تقسیم
سوال: متوفیہ کی ایک بیٹی ،چھ بھائی اور پانچ بہنیں ہیں،  ترکہ کس حصہ میں تقسیم ہو گا؟ ترکہ کی رقم 396552روپے ہے۔
جواب: سوال میں یہ واضح نہیں ہے کہ مرحومہ کے انتقال کے وقت ان کے والدین اور شوہر میں سے کوئی حیات تھا یا نہیں؟ لہٰذا اگر متوفیہ کے انتقال کے وقت اس کے والدین اور شوہر میں  سے کوئی زندہ نہیں تھا ، اور صرف سوال میں مذکورہ ورثا ہی موجود تھے،  تو مرحومہ کے ترکہ کی تقسیم کا شرعی طریقہ یہ ہے کہ ترکہ سے متوفیہ کے حقوقِ متقدمہ ادا کرنے کے بعد (یعنی تجہیز و تکفین کا خرچہ ادا کرنے کے بعد اگر مرحومہ کے ذمہ کسی کا قرضہ ہو تواسے ادا کرنے کے بعد، اور اگر مرحومہ نے کوئی جائز وصیت کی ہے تو ترکہ کے ایک تہائی سے اسے نافذ کرنے کے بعد) باقی ماندہ ترکہ کے 34 حصے کر کے 17 حصے مرحومہ کی بیٹی کو ، 2 حصے چھ بھائیوں میں سے ہر ایک کو اور 1 حصہ پانچوں بہنوں میں سے ہر ایک کو ملے گا۔صورتِ تقسیم یہ ہے:میت:2/ 34بیٹیبھائیبھائیبھائیبھائیبھائیبھائیبہنبہنبہنبہنبہن111722222211111یعنی 396,552 روپے میں سے 198,276 روپے مرحومہ کی بیٹی کو، 23,326.588 روپے چھ بھائیوں میں سے ہر ایک کو اور 11,663.294 روپے پانچوں بہنوں میں سے ہر ایک کو ملیں گے۔"الفتاوي الهندية"میں ہے:"وأما النساء فالأولى البنت ولها النصف إذا انفردت."(كتاب الفرائض، الباب الثاني في ذوي الفروض ، ج:6، ص:448، ط:دار الفكر)وفیہ ایضا:"إذا اجتمعت العصبات بعضها عصبة بنفسها وبعضها عصبة بغيرها وبعضها عصبة مع غيرها فالترجيح منها بالقرب إلى الميت لا بكونها عصبة بنفسها، حتى أن العصبة مع غيرها إذا كانت أقرب إلى الميت من العصبة بنفسها كانت العصبة مع غيرها أولى."(كتاب الفرائض، الباب الثالث في العصبات، ج:6، ص:452، ط:دار الفكر)فقط واللہ اعلم

عنوان: دو بیٹیوں اور چھ بیٹیوں میں ترکہ کی تقسیم / والد کے انتقال کے بعد وفات پانے والی اولاد کا حصہ
سوال: ہمارے والد اور والدہ فوت ہو چکے ہیں ،ہم چھ بہنیں اور دو بھائی تھے،جن میں سےدو بہنیں فوت ہوچکی ہیں اور ان کی اولاد ہے۔والد کے گھر کی تقسیم کا کیا طریقہ کار اب ہوگا؟ فوت شدہ بہنوں کی اولاد بھی حصہ دار ہوگی جب کہ والد کی وفات کے وقت وہ حیات تھیں۔
جواب: صورت مسئولہ میں آپ کی جن دو بہنوں کا انتقال آپ کے والد کے انتقال کے بعد ہوا ہے تو شرعا ًوالد  کے ترکہ میں سے وہ بھی حق دار تھیں، اب ان کے ترکہ کا حصہ ان کے ورثاء میں شرعی حصص کے حساب سے تقسیم ہوگا۔باقی آپ کے والد مرحوم کے ترکہ  کی تقسیم کا طریقہ یہ ہے کہ  کل منقولہ وغیر منقولہ ترکہ کو  10 حصوں میں تقسیم کرکے  دو ، دو حصے ہر ایک بیٹے کو ، اور ایک ایک حصہ ہر ایک بیٹی کو ملے گا۔یعنی مثلا 100 روپے میں سے 20 ، 20 روپے ہر ایک بیٹے کو ، اور 10 ، 10 روپے ہر ایک بیٹی کو ملیں گے۔اور جن دو بیٹیوں کا انتقال والد کے انتقال کے بعد ہوا ہے ان کو  ملنے والا حصہ (مثلا دس روپے) ان کے شرعی ورثاء میں تقسیم ہوں گے۔ان کے ورثاء کی تقصیل بتاکر  اس کی تقسیم کا طریقہ معلوم کیا جاسکتا ہے۔ فقط واللہ اعلم

عنوان: گورنمنٹ ملازم کے انتقال کے بعد سرکار سے ملنے والی مراعات کا حکم
سوال: کیا سرکاری ملازم کی وفات پر وراثت میں حصہ کے علاوہ پنش اور واجبات جو اس کی بیوہ کو سرکار کی طرف سے ملتے ہیں؟ وہ شریعت کے مطابق بیوہ ہی کا حق ہے یا ورثاء  میں تقسیم ہوں گے ۔  واجبات کی تفصیل یہ ہے: پنشن، گریجویٹی، پروویڈنٹ فنڈ، تنخواہ ، پلاٹ، یا کوئی اور مراعات وغیرہ ۔  برائے مہربانی رہنمائی فرمائیں!
جواب: صورتِ  مسئولہ میں:۱)  پراویڈنٹ  فنڈ  اور  سرکاری ادارہ  پر مرحوم کی واجب الادا  تنخواہ میراث  میں ورثاء کے شرعی حصوں کے مطابق  تقسیم ہوگی اگرچہ وہ سرکار نے مرحوم کی بیوہ کو ہی دی ہو  ۔۲) گریجویٹی  اور  پینشن جب سرکار نے بیوہ کے نام جاری کی ہے تو وہ صرف بیوہ کو ہی ملے گی، اس مین ورثاء کا حق نہیں ہوگا؛ کیوں کہ  یہ سرکاری ادارہ کی طرف سے بیوہ کے لیے تبرع و احسان ہے۔۳) پلاٹ اگر مرحوم کی زندگی میں مرحوم کا نہیں تھا اور ان کے انتقال کے بعد سرکار نے صرف مرحوم کی بیوہ کو دیا ہے تو پھر اس میں بھی صرف بیوہ کا حق ہوگا ،ورثاء کو کچھ نہیں ملے گا۔نوٹ: اس کے علاوہ جو مراعات ہیں ان کی تفصیل بتا کر معلوم کرلیں۔ وفی الفقه الإسلامي وأدلته میں ہے:‌‌  "الإرث لغةً: بقاء شخص بعد موت آخر بحيث يأخذ الباقي ما يخلفه الميت. و فقهاً: ما خلفه الميت من الأموال و الحقوق التي يستحقها بموته الوارث الشرعي."(الفصل الاول، تعریف علم المیراث ج نمبر 10، ص نمبر  7697،دار الفکر)فتاوی ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة ج نمبر ۴ ص نمبر ۳۷۸،دار االفكر)فقط واللہ اعلم

عنوان: پھوپھی کا حصے کامطالبہ کرنا
سوال: میرے ابو کی وفات 2015میں ہوئی ،اور ہم سب بھائیوں نے مل کر جنوری 2023 کے شروع میں والد کی جائداد سب بہن بھائیوں میں تقسیم کی، جس کے بعد میری ایک پھوپھی نے ہمیں بولا کے میرا حصہ دو، تو میں نے کہا کہ اگر آپ کا حصہ تھا جائیداد میں تو آپ کو اپنے بھائی سے لینا چاہیے تھا، جب کہ آپ کے بھائی یعنی کے ہمارے ابو کو گزرے سات سال ہوگئے، اور ہمارے دادا جس کی تم بیٹی ہو اس کو گزرے تقریباً 40 سال ہوگئے، اگر آپ کا کوئی حصہ تھا تو آپ کو اپنے بھائی سے لینا چاہیے تھا، حالاں کہ ہمارے دادا کی آدھا ایکڑزمین تھی جو ہمارے پیدا ہونے سے پہلے فروخت ہو چکی تھی، اوراب ہم اپنے ابو کے گھر میں رہتے ہیں جو سات مرلے جگہ ہے، اورشاملات  کی جگہ ہے ،دادا کی وراثت سے ہماری ملکیت میں نہیں آئی ہے،تو اب پھوپھی کاکیا کیا جائے؟
جواب: صورتِ مسئولہ میں سائل کے دادا  انتقال کے وقت جن چیزوں کےمالک تھے،تو اس میں پھوپھی کا بھی حصہ تھا،اگر وہ وراثت تقسیم نہیں ہوئی ہے ،تو اب بھی کرنالازم ہے ،اور اگر وہ سب کچھ جائیداد اپنی زندگی میں تقسیم کرکر گئے تھے ،اور اس میں سے پھوپھی کو بھی حصہ دیا تھا،تو اب پھوپھی کا شرعاً اپنے بھائی کی جائیداد میں کوئی حصہ نہیں،تمام عاقل بالغ ورثاء باہمی رضامندی سے دینا چاہیں تو دے سکتے ہیں،اس کے علاوہ کسی اور وجہ سے پھوپھی حصے کامطالبہ کررہی ہیں تو وہ دوبارہ سوال میں وضاحت کے ساتھ لکھ کر دریافت کی جاسکتی ہے۔"رد المحتار" میں ہے:" التركة في الاصطلاح ما تركه الميت من الأموال صافيا عن تعلق حق الغير بعين من الأموال كما في ‌شروح السراجية."(كتاب الفرائض، ج:6، ص:759، ط:سعيد)فقط والله أعلم

عنوان: ایک بہن ، بھتیجوں اور بھتیجیوں کے درمیان میراث کی تقسیم
سوال: ایک بیوہ عورت جسے اپنے خاوند کی وارثت سے جائیداد ملی ہے، اس عورت کی کوئی اولاد نہیں ہے،اس کے والدین بھی فوت ہوچکے ہیں، صرف ایک بہن زندہ ہے، جب کہ تین بھائی اس سے پہلے فوت ہو چکے ہیں، اس کے بھتیجےاور بھتیجیاں ہیں، اس کے چچازاد بھائی بہنیں بھی زندہ ہیں،اب اس بیوہ کی وفات کے بعد جائیداد کی تقسیم کیسے ہوگی؟
جواب: صورتِ مسئولہ میں اگر  مرحومہ کی کوئی اولاد نہ ہو اور والدین فوت ہوچکے ہیں ،صرف بہن اور بھتیجے اور بھتیجیاں ہوں ،تو مرحومہ کے ترکہ صرف ایک بہن اور بھتیجوں میں تقسیم ہوگا،  بھتیجیوں اور چچا زاد بھائی اور بہنوں کا میراث میں حصہ نہیں ہے۔مرحوم کی میراث کی تقسیم اور ورثا کے درمیان حصص کی تقسیم کا طریقہ بھتیجوں کی تعداد بتا کر معلوم کیا جاسکتا ہے۔در مختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب."(کتاب الفرائض، ج:6، ص:783-784، ط:سعید)فقط واللہ اعلم

عنوان: حق میراث ترک کرنے کا حکم
سوال: ایک بہن اپنے بیٹوں کو وصیت کر جائے کہ میرے بھتیجوں سے میرے حصہ کی وراثت نہیں لینا،  کیا اس کے بیٹے اس کے بھتیجوں سے حصہ لے سکتے ہیں؟
جواب: سوال میں یہ وضاحت موجود نہیں کہ پہلے کس کا انتقال ہوا ہے جس کی وارث مرحومہ بن رہی تھی اور اس پہلے مرحوم کے کون کون ورثا موجود تھے،  اگر سوال میں یہ بات واضح کر دی جاتی تو جواب زیادہ واضح دیا جاتا، بہرحال! اصولی جواب یہ ہے کہ اگر کوئی وارث اپنا حصہ زبانی طور پر معاف کر دے اور لینے سے انکار کر دے تو محض زبانی طور پر منع کرنے سے اس کا حصہ ساقط/ختم نہیں ہوتا، بلکہ اس کا حصہ بدستور باقی رہتا ہے اور اس کے انتقال کی صورت میں اس کے ورثا (بچوں) کو حق حاصل ہوتا ہے کہ وہ اپنے مورث کا حق وصول کریں۔لہذا صورتِ مسئولہ میں اگر مذکورہ میراث میں واقعۃً مرحومہ حصہ دار تھی تو مرحومہ کے بچے مرحومہ کے بھتیجوں سے اُس کا حصہ وصول کر سکتے ہیں، اگرچہ اس نے یہ وصیت کی ہو کہ میرا حصہ وصول نہ کریں۔الاشباہ والنظائر میں ہے:"لَوْ قَالَ الْوَارِثُ : تَرَكْتُ حَقِّي لَمْ يَبْطُلْ حَقُّهُ ؛ إذْ الْمِلْكُ لَا يَبْطُلُ بِالتَّرْكِ."(ما یقبل الاسقاط من الحقوق، جلد:1، صفحہ:316، طبع: دارالکتب العلمیه)    فتاوی شامی میں  ہے:"الإرث جبري لايسقط بالإسقاط." (مطلب واقعۃ الفتوی، جلد:7، صفحہ:505، طبع:دارالفکر)فقط واللہ اعلم

عنوان: ترکہ کی تقسیم
سوال: مندرجہ ذیل صورت میں میراث کا تناسب کیا ہوگا؟1۔زید کا پہلی بیوی سے ایک بیٹا ہے (وہ زچگی کے دوران فوت ہو گئی تھی)2۔انہوں نے دوسری شادی کی اور ان کے دو بچے ہیں، بیٹا اور بیٹی۔3۔ اس کی دوسری بیوی زندہ ہے۔4۔ اس کے والدین اب نہیں ہیں۔5۔ اس کے تمام بچے بالغ ہیں۔
جواب: صورتِ مسئولہ میں مرحوم کےترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر میت کے ذمّہ  قرض ہو تو اس کو کل ترکہ سے ادا کرنے کے بعد ،اگر میت نے کوئی جائز وصیت کی ہو تو اس کو باقی ترکہ کی ایک تہائی میں سے  نافذ کرنے  کے بعد باقی ترکہ منقولہ و غیر منقولہ کو40حصوں میں تقسیم کرکے5حصےبیوہ کو،14حصےہرایک بیٹے  کواور7حصے بیٹی کو ملیں گے ۔صورتِ تقسیم یہ ہے:میت :8 /40بیوہ بیٹابیٹابیٹی17  514147یعنی 100 روپے میں سے بیوہ کو 12.50 روپے ،ہر ایک بیٹے کو  35 روپے اور بیٹی کو 17.50 روپے ملیں گے ۔فقط واللہ اعلم

عنوان: ترکہ میں تمام ورثاء کی اجازت کے بغیر تصرف کرنا جائز نہیں ہے
سوال: میرا وراثت کا مکان ہے جو بیچ کر سب بہن بھائیوں کا حصہ ادا کرنا ہے، ہم نے مکان کی مارکیٹ ویلیو لے لی ہے، جو بلڈر مکان ہم سے خرید کر بنا رہا ہے، اُس سے ہماری یہ ڈیل ہوئی ہے کہ ہمارا جو حصہ بنتا ہے، بلڈر ہم کو اس میں ہی ایک پورشن دیدےگا، یہ کرتے ہوئے کسی بھی بہن بھائی کے حصے میں سے کوئی کمی نہیں کی جائے گی، میری بہنوں کا یہ کہنا ہے کہ ’’آپ اس طرح زیادہ مراعات لے رہے ہیں، لہٰذا ہمیں اعتراض ہے‘‘، دریافت طلب امر یہ ہے کہ کیا میرا اس طرح کرنا جائز ہے؟
جواب: واضح رہے کہ ترکہ جب تک تقسیم نہ ہوجائے، اس وقت تک تمام ورثاء اس میں مشترک ہوتے ہیں، لہٰذا صورتِ مسئولہ میں وراثت کے مکان میں سائل اور اس کے دیگر بہن بھائی مشترک ہیں، اور یہ سب اگر باہمی رضامندی سے میراث کے گھر کو بیچنا چاہیں تو بیچ سکتے ہیں، البتہ سائل کے لیے دیگر ورثاء کی اجازت کے بغیر مذکورہ مکان میں تصرف کرنا یا اس کو بیچنا جائز نہیں ہے، اگر سائل کی بہنوں کو اعتراض ہے تو سائل یا تو اپنی بہنوں کو ان کا شرعی حصہ حوالہ کرکے مکان کی تقسیم سے خارج کردے، یا ان کو کچھ دے دلا کر راضی کرے اور ان کا شرعی حصہ خود رکھ لے۔نوٹ: ترکہ کی تقسیم کا طریقہ معلوم کرنے کے لیے ورثاء کی تفصیل کے ساتھ سوال دوبارہ ارسال کریں۔فتاویٰ عالمگیری میں ہے:"وشركة الملك نوعان: شركة جبر، وشركة اختيار فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا."(كتاب الشركة، الباب الأول في بيان أنواع الشركة وأركانها وشرائطها وأحكامها، ج: 2، ص: 301، ط: دار الفكر بيروت)درر الحکام شرح مجلۃ الاحکام میں ہے:"(المادة 96) :‌لا ‌يجوز ‌لأحد أن يتصرف في ملك الغير بلا إذنه هذه المادة مأخوذة من المسألة الفقهية (‌لا ‌يجوز ‌لأحد التصرف في مال غيره بلا إذنه ولا ولايته) الواردة في الدر المختار...كذلك ليس لأحد الشركاء أن يركب الحيوان المشترك أو أن يحمله متاعا بدون إذن الشريك الآخر فإذا ركبه أو حمله وتلف يكون ضامنا حصة الشريك."(المقالة الثانية في بيان القواعد الكلية الفقهية، ج: 1، ص: 96، ط: دار الجيل)فتح القدیر میں ہے:"(وإذا كانت الشركة بين ورثة فأخرجوا أحدهم منها بمال أعطوه إياه والتركة عقار أو عروض جاز قليلا كان ما أعطوه إياه أو كثيرا) لأنه أمكن تصحيحه بيعا.وفي فتح القدير: التخارج: تفاعل من الخروج، ومعناه أن يتصالح الورثة على ‌إخراج ‌بعضهم من الميراث بشيء معلوم."(كتاب الصلح، فصل في التخارج، ج: 8، ص: 439، ط: دار الفكر بيروت)فقط والله أعلم

عنوان: بیوہ،تین بیٹیوں اورتین بہنوں کےدرمیان ترکہ کی تقسیم
سوال: مرحوم کے ورثاء  میں ایک بیوہ، تین بیٹیاں اور تین بہنیں ہیں،اس کی  وراثت کیسے تقسیم ہوگی؟
جواب: صورتِ مسئولہ میں مرحوم کےترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر میت کے ذمّے قرض ہو تو اس کو کل ترکہ سے ادا کرنے کے بعد ،اگر میت نے کوئی جائز وصیت کی ہو تو اس کو باقی ترکہ کی ایک تہائی میں سے  نافذ کرنے  کے بعد باقی ترکہ منقولہ و غیر منقولہ کو72حصوں میں تقسیم کرکے9حصےبیوہ کو،16حصےہرایک بیٹی کواور5حصےہرایک بہن کو ملیں گے۔صورتِ تقسیم یہ ہے:میت:72/24بیوہبیٹیبیٹیبیٹیبہنبہن بہن31650161616555یعنی فیصدی کےاعتبارسے12.5فیصد مرحوم کی بیوہ کو،22.22فیصد اس کی ہرایک بیٹی کواور6.94فیصد اس کی ہرایک بہن کوملےگا۔فقط واللہ اعلم

عنوان: بیوہ، چار بیٹے اور ایک بیٹی کے لیے تقسیمِ وراثت
سوال: بیوہ، چار بیٹے اور ایک بیٹی میں میراث کیسے تقسیم ہوگی؟
جواب: صورتِ مسئولہ میں مرحوم کے کل ترکہ منقولہ وغیر منقولہ میں سے اس کے حقوقِ متقدمہ یعنی تجہیز و تکفین کاخرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد ، اگر مرحوم  نے کوئی جائز وصیت کی ہوتو باقی ترکہ کے ایک تہائی میں نافذ کرنے کے بعد، باقی ترکہ کو 72 حصوں میں تقسیم کرکے، 9حصے مرحوم کی بیوہ کو، 14 حصے مرحوم کے ہر ایک بیٹے کوا ور 7 حصے مرحوم کی بیٹی کو ملیں گے۔صورتِ تقسیم یہ ہے:میت :72/8بیوہبیٹابیٹابیٹابیٹابیٹی179141414147یعنی 100 روپے میں سے 12.5  روپے مرحوم  کی بیوہ کو،19.444 روپے مرحوم کے ہرایک بیٹے کو  اور 9.722 روپے مرحوم  کی بیٹی کو ملیں گے۔فتاویٰ شامی میں ہے:"(وقسم) المال المشترك (بطلب أحدهم ‌إن ‌انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول".(كتاب القسمة ،ج:6،ص:260،ط:سعيد)فقط والله أعلم

عنوان: میراث کی تقسیم
سوال: میرے سسر کا انتقال ہو گیا ہے، پسماندگان میں ایک بیوہ تین بیٹیاں ہیں، بیٹا نہیں ہے،ان کے ایک بھائی  اور چار بہنیں ہیں ،بھائی  اور ایک بہن کا انتقال ان سے پہلے ہوگیا تھا ، ملکیت میں ایک گھر ،ایک گاڑی ہے ،میراث کیسے تقسیم ہوگی؟کیا ان کی تین بہنیں جو حیات ہیں  ان کا بھی حصہ ہوگا ،جب کے  ان کے والدین کا جو حصہ تھا وہ سب بہن بھائی  میں پہلے ہی  تقسیم ہو گیا ہے اور اب جو یہ  ملکیت ہے وہ ذاتی  ان کی اپنی ہے،اور اگر ہو گا تو کس طرح ہو گا ؟تفصیل سے بتا دیں؟ ان کے اوپر قرضہ بھی ہے اور لوگوں کے اوپر بھی  ان کا مال جو کے (cash) کی صورت میں ہے اور وہ ہر مہینے تھوڑے دے رہے ہیں اس کا کیا حکم ہے؟
جواب: صورت ِ مسئولہ میں  مرحوم سسر کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،مرحوم کے ذمہ جو قرض ہے اس کو کل مال سے ادا کرنے کے بعد ،اور اگر مرحوم نے کوئی جائز وصیت کی ہو تو اسے بقیہ مال کے ایک تہائی ترکہ سے نافذ کرنے کے بعد کل ترکہ منقولہ وغیر منقولہ کو 72 حصوں میں تقسیم کرکے مرحوم کی بیوہ کو 9 حصے ،مرحوم کی ہر بیٹی کو 16 حصے ،اور مرحوم کی ہر زندہ بہن کو 5 حصے ملیں گے ۔باقی جس بہن بھائی کا انتقال مرحوم کی زندگی میں ہوگیا تھا ان کا اور ان کی اولاد کا مرحوم کی میراث میں کوئی حصہ نہیں ۔صورت تقسیم یہ ہے :میت۔۔۔72/24بیوہبیٹیبیٹیبیٹیبہنبہنبہن31659161616555فیصد کے اعتبار سے مرحوم کی بیوہ کو 12.50 فیصد ،مرحوم کی ہر بیٹی کو 22.222 فیصد اور مرحوم کی ہر زندہ بہن کو 6.944 فیصد ملے گا ۔باقی مرحوم کے ذمہ جو قرض ہے اس کی ادائیگی تجہیز وتکفین کے اخراجات نکالنے کے بعد  کل مال سے کی جائے اور جن پر مرحوم کا قرضہ ہے وہ مذکورہ تقسیم کے اعتبار سے تقسیم ہوگا ۔فتاوی ہندیہ میں ہے :"وعصبة مع غيره وهي كل أنثى تصير عصبة مع أنثى أخرى كالأخوات لأب وأم أو لأب يصرن عصبة مع البنات أو بنات الابن، هكذا في محيط السرخسي".(کتاب الفرائض ،الباب الثالث فی العصبات،ج:6،ص:451،دارالفکر)فقط واللہ اعلم

عنوان: بیوہ، 4 بیٹے 7 بیٹیوں کے درمیان تقسیم ترکہ
سوال: میرےوالد کا انتقال 2020 میں ہوا، والد کی وفات کے وقت تمام جائیدادوں  کا جب ہم نے حساب لگایا تو تقریباً7201500روپے بنتے تھے، ہم 4بھائ اور 7 بہنیں ہیں، دو بڑی  بہنو ں سے ہم نے اس وقت پوچھاتھا کہ: آپ لوگ کیا چاہتی ہیں؟ میراث لیں گی یا نہیں؟ انہوں نے  جواب میں کہا: ہم نہ میراث لیں گے اور نہ ہی چھوڑیں گے، اب والد کے ترکہ  کےمال میں یا تو اضافہ ہوا ہے یا تو کمی ہوئی ہے۔تو اب سوال یہ ہے کہ میراث کی  تقسیم کیسے کریں؟ورثاء میں بیوہ، 4 بیٹے اور 7 بیٹیاں ہیں۔2020میں  جو ترکہ کی قیمت تھی  اس وقت کے اعتبار سے حساب لگایا جاۓ یا ابھی کے حساب سے ؟ مثلاً اب بہنوں کا حق اضافی مال میں ہے یا نہیں؟ اور کیا یہ جائز ہے کہ مکان یا کار کی قیمت معلوم کرکے میراث میں قیمت دےدی جاۓ؟
جواب: صورت مسئولہ میں والد کے انتقال کے وقت جو چیزیں ان کی ملکیت میں تھیں  اور آج تک جو  نفع وغیرہ اس میں اضافہ ہوا ہے، وہ سب  والدکی میراث   شمار ہوکر سب ورثاء( والدہ تمام بہن بھائیوں ) کے درمیان شرعی طور پر تقسیم ہوگا۔مرحوم والد (اگر ان کے والدین میں سے کوئی بھی زندہ نہ ہو)کے  ترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم  کے ذمہ کوئی  قرض ہو، تو  اسے ادا کرنے کے بعد اور  اگر مرحوم نے کوئی   جائز وصیت کی ہو تو  باقی ترکہ کے  ایک تہائی میں  اسے نافذ کرنے   کے بعد باقی ترکہ کو120حصے کرکے 15 حصے  مرحوم کی بیوہ کو،14حصے کرکے ہر ایک بیٹے کو 7حصے کر کے  ہر ایک بیٹی کو ملیں گے۔صورتِ تقسیم یہ ہے:میت:مرحوم والد، مسئلہ:120/8 بیوہبیٹابیٹابیٹابیٹابیٹیبیٹیبیٹیبیٹیبیٹیبیٹیبیٹی1715141414147777777یعنی 100 روپے میں سے 12.5 روپے مرحوم کی بیوہ کو،11.666روپے اس کے ہر ایک بیٹے کو اور 5.833روپے اس کی ہر ایک بیٹی کو ملیں گے۔درر الحکام فی شرح مجلۃ الاحکام میں ہے:"تقسيم ‌حاصلات ‌الأموال ‌المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم ‌حاصلات ‌الأموال ‌المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."[الكتاب العاشر: الشركات، ج:3، ص:26، ط:دار الجيل]تكملة حاشية ابن عابدين میں ہے:"التركة في الاصطلاح ‌ما ‌تركه ‌الميت من الأموال صافيا عن تعلق حق الغير بعين من الأموال كما في شروح السراجية."[کتاب الفرائض، ج:7، ص:350، ط:سعید]فقط واللہ اعلم

عنوان: تین بطن کا مناسخہ
سوال: میرے نانا کا انتقال ہوا، ورثاء میں ایک بیٹااور تین بیٹیاں تھیں، والدین اور اہلیہ کا پہلے انتقال ہواتھا، پھر ناناکی بڑی بیٹی کا انتقال ہوا، ورثاء میں شوہر، دو بیٹے اور تین بیٹیاں تھیں، پھر نانا کے بیٹے کا انتقال ہوا، ورثاء میں بیوہ اور دو بہنیں ہیں، مرحوم کے والدین، دادا، دادی، نانا، نانی، چچا، چچازاد بھائی، تایا، تایا زاد بھائی اور کوئی بھی عصبہ مرد  نہیں ہے، نانا مرحوم کا ترکہ کیسے تقسیم ہوگا؟
جواب:
صورتِ مسئولہ میں آپ کے نانا مرحوم کا ترکہ اُن کےورثاء میں تقسیم کرنے کا شرعی طریقہ یہ ہے کہ مرحوم کے ترکہ سے اُن کے حقوقِ متقدمہ ادا کرنے کے بعدیعنی تجہیز وتکفین کے اخراجات نکالنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگرمرحوم نے کوئی جائز وصیت کی ہو تو باقی ترکہ کے ایک تہائی میں اُسے نافذ کرنے کے بعد باقی تمام جائیدادِ منقولہ وغیر منقولہ کو 140حصوں میں تقسیم کرکے مرحوم کی ہر ایک  زندہ بیٹی کو 49حصے، مرحومہ بیٹی کے شوہر کو7حصے، اُن  کے ہر ایک بیٹے کو 6حصے، ہر ایک بیٹی کو 3حصے اور مرحوم بیٹے کی بیوہ کو 14 حصے ملیں گے۔میت (نانا مرحوم):140/5بیٹابیٹیبیٹیبیٹی211156فوت شدہ2828فوت شدہ۔۔۔۔۔۔۔۔۔میت (نانا کی مرحومہ بیٹی):28/4۔۔۔۔۔مف:1شوہربیٹابیٹابیٹیبیٹیبیٹی13766333میت (نانا کا مرحوم بیٹا):12بعد الرد 1/8/4۔۔۔۔۔۔۔مف:7/56بیوہبہنبہن13233142121یعنی 100 روپے میں سے مرحوم کی ہر ایک زندہ بیٹی کو 35روپے، مرحومہ بیٹی کے شوہر کو 5روپے، اُن کے ہرایک بیٹے کو 4.2857روپے، ہر ایک بیٹی کو 2.1428روپے اور مرحوم بیٹے کی بیوہ کو 10روپے ملیں گے۔فقط واللہ اعلم

Reference: Sahih al-Bukhari 3196 In-book reference : Book 59, Hadith 7 USC-MSA web (English) reference : Vol. 4, Book 54, Hadith 418 (deprecated numbering scheme): حوالہ

عنوان: موروثی جائیداد پر ایک وارث کا قبضہ کرنا اور دیگر ورثاء کو حصہ نہ دینے کا حکم
سوال: ایک موروثی جائیداد کے کاغذات یعنی اصل فائل کورٹ میں جمع کی تھی، ایک وارث کے پاس اس کی سلپ بھی موجود تھی، اس وارث نے  کورٹ کو وہ سلپ دکھا کر دیگر ورثاء کی رضامندی کے بغیر وہ فائل اپنے قبضہ میں لے لی ہے، اب وہ  جائیداد  کسی اور کے نام کروانی ہے، اس کے لیے فائل کی ضرورت ہے، دیگر ورثاء کے تقاضہ کرنے کے باوجود وہ وارث جس کےپاس فائل ہے، وہ فائل نہیں دے رہا ہے، دیگر ورثاء نے اس وارث سے یہ بھی کہا کہ ’’ آپ ہمیں فائل نہ دو، بلکہ فائل اپنے پاس رکھو، اور ہمارے ساتھ چلے جاؤ‘‘، لیکن وہ وارث اس کام کےلیے بھی راضی نہیں ہے، اب اس صورت میں شریعت اس وارث کے بارے میں کیا کہتی ہے، آیا اس کا یہ فعل درست ہے یا نہیں؟
جواب:
واضح رہے کہ مرنے والے کی وراثت اس کے تمام ورثاء میں شرعی ضابطہ کے مطابق تقسیم کی جاتی ہے، کسی ایک وارث کا تقسیم سے پہلے ہی کچھ جائیداد پر قبضہ کرلینا اور دیگر ورثاء کے کہنے کے باوجود انہیں حصہ نہ دینا شرعاً جائز نہیں ہے؛ لہذا صورتِ مسئولہ میں جس وارث نے موروثی جائیداد کی فائل اپنے پاس رکھ لی ہے، اور دیگر ورثاء کے کہنے کے باوجود نہ انہیں فائل دینے کےلیے تیار ہے، اور نہ ہی ان کے ساتھ چلنے کےلیے تیار ہے، یہ شرعاً درست نہیں، کسی اور کے حق پر ناجائز قبضہ کرنا یا کسی وارث کو اس کے حق سے محروم کرنا شرعاً درست نہیں، احادیث میں اس پر بڑی وعیدیں آئی ہیں، حضرت سعید  بن زید رضی اللہ تعالیٰ عنہ فرماتے ہیں: رسول اللہ ﷺ نے فرمایا:’’جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا:’’ جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا‘‘۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: ’’من أخذ شبراً من الأرض ظلماً؛ فإنه يطوقه يوم القيامة من سبع أرضين‘‘."(باب الغصب والعاریة،ج:1، ص: 254،  ط: قدیمی)وفیه أیضاً: "وعن أنس قال: قال رسول الله صلى الله عليه وسلم: ’’من قطع ميراث وارثه قطع الله ميراثه من الجنة يوم القيامة‘‘ . رواه ابن ماجه."  (باب الوصایا، الفصل الثالث، ج:1، ص:266، ط: قدیمی)مجمع الأنهر في شرح ملتقى الأبحر میں ہے:"وكل منهما أي كل واحد من ‌الشريكين أو الشركاء شركة ملك أجنبي في نصيب الآخر حتى لا يجوز له التصرف فيه إلا بإذن الآخر كغير الشريك لعدم تضمنها الوكالة."(كتاب الشركة، ج:1، ص:715، ط:دار إحياء التراث العربي)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: بیٹے کو عاق کرنے کا حکم
سوال: اگر والدین بیٹے کو عاق کریں تو اس کا شرعی حکم کیا ہے؟
جواب: واضح رہے کہ عاق کرنے کا معنی  نافرمان قرار دینے کے آتے ہیں،  پس والدین اگر اپنی اولاد میں سے کسی کو عاق کرتے ہیں، تو اس شرعی معنی یہی ہوتا ہے کہ والدین نے اس شخص کو نافرمان قرار دے کر اس کے قول و فعل کی ذمہ داری اٹھانے سے انکار کردیا ہے، تاہم  عاق کرنے کا جو مطلب عرف سمجھا جاتا ہے کہ والدین نے اسے میراث کے حقدار ہونے سے نا اہل کردیا ہے، شرعا درست نہیں، لہذا والدین نے اگر کسی کو عاق کیا ہے، تو والدین کی وفات کے بعد عاق قرار دیا گیا بیٹا یا بیٹی  ویسے ہی وراثت کی حقدار  ہوگا، جیسے بقیہ اولاد حقدار ہوگی۔کفایت المفتی میں ہے:"بیٹے کو عاق کر کے میراث سے محروم کرنا نا جائز ہے (سوال)  میں اپنے لڑکے مسمی عید و عمرش کو اپنی فرزندیت سے عاق کرنا چاہتا ہوں مجھے کس طرح سے عاق کرنا چاہئیے ؟ المستفتی نمبر: ٢٥٧٤ (جواب: ٥١١ ) جو لڑکا والدین کا نافرمان ہوا انہیں ایذا پہنچائے وہ تو خود ہی عاق ہے، یعنی نافرمان۔ رہا یہ کہ عاق کر دینا یعنی اس کو میراث سے محروم کر دینا تو یہ کوئی شرعی بات نہیں ہے اور نہ شرعا اس کی اجازت ہے اگرچہ عوام میں یہ بات مشہور ہے مگر بے اصل ہے۔ محمد کفایت اللہ کان اللہ لہ دہلی۔"( کتاب الفرائض، ٨ / ٣٦٥، ط: دار الاشاعت )امداد الأحكام میں ہے:"عاق اور محروم الارث کرنے کا جو دستور ہے مثلاً والد کہہ دیتا ہے کہ میرے فلاں بیٹے کو میرے ترکہ میں سے کچھ حصہ نہ ملے اس کی شرع میں کوئی اصل نہیں ۔ اس طرح کہنے کے بعد بھی وہ وارث ہو گا ۔ اگر عاق کر دینے کی وجہ سے دوسرے ورثاء نے اس کا حصہ نہ دیا تو وہ گناہ گار ہوں گے ۔ اس لئے محروم الارث کرنا بالکل فضول ہے۔ البتہ اگر اپنے نیک بخت بچوں کی زندگی میں ہبہ دیدے اور ہبہ تمام شرائط کے ساتھ پورا کر دے پھر اس فاسق کو کوئی حق نہ ہوگا۔ اور اس مہید میں کوئی گناہ نہیں۔ بلکہ بہتر ہے۔في العالمكيرية : (ص: ١٠٦٤، ١٠٦٥،  ج: ۳) ، ولو كان ولده فاسقا واراد ان يصرف ماله إلي وجوه الخير ويحرمه عن الميراث هذا خير من تركه كذا فى الخلاصة (فتاوى امدادية ص: ۱۰۰، ج: ٣) و في الدر المختار: ولوكان ولده مسيئاً دون البعض لزيادة اشده لا باس به و لو كانا سواء يجوز في القضاء ولكن هو آثم ( مجموعة الفتاوى - مع خلاصة الفتاوى ص ۳۹۳ - ج ٤ )( كتاب الفرائض، صرف عاق لکھ دینے سے وارث محروم نہیں ہوگا اور فاسق بیٹے کو جائیداد سے محروم کرنے کا طریقہ ٤ / ٢١٤ - ٢١٥، ط: مکتبہ دار العلوم کراچی)تکملة رد المحتارمیں ہے:" الإرث جبري لا يسقط بالإسقاط."(کتاب الدعوي، باب التحالف، فصل في دفع الدعاوي، ٧ / ٥٠٥،ط: سعید)فقط واللہ اعلم

عنوان: بہنوں اور بھتیجے،بھتیجیوں کےدرمیان ترکہ کی تقسیم
سوال: میرے والد صاحب اور میرے چچا دو بھائی تھے اور ان کی پانچ بہنیں تھیں ، ان میں سے ایک بہن یعنی میری پھوپھی کی اولاد نہیں تھی اور وہ میرے والد اور میرے چچا کے بعد فوت ہوئی ہے۔میرے چچا کے تین بیٹے اور پانچ بیٹیاں ہیں اور میں اپنے والدین کا ایک بیٹا ہوں اور میری تین بہنیں ہیں اور میری باقی پھوپھیوں کی بھی اولاد ہے ۔میری مرحومہ پھوپھی جس کی اولاد نہیں تھی، اس کی زرعی جائیداد کی وراثت کا طریق کار بتا دیں ۔
جواب: صورتِ مسئولہ میں سائل کی مرحومہ پھوپھی کےترکہ کی تقسیم کاشرعی طریقہ یہ ہےکہ مرحومہ کےحقوقِ متقدمہ یعنی تجہیز وتکفین کےاخراجات نکالنےکےبعد ،اگران کےذمہ قرض ہوتواس کوکل ترکہ سےاداکرنےکےبعد،اگرانہوں نےکوئی جائز وصیت کی ہوتواس کوباقی ترکہ کےایک تہائی حصہ میں سے نافذکرنےکےبعد بقیہ ترکہ کو12حصوں میں تقسیم کرکے،2،2حصےمرحومہ کی ہرایک بہن(سائل کی دیگر پھوپیوں )کواور1،1حصہ سائل سمیت مرحومہ کےہرایک بھتیجےکوملےگا،جب کہ بھتیجیاں، بھانجے، بھانجیاں شرعی طور پر مرحومہ کے ترکہ میں شرعاًحق دار نہیں  ہیں۔صورتِ تقسیم یہ ہے:میت:12/3بہنبہنبہنبہنبھتیجابھتیجابھتیجابھتیجابھتیجیاںبھانجے/بھانجیاں21محروم22221111۔یعنی فیصدی کےاعتبارسے16.66فیصد مرحومہ کی ہرایک بہن کواور8.33فیصد اس کےہرایک بھتیجےکوملےگا۔فتاوی شامی میں ہے:" أن ابن الأخ لايعصب أخته، كالعم لايعصب أخته، و ابن العم لايعصب أخته، و ابن المعتق لايعصب أخته، بل المال للذكر دون الأنثى؛ لأنها من ذوي الأرحام، قال في الرحبية: و ليس ابن الأخ بالمعصب ... من مثله أو فوقه في النسب." (کتاب الفرائض، فصل في العصبات، 783/6، ط : سعید)فقط واللہ اعلم

عنوان: والد مرحوم کو قرض دیا ہو تو وراثت کی تقسیم سے پہلے قرض وصول کرنے کا حکم
سوال: بیٹا والد صاحب کے مکان پر کنسٹرکشن میں پیسے لگاتا ہے اور والد صاحب اسکی توثیق کرتے ہیں کہ یہ اس بیٹے کا خرچہ ہوا ہے جوکہ ادا کرنا ہے۔ پھر والد صاحب کا انتقال ہوگیا۔ آیا وراثت کی تقسیم کے وقت اس بیٹے کے کئے گئے خرچ کو اس مکان سے منہا کیا جانا درست عمل ہے ؟یا اس میں بھی تمام ورثاء کا راضی ہونا ضروری ہے۔ جبکہ والد صاحب کی توثیق اور والدہ بطور گواہ موجود ہوں۔
جواب: صورت مسئولہ میں اگر  والد نے مرض الموت میں مذکورہ خرچے کے قرض ہونے کا اقرار کیا یا خبر دی تو  اگر   دیگر ورثاء اس بات کی تصدیق کریں کہ والد مرحوم بیٹے کے مقروض تھے یا اس پر راضی ہوں کہ مذکورہ بیٹے کو اس کا  لگایا ہوا خرچہ پہلے دے دیا جائے تو بیٹے کو پہلے اس کا خرچہ دینا درست ہے۔ اگر والدہ کے علاوہ دیگر ورثاء  تصدیق نہ کریں اور نہ ہی راضی ہوں تو صرف والدہ کی گواہی کی بنیاد پر تمام حصوں میں سے پہلے بیٹے کا خرچہ نکالنا درست نہیں ہے، بلکہ صرف والدہ کے حصے  کے تناسب سے والدہ کے حصے میں سے  بیٹے  کا خرچہ ادا کیا جائے۔اور اگر والد نے صحت کے زمانے میں ورثاء کو بتا دیا تھا اور بیٹے کا یہ قرض ورثاء کو معلوم بھی ہو تو وراثت کی تقسیم سے پہلے بیٹے کا قرضہ ادا کیا جائے گا، چاہے دیگر ورثاء راضی نہ ہوں۔فتاوی شامی میں ہے :"(وإن أقر المريض لوارثه) بمفرده أو مع أجنبي بعين أو دين (بطل) خلافا للشافعي - رضي الله تعالى عنه -: ولنا حديث «لا وصية لوارث ولا إقرار له بدين» (إلا أن يصدقه) بقية الورثة."(كتاب الإقرار، باب إقرار المريض، ج5، ص613، سعيد)مختصر القدوري  میں ہے :"وإذا أقر الرجل في مرض موتته بديون وعليه ديون في صحته وديون لزمته في مرضه بأسباب معلومة فدين الصحة والدين المعروف بالأسباب مقدم على غيره."(كتاب الإقرار، ص99، دار الكتب العلمية)فقط والله أعلم

عنوان: کیا بڑا بھائی والد کی وفات کے بعد اپنی بہن کی شادی کا خرچہ اس بہن کی میراث کے حصے سے کاٹ سکتا ہے؟
سوال: اگر بڑا بھائی باپ کی وفات کے بعد اپنی بہن کی شادی کا خرچہ اٹھائے، تو کیا میراث کی تقسیم کے وقت وہ بھائی اپنی بہن کے حصہ میراث میں سے بہن کی شادی میں خرچ شدہ مال کا مطالبہ کرسکتا ہے؟
جواب: صورتِ مسئولہ میں اگر مذکورہ بھائی نے شادی کے وقت بہن کے ساتھ معاہدہ کیا تھا کہ اس کی شادی میں ہونے والے تمام اخراجات بطورِ قرض کے وہ ابھی برداشت کر رہا ہے اور بعد میں وہ بہن سے تمام ہونے والے اخراجات کا مطالبہ کرے گا تو اس صورت میں بڑے بھائی کو بعد میں مطالبہ کا حق حاصل ہوگا، اور اگر اس قسم کا کوئی معاہدہ نہیں ہوا تھا تو پھر بڑے بھائی کو مطالبہ کا حق حاصل نہیں، اس لیے کہ عموماً اس طرح کا خرچہ اٹھانا تبرع اور احسان ہوتا ہے۔تنقیح الفتاویٰ الحامدیہ میں ہے:"‌المتبرع لا يرجع بما تبرع به على غيره كما لو قضى دين غيره بغير أمره."(كتاب المداينات، ج: 2، ص: 226، ط: دار المعرفة)فقط والله أعلم

عنوان: دو حقیقی بہنیں اور ایک بھتیجا اور ایک بھانجا کے درمیان میراث کی تقسیم
سوال: مرحوم لاولد بلا زن فوت ہوا ورثاء میں دو حقیقی بہنیں اور ایک بھتیجا اور بھانجا ہے وراثت کیسے تقسیم ہوگی؟
جواب: صورت مسئولہ میں مرحوم کی جائیداد کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اس کی ادائیگی کے بعداور اگر مرحوم نے کوئی جائز وصیت کی ہوتو ا سے ایک تہائی مال میں سے نافذ کرنے کے بعد باقی کل ترکہ منقولہ وغیر منقولہ کو 3 حصوں میں تقسیم کر کے 2 حصے مرحوم کی بہنوں کو اور ایک حصہ مرحوم کے بھتیجے کو ملے گا۔صورت تقسیم یہ ہے :میت:3بہن بہنبھتیجا بھانجا111محرومیعنی 100روپے میں سے 33.3 روپے مرحوم کی ہر ایک بہن کو اور 33.3روپے مرحوم کے بھتیجے کو ملیں گے۔فقط و اللہ اعلم

عنوان: تقسیم وراثت کی ایک صورت
سوال: میرے سسر کا انتقال ہو گیا ہے،مرحوم نے دو شادیاں کی تھیں،ان کی پہلی بیوی کا 25 سال قبل انتقال ہوگیا تھا، ورثاء میں شوہر، پانچ بیٹے اور ایک بیٹی ہے،اس مرحومہ بیوی کا ایک مکان ہے، اس کا بٹوارہ شریعت کے مطابق کس حساب سے ہوگا؟میرے سسر جن کا ابھی انتقال ہوا،ان کے ورثاء میں ایک بیوہ(یہ دوسری بیوی ہیں ، جن سے کوئی اولاد نہیں ہے۔)، پانچ بیٹے اور ایک بیٹی(جو کہ پہلی مرحومہ بیوی سےہیں) سب شادی شدہ ہیں،مرحوم کی  ایک بہن بھی ہےجو غیر شادی شدہ ہے،مرحوم کےپیسے پڑے ہیں، اس کی شرعی تقسیم کیسے ہوگی؟
جواب: اصولی طور پر سائل کے مرحوم سسر کی سگی اور قریبی اولاد کی موجودگی میں مرحوم کی مذکورہ غیرشادی شدہ بہن شرعی ورثاء میں شامل نہیں ہے، نیز پہلے مرحوم کی پچیس سال قبل انتقال کرجانی والی بیوی کا ترکہ تقسیم کیا جائے، بعدازاں اس میں سےمرحوم سسرکا بحیثیت شوہر جو حصہ حاصل ہو،وہ اور ان کا دیگر ترکہ ورثاء میں تقسیم کیاجائے۔مرحوم سسر کی پہلی بیوی کے ترکہ کی تقسیم:مرحومہ کے ترکہ کی تقسیم کا  شرعی طریقہ یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کے   حقوقِ متقدمہ یعنی مرحومہ کے ذمہ کوئی قرضہ ہو  تو اس  کی ادائیگی اور اگر مرحومہ  نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو44 حصوں میں تقسیم کرکے11 حصے شوہر کو ، 6 حصے ہر ایک بیٹے اور 3 حصے بیٹی کو ملیں گے۔صورتِ تقسیم یہ ہوگی :میت(مرحومہ بیوی):4/ 44شوہربیٹابیٹابیٹابیٹابیٹابیٹی1311666663یعنی مرحومہ کے ترکہ کی تقسیم اس طرح ہوگی کہ مکان کی مالیت لگا کر 100 فیصد میں سے 24.999 فیصد شوہر کو (جو کہ ان کے ورثاء میں تقسیم ہوں گے، جس کی تفصیل درج ذیل ہے)،مرحومہ کے ہر ایک بیٹے کو 13.636 اور بیٹی کو 6.818فیصد رقم ملے گی۔مرحوم سسر کے ترکہ کی تقسیم :مرحوم شوہر کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کےحقوقِ متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہوتو اس کی ادائیگی کے بعد ، اور اگر مرحوم نے کوئی جائز وصیت کی ہوتو ایک تہائی مال میں سے وصہت نافذ کرنے کے بعد باقی کل ترکہ کو 88  حصوں میں تقسیم کرکے 11 حصے دوسری بیوی کو ، 14 حصے ہر ایک بیٹے اور 7 حصے بیٹی کو ملیں گے۔صورتِ تقسیم یہ ہوگی:میت(مرحوم شوہر):8/ 88بیوہبیٹابیٹابیٹابیٹابیٹابیٹی171114141414147یعنی ترکہ کی تقسیم اس طرح ہوگی کہ مرحوم کے ترکہ کی مالیت لگا کر 100 فیصد میں سے مرحوم کی دوسری بیوی کو 12.500 فیصد ، ہر ایک بیٹے کو15.909 فیصد اور بیٹی کو 7.954 فیصد ملے گا۔فتاوی شامی میں ہے:"(ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل)."(كتاب الفرائض،فصل في العصبات، ج:6،ص:774، ط:سعيد)فقط والله اعلم

عنوان: ترکہ کی تقسیم
سوال: ایک شخص کا انتقال ہوا، ورثاء میں چار بیویاں، والد، والدہ، چار بیٹے اور تین بیٹیاں ہیں، تقسیم کس طرح ہوگی؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے میت کے حقوقِ متقدمہ یعنی تجہیز و تکفین کا خرچہ ادا کرنے کے بعد، میت کے ذمہ اگر کوئی قرض ہوتو اسے ادا کرنے کے بعد، اور میت نے اگر کوئی جائز وصیت کی ہوتو اسے باقی ترکہ کے ایک تہائی سے نافذ کرنے کے بعد باقی کل ترکہ منقولہ و غیر منقولہ کو 1056 حصوں میں تقسیم کرکے مرحوم کی ہر ایک بیوہ کو 33 حصے، مرحوم کی والدہ کو 176حصے، مرحوم کے والد کو بھی 176حصے، مرحوم کے ہرایک بیٹے کو 104 حصےاور مرحوم کی ہرایک بیٹی کو 52 حصے ملیں گے۔تقسیم کی صورت یہ ہے:میت:1056/24بیوہبیوہبیوہبیوہوالدہ والد بیٹابیٹابیٹابیٹابیٹیبیٹیبیٹی3441333333333176176104104104104525252یعنی مثلاً 100روپے میں سے مرحوم کی ہرایک بیوہ کو 3.125 روپے، مرحوم کی والدہ کو 16.66 روپے، مرحوم کے والد کو بھی 16.66 روپے، مرحوم کے ہرایک بیٹے کو 9.848 روپے اور مرحوم کی ہر ایک بیٹی کو 4.924 روپے ملیں گے۔فقط واللہ اعلم

عنوان: شوہر اور دو بھائیوں میں میراث تقسیم کرنے کا شرعی طریقہ
سوال: میری ایک آنٹی کا انتقال ہوگیا، ان کے نام پر ایک گھر ہے، مرحومہ کے ورثاء  میں شوہر اور دو بھائی ہیں، ان کی اولاد نہیں ہے، پوچھنا یہ ہے کہ شر یعت کے مطابق گھر کی تقسیم کس طرح ہوگی؟
جواب: صورتِ مسئولہ میں اگر واقعۃ مرحومہ کے ورثاء میں صرف شوہر اور دو بھائی ہیں، اس کے علاوہ کوئی وارث (والد، والدہ، بہنیں وغیرہ) نہیں ہے، تو ان کی میراث کو ان کے ورثاء میں تقسیم کرنے کا شرعی طریقہ یہ ہے کہ سب سے پہلے مرحومہ کے ذمے  اگر کسی کا قرض ہو تو اس کو کل ترکہ میں سے ادا کیا جائے گا، اس کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذ کرنے کے بعد باقی کل ترکہ منقولہ و غیر منقولہ کو 4 حصوں میں تقسیم کرکے دو حصے مرحومہ کے شوہر کو اور ایک حصے ان کے ہر ایک بھائی کو ملے گا۔صورتِ تقسیم یہ ہے:میت: خاتون،مسئلہ:4/2شوہربھائیبھائی11211یعنی مثلا 100 روپے میں سے 50 روپے مرحومہ کے شوہر کو اور 25 روپے ان کے ہر ایک بھائی کو ملیں گے۔فقط واللہ اعلم

عنوان: ترکہ کی تقسیم
سوال: گھر کے سربراہ کا انتقال ہونے کے بعد ورثاء میں ایک بیوہ ، ایک شادی شدہ بیٹا اور ایک شادی شدہ بیٹی شامل ہیں، میت کے ترکہ میں ایک گھر ہے،جس میں بیوہ اور شادی شدہ بیٹے کی رہائش ہے، لہذا میراث کی تقسیم کا طریقہ کار واضح فرمادیں،نیز کتنا حصہ کس کا ہوگا یہ بھی واضح فرمادیں؟
جواب: صورت مسئولہ میں مرحوم کے ترکہ کی  تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم کے ذمہ کوئی قرض ہو تو اسے باقی ترکہ سے ادا کرنے کے بعد اگر مرحوم نےکوئی جائز وصیت کی ہو تو اسے باقی ترکہ کے ایک تہائی حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو  24حصوں میں تقسیم کر کے مرحوم کی بیوہ کو 3 حصے ،بیٹے کو 14 حصے اور بیٹی کو 7 حصے ملیں گے ۔صورت تقسیم یہ ہے:میت:8 / 24بیوہ بیٹابیٹی173147یعنی  100 روپے  میں سے 12.50 روپے ،بیٹے کو 58.33 روپے اور بیٹی کو 29.166 روپے ملیں گے۔ملاحظہ :یہ تقسیم اس صورت میں ہے کہ اگر مرحوم کے والدین  میں سے کوئی حیات نہ ہو،اگر والدین میں سے کوئی حیات ہے تو  تقسیم مختلف ہوگی،بوقتِ ضرورت دوبارہ معلوم کریں۔فقط واللہ اعلم

عنوان: میراث کی تقسیم کے وقت حاضر یتیم اور محتاج لوگوں کو دینے کا حکم
سوال: جیسا کہ سورۃ النساء آیت نمبر: 8 میں ہے:ترجمہ:’’اور جب حاضر ہوں تقسیم کے وقت رشتہ دار اور یتیم اور محتاج تو ان کو کچھ کھلادو اس میں سے، اورکہہ دو ان کو معقول بات۔‘‘ صدق اللہ العظیم۔سوال نمبر۱: ایسے رشتہ دار یعنی یتیم اور محتاج جن کا ترکہ میں اللہ کی طرف سے کوئی حصہ مقرر نہیں ہے، اور وہ تقسیمِ ترکہ کے وقت حاضر ہوجاتے ہیں، تو ان کو کچھ دینے کی صورت کیا ہوگی؟ یعنی کیا پہلے اللہ کی طرف سے مقرر کردہ اصول کے مطابق ترکہ تقسیم ہوگا اور اس کے بعد ہر فریق اپنے حصے میں سے اپنی مرضی سے چاہے تو ان افراد کو کچھ دے یا نہ دے، یا ان افراد کو مشترکہ ترکہ میں سے قبل از تقسیم تمام فریقین کی باہمی رضامندی سے کچھ دے دیا جائے، اور بعد میں ترکہ تقسیم ہو؟سوال نمبر ۲: کیا اس حکم پر عمل کرنا لازم ہے یا اختیاری؟سوال نمبر ۳: معقول بات سے کیا مراد ہے؟ مثال سے وضاحت فرمائیں!
جواب: ۱۔واضح رہے کہ اگر تقسیم کہ وقت یتیم اور محتاج جمع ہوجائیں تو شریعت نے انہیں تقسیم کے بعد حاصل شدہ حصے سے، ہر بندے کو انفرادی طور پر کچھ صدقہ کرنے کی تلقین کی ہے، ان یتیم اور محتاج لوگوں کے لیے شریعت کے طرف سے باقاعدہ طور پر کوئی مقرر حصہ نہیں ہے۔حضرت مفتی شفیع رحمہ اللہ نے اس کے متعلق معارف القرآن میں لکھا ہے:’’خلاصہ یہ ہے کہ میراث کی تقسیم کے وقت اگر کچھ دور کے رشتہ دار یتیم، مسکین وغیرہ جمع ہوجائیں جن کا کوئی حصہ ضابطۂ شرعی سے اس میراث میں نہیں ہے تو ان کے جمع ہوجانے سے تم تنگدل نہ ہو، بلکہ جو مال خدا تعالیٰ نے تمہیں بلا محنت عطا فرمایا ہے، اس میں سے بطور شکرانہ کچھ عطا کردو، اور غنیمت جانو کہ خرچ کا ایک اچھا موقع مل رہا ہے، اس موقع پر ان لوگوں کو کچھ نہ کچھ دے دینے سے ان دور کے رشتہ داروں کی دل شکنی اور حسرت کا ازالہ ہوجائے گا۔۔۔ اور ایک بات یہ معلوم کرلینا ضروری ہے کہ ان لوگوں کو تبرعاً جو دیا جائے گا، مجموعی مال میں سے نہیں، بلکہ بالغین ورثاء میں سے جو حاضر ہوں وہ اپنے حصہ میں سے دیں، نابالغ اور غائب کے حصہ میں سے دینا درست نہیں۔‘‘(سورۃ النساء، ج: 2، ص: 313 - 314، ط: مکتبہ معارف القرآن کراچی)۲۔ صورتِ مسئولہ میں مذکورہ حکم یعنی تقسیم کے وقت یتیم اور محتاج رشتہ داروں کو کچھ دینے کا حکم مستحب ہے، نہ کہ واجب۔بیان القرآن میں اس کے متعلق لکھا ہے:’’مسئلہ: یہ حکم واجب نہیں مستحب ہےاور اگر ابتداء میں واجب ہوا ہوتو وجوب منسوخ ہے۔‘‘(سورۃ النساء، ج: 1، ص: 330،ط: مکتبہ رحمانیہ)۳۔مذکورہ آیت میں معقول بات سے مراد شفقت اور حسن ادب سے بات کرنا مراد ہے، جیسے کوئی اپنی اولاد کے ساتھ شفقت سے بات کرتا ہے۔تفسیر مظہری میں ہے:"وليقولوا قولا سديدا (۹) يعنى يقول الاترياء من الورثة ضعفاءهم بالشفقة وحسن الأدب او الأولياء لليتامى قولا حسنا شفقة كما يقولون لاولادهم بالشفقة."(سورة النساء، ج: 2، ص: 21، ط: مكتبة الرشيدية الباكستان)فقط والله أعلم

عنوان: ترکہ کی تقسیم
سوال: میں اپنے والد کے مکان میں رہائش پزیر ہو ں جو دو منزلہ ہے، ایک منزل کرائے پر ہے اور ایک منزل پر میری رہائش ہے۔ میری دو بہنیں ہیں جو شادی شدہ ہیں، جب کہ والدین کا انتقال ہوچکا ہے، کرائے کی تقسیم کیسے ہوگی۔
جواب: واضح رہے کہ انتقال کے بعد مرحوم شخص کی تمام جائیداد ترکہ بن  جاتی ہے اور اس میں مرحوم کے تمام ورثاء کا شرعا حق ہوتا ہے ،لہذا صورت مسئولہ میں والد مرحوم کے مکمل مکان میں تمام ورثاء کا حق ہے ،جو منزل کرائے پر ہے اس  کے کرائے پر بھی تمام ورثاء کا حق ہے ،اسی طرح  جس منزل میں سائل کی رہائش ہے اس پر بھی تمام ورثاء کا حق ہے ،اگر کوئی وارث  اپنے حصہ کا مطالبہ  کرے تو سائل پر اس کا حصہ  دینا ضروری ہے ۔اگر  سائل کے مرحوم والد کے ورثاء میں صرف ایک بیٹا اور دو بیٹیاں ہیں تو ترکہ کی تقسیم کا شرعی طریقہ  یہ ہے کہ مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگراس کے ذمہ کوئی قرض ہو اسے ادا کرنے کے بعد،اور اگر اس نے کوئی جائز وصیت کی ہو اسےباقی مال کے  ایک تہائی میں نافذ کرنے کے بعد باقی ترکہ منقولہ وغیر منقولہ کو  4 حصوں میں تقسیم کرکے   بیٹے کو 2 حصے اور ہر ایک بیٹی کو ایک ایک حصہ ملےگا ۔صورت تقسیم یہ ہے :میت:4بیٹا بیٹی بیٹی211یعنی 100 روپے میں سے بیٹے کو 50 روپے اور ہر بیٹی کو 25 روپے ملیں گے ۔ملحوظ:یہ تقسیم اس صورت میں ہے  جب ورثاء میں صرف سائل اور اس کی دو بہنیں ہوں ،اگر  والدین کے ورثاء میں کوئی اور وارث موجود ہو یا ان کے کسی وارث کا ان کے بعد انتقال ہوگیا ہوپھر شرعی تقسیم دوسرے طریقے سے ہوگی جو ورثاء کی تفصیل لکھ کر  دوبارہ معلوم کی جاسکتی ہے ۔فقط واللہ اعلم

عنوان: کلالہ کی رواثت کی تقسیم
سوال: کلالہ کا دو بھتیجے اور ایک بھتیجی ہو تو ہر ایک کو کتنا حصہ ملے گا،باقی کوئی بھی زندہ نہیں ہے؟
جواب: صورتِ مسئولہ میں مرحوم کےترکہ کی تقسیم کاشرعی طریقہ یہ ہے کہ مرحوم کےحقوق متقدمہ یعنی تجہیزوتکفین ان کےخرچہ سے اداکرنےکےبعد ،اگرمرحوم پرکوئی قرض ہے توقرضہ  ان کےترکہ سےاداکرنےکے بعد ،اوراگرمرحوم نےکوئی جائز وصیت کی ہے تواس باقی ترکہ  کےایک تہائی میں سے اداکرنےکےبعد ،باقی کل ترکہ منقولہ اورغیر منقولہ کو2 حصوں میں تقسیم کرکے ہرایک بھتیجے کو 1 حصہ ملے گاجب کہ بھتیجی محروم رہے گی۔صورتِ تقسیم یہ ہے :کلالہ :2۔بھتیجا بھتیجابھتیجی 11محروم یعنی 100 روپے میں سے ہرایک بھتیجے کو 50 روپے ملیں گے ۔در مختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب".(كتاب الفرائض ،‌‌فصل في العصبات ،ج:6، ص:783-784، ط:سعید)فقط واللہ اعلم

عنوان: بیوہ، دوحقیقی بہنوں اور ایک باپ شریک بھائی میں ترکہ کی تقسیم
سوال: حامد کا انتقال ہوگیا، ورثاء میں بیوہ، دو حقیقی بہنیں اور ایک علاتی بھائی ہے، متوفٰی کی کوئی اولاد نہیں ہے، والدین انتقال کرچکے ہیں، متوفٰی کی میراث میں ایک دکان ہے،  تو معلوم یہ کرنا ہے کہ اس دکان کا بٹوارہ کیسے ہوگا؟ کس کو کتنا حصہ ملے گا؟
جواب: صورتِ مسئولہ میں مرحوم حامد کاترکہ تقسیم کرنے کاشرعی طریقہ یہ ہے کہ مرحوم کے ترکہ سےاُس کے حقوقِ متقدمہ اداکرنے کے بعد یعنی تجہیز وتکفین  کے اخراجات نکالنے کے بعد، اگرمرحوم کے ذمہ کسی کاقرضہ ہو تو اُسے ادا کرنے کے بعد اور اگرمرحوم نے کوئی جائز وصیت کی ہوتوباقی ترکہ کے ایک تہائی میں اُسے نافذ کرنے کے بعد باقی تمام جائیدادِمنقولہ وغیرِمنقولہ کو 12 حصوں میں تقسیم کرکے مرحوم کی بیوہ  کو 3حصے،  ہر ایک حقیقی بہن کو 4حصےاور باپ شریک بھائی کو ایک حصہ ملے گا۔صورتِ تقسیم یہ ہے:میت: 12بیوہحقیقی بہنحقیقی بہنباپ شریک بھائی3441یعنی 100 روپے میں سے مرحوم کی بیوہ کو 25روپے، ہر ایک حقیقی بہن کو 33.3333روپے اور باپ شریک بھائی کو 8.3333روپے ملیں گے۔فقط واللہ اعلم

عنوان: سرکاری فنڈ کی شرعی حیثیت
سوال: میرے بہنوئی کاانتقال ہوگیاہے،وہ پولیس میں تھے، ان کی بیوہ اور دوبیٹیاں ہیں ، بیٹاکوئی نہیں ہے،ہم بہنوئی کے کچھ فنڈاور پینشن وغیرہ کے حوالے سے  ہیئرشپ بنوانے گئے ،dcآفس والے آفسرنےکہا کہ اس کو پینشن ملے گالیکن ان کا بیٹانہیں ہے، لہذا اس کو فنڈ نہیں ملے گا، جناب فرمائےکہ کیاشرعاًفنڈمرحوم کی بیوہ اور بیٹیوں کاحق ہےیانہیں ؟
جواب: واضح رہے کہ مرحوم کے انتقال کے بعد سرکار کی طرف سے ملنے والا فنڈ اگر مرحوم کی  ماہانہ تنخواہ سے کٹوتی کرکے قائم کیاگیاہو، تو ایسی صورت میں مذکورہ فنڈمرحوم کی  وراثت شمارہوکرتمام ورثاء کے درمیان ان کے شرعی حصص کے مطابق تقسیم ہوگا اوراگر مذکورہ فنڈمرحوم کی تنخواہ سےکٹوتی کرکے قائم  نہیں کیا گیاہو،بل کہ سرکارکی طرف سے میت کی اہلِ خانہ کے ساتھ تبرع واحسان کے طورپردیاجاتاہو،تو ایسی صورت میں مذکورہ فنڈ ترکہ میں شامل نہیں ہوگا بل کہ سرکارکی طرف سے جن لوگوں کو دیاجاتاہوں(خواہ بیٹاہویابیٹی ہویاکوئی اور وارث) انہی کو ملے گا۔لہذا صورتِ مسئولہ میں اگر مذکورہ فنڈمرحوم کی تنخواہ سے کٹوتی کرکے جمع نہیں کیا گیا ہو،بل کہ سرکارکی طرف سے مرحوم کے بیٹے کےلیے ہواور مرحوم کا کوئی بیٹانہیں ہے، تو ایسی صورت سرکارکے ذمہ مرحوم کے مذکورہ فنڈدینا لازم نہیں ہے۔"الفقہ الاسلامی وادلتہ"میں ہے:"التركة: ما يتركه الميت مما كان يملكه من الأموال النقدية والعينية والحقوق. فلا يدخل في التركة الأمانات ونحوها مما لم يكن يملكه."(الباب السادس المیراث،الفصل الاول،مصطلحات،الترکۃ،ج:10،ص:7701،ط:دارالفکر)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔" (کتاب الفرائض،ج:4،ص:342، عدم جریان میراث در وظیفہ سرکاری تنخواہ، ط: مکتبہ دارالعلوم کراچی)فقط واللہ اعلم

عنوان: ایک بیوہ اور پانچ بیٹوں میں میراث تقسیم کرنے کا شرعی طریقہ
سوال: ایک بندے کا انتقال ہوگیا جس کے ورثاء میں ایک بیوہ اور پانچ بیٹے ہیں، ان کے درمیان وراثت کیسے تقسیم ہوگی؟
جواب: صورتِ مسئولہ میں  مرحوم کے ورثاءمیراث تقسیم کرنے کا شرعی طریقہ  یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات نکالے جائیں گے، اس کے بعد اگر اس کے ذمے کسی کا قرض ہو تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذکرنے کے بعد باقی کل ترکہ منقولہ و غیر منقولہ کو 40 حصوں میں تقسیم کرکے 5 حصےمرحوم کی بیوہ کو اور 7 حصے ان کے ہر ایک بیٹے کو ملے گا۔ صورتِ تقسیم یہ ہے:میت:والد، مسئلہ:40/8بیوہبیٹابیٹابیٹابیٹابیٹا17577777یعنی مثلا 100 روپے میں سے12.5 روپے مرحوم کی بیوہ کو اور17.5 روپے ان کے ہر ایک بیٹے کو ملیں گے۔فقط واللہ اعلم

عنوان: بیوہ، چھ بیٹے اور چار بیٹیوں میں ترکہ کی تقسیم
سوال: والد کا انتقال ہو گیا ہے، وارثین میں والدہ، 6 بھائی اور  4 بہنیں ہیں، انتقال کے وقت دو رہائشی مکانات، والد کی ملکیت میں تھے، جن کی مجموعی قیمت تقریباً 60 لاکھ ہے،  اس کے علاوہ نقد رقم میں سے 6لاکھ 50ہزار تھے، جن سے آخری 1بھائی اور 1بہن کی شادی کی گئی اور موجودہ مکان کی  روغن اور مرمت کا کام کیا گیا، نقدرقم تمام وارثین کی پیشگی رضا مندی اور اتفاقِ رائے سے خرچ کی گئی، اب ترکے کی تقسیم شرعی طریقہ سے کیسے کریں؟ راہ نمائی فرمائیں۔
جواب: صورتِ مسئولہ میں  سائل کے مرحوم والد کے ترکہ   کی تقسیم کا شرعی طریقہ یہ ہے کہ مرحوم کے ترکہ میں سے اس کے حقوقِ متقدمہ یعنی تجہیز وتکفین کے اخراجات نکالنے کے بعد، مرحوم کے ذمہ اگر کوئی قرض ہو تو  اسے مرحوم کے کل  ترکہ میں سے ادا کرنے بعد، مرحوم نے اگر کوئی  جائز وصیت کی ہو تو اسے ایک  تہائی ترکہ میں سے نافذ کرکےباقی کل منقولہ وغیر منقولہ  ترکہ کو 128 حصوں میں تقسیم کرکے  مرحوم کی بیوہ  کو  16 حصے، مرحوم کے ہر ایک بیٹے کو 14، 14 حصے کرکے، اور ہر ایک بیٹی کو  7، 7 حصے کرکے دئیے جائیں گے۔یعنی 6000000 روپے میں   مرحوم کی بیوہ کو 750000 روپے، مرحوم کے ہر ایک بیٹے کو  656250 روپے اور ہر ایک بیٹی کو 328125 روپے ملیں گے۔باقی  نقد رقم جو تمام عاقل بالغ ورثاء کی باہمی رضامندی سے خرچ کی گئی ہے تو ورثاء کی رضامندی سے ایسا کرنا جائز تھا۔فقط واللہ اعلم

عنوان: وراثت کی تقسیم
سوال: ایک شوہر کی دو بیویاں تھی، ایک بیٹی تھی اور ایک بیٹا تھا ،شوہر کی وراثت کس طرح تقسیم ہوگی ؟ دوسری بیوی شوہر کے انتقال کے وقت نکاح میں موجود تھی ،بیوی کے زندہ ہونے یا مرنے کا  کسی کو علم نہیں ہے اس بارے میں کافی جگہوں سے تفتیش کی مگر کسی کو اس بارے میں علم نہیں ہے، ایک پراپرٹی میں دونوں بیویوں کا نام موجود ہے، جب کہ دوسری پراپرٹی میں صرف ایک بیوی کا نام موجود ہے، براہ کرم راہ نمائی مطلوب ہے کہ دونوں پراپرٹی میں میراث کس طرح تقسیم ہوگی؟
جواب:
صورتِ مسئولہ میں وراثت تقسیم کرنے کا شرعی طریقہ یہ ہے کہ مرحوم کے حقوقِ متقدمہ یعنی تجہیز وتکفین کاخرچہ نکالنے کے بعد،اگر اس کے ذمہ کوئی قرض ہو اسے ادا کرنے کے بعد،اگر اس نے کوئی جائز وصیت کررکھی ہو اسے ایک تہائی میں نافذ کرنے کے بعد باقی ترکہ منقولہ وغیر منقولہ کو 48حصوں میں تقسیم کرکے،بیواؤں میں سے ہر ایک بیوہ کو 3حصے،بیٹے کو 28حصے،بیٹی کو 14حصے ملیں گے۔صورتِ تقسیم یہ ہے:میت:(شوہر)۔۔۔8/ 48بیوہبیوہبیٹابیٹی17332814یعنی فیصد کے اعتبار سے بیواؤں میں سے ہر ایک بیوہ کو 6.25فیصد،بیٹے کو 58.333فیصد،بیٹی کو 29.166فیصد ملیں گے۔نیز بیوہ کےمرنے کا جب تک یقین نہ ہوجائے اس وقت تک اس کے حصہ کو محفوظ رکھاجائےگا،جب یقین ہوجائے تو اس کا حصہ  اس کے ورثاء کے درمیان تقسیم کردیا جائے گا۔"بدائع الصنائع" میں ہے:"‌فإذا ‌مات ‌واحد ‌من ‌أقاربه يوقف نصيبه إلى أن يظهر حاله أنه حي أم ميت لاحتمال الحياة والموت للحال."(كتاب المفقود، ص:196، ج:6، ط:دار الكتب العلمية)فقط والله أعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: نانا کی میراث کی تقسیم
سوال: میرے نانا مرحوم کے کل تین بیٹے اور چھ بیٹیاں ہوئی تھیں، ایک بیٹے کا نانا مرحوم کی زندگی میں انتقال ہوگیا تھا، اور وہ شادی شدہ تھا، اس کی بیوہ میرے نانا کی ماتحتی میں تھی، نانا کے انتقال کے بعد میری نانی نے اس کی دوسری جگہ شادی کروا دی تھی، اب وہ اپنے شوہر کے ساتھ اپنے گھر میں رہتی ہے، نانا کی بظاہر بڑی پراپرٹیوں میں دو فلیٹ اور ایک دکان تھی، دو فلیٹوں کو نانا نے اپنی زندگی میں اپنے دونوں بیٹوں کے نام کردیا تھا، اور اس کا قبضہ بھی اپنے بیٹوں کو اپنی زندگی میں ہی دے دیا تھا، اور دکان کے حوالے سے زبانی یہ  وصیت کی تھی کہ یہ دکان میری بیوی کی ہے ، (جس کے کرائے سے میری بیوی اپنی ضروریات پوری کرے گی) میری بیوی کے بعد میری لڑکیوں کی ہے، واضح رہے کہ میرے نانا کے انتقال کو اب کافی سال گزر گئے ہیں، نانی الحمد اللہ حیات ہیں،میرے نانا کی زبانی وصیت پر تمام ورثاء (میرےماموں، نانی، والدہ اورتمام خالائیں)اب تک متفق رہے ہیں، نانی دکان کے کرائے سے اپنی ضروریات پوری کرتی رہی ہیں، اور دیگر اپنے پوتے پوتیوں اور نواسے نواسیوں کی شادیوں پر ایک خاص فارمولے کے تحت برابری کے اصول پر گفٹ دیتی رہی ہیں، اب میری کچھ خالاؤں کو رقم کی ضرورت ہے،اور وہ بہت زیادہ مجبور بھی ہیں، وہ کہتی ہیں کہ ہمیں اب اپنے والد کی دکان میں سے وراثت کا حصہ چاہیے،دونوں ماموں کہتے ہیں کہ ابو نے ہمیں فلیٹ دے دیا، ابو کی وصییت کے مطابق یہ دکان بہنوں کی ہے، ہمارا اس میں حصہ نہیں ہے، ہم اس پر راضی ہیں، نانی بھی اپنی کچھ بیٹیوں کے مالی وسائل کو دیکھ کر دکان فروخت کرنے پر راضی ہوگئی ہیں، میرے نانا کے انتقال کے کافی سالوں بعد ابھی کچھ سالوں پہلے میری ایک خالہ کا بھی انتقال ہوگیاہے،اب نانی کی حیاتی میں انتہائی مجبوری کی بناء پر تمام ورثاء نانا کی دکان فروخت کرنے پر متفق ہوگئے ہیں، لیکن یہ لوگ تقسیم اس فارمولے کے تحت کررہے ہیں پہلے نانی کے کنوارے پوتے پوتیوں اور نواسے نواسیوں کی شادی کے گفٹ کے پیسے نکالینگے، اس کے بعد بقایا رقم کے سات حصے کرینگے، ایک نانی کا،چھ بیٹیوں (بشمول ایک مرحومہ خالہ )کا، علماءکرام سے پوچھنا یہ تھا کہ کیا نانا کی وراثت صحیح تقسیم ہورہی ہے؟؟؟ اگر تقسیم صحیح نہیں ہے تو پھر شرعی طور پر تقسیم میں رہنمائی کر دیجئے۔وضاحت:دو پلاٹ تھے الگ الگ دونوں بیٹوں کو ہبہ کیا تھا اورمکمل قبضہ اور تصرف بھی دیا تھا،اور یہ دونوں فلیٹ  خالی تھےاور بیٹے راضی تھے۔اور بیٹے دوکا ن کے تقسیم سے دست بردار ہوئے۔
جواب:
واضح  رہے  کہ   ہر شخص زندگی میں اپنے مملوکہ مال کا مالک ہوتاہے، اس کی زندگی میں اولاد کا اس میں حصہ نہیں ہوتا، تاہم اگر  وہ اپنی  زندگی میں  اپنا مال خوشی   و رضا سے  اولاد کے درمیان تقسیم کرنا چاہے تو کرسکتا ہے، اور  اپنی زندگی میں جو  مال وغیرہ   تقسیم کیا جائے   وہ   میراث نہیں، بلکہ  ہبہ (گفٹ) کہلاتا  ہے،  اور   رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا  ہے، جیساکہ حضرت نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . و في رواية ... قال: «فاتقوا الله و اعدلوا بين أولادكم»."(مشکوٰۃ  المصابیح، 1/261، باب العطایا، ط: قدیمی)ترجمہ:"حضرت نعمان  بن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسولِ کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت)اپنی  زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنے مال   میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعًا غیر منصفانہ کہلائے گی۔         البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی کثرتِ شرافت، ودِین داری کے یا  زیادہ خدمت گزار ہونے کی بنا پر یا غریب ہونے کی بناء پر اس کو  دوسروں کی بہ نسبت کچھ زیادہ دے تو اس کی  اجازت  ہے، لیکن کسی کو بالکل محروم کردینا اور کسی کو دینا درست نہیں ہے۔مذکورہ تفصیل کی رو سے  صورتِ مسئولہ  میں  سائل کے نانا نے اپنے مملوکہ دوفلیٹ دوبیٹوں کے نام کرکے ان کو مالکانہ قبضہ اور تصرف کے ساتھ حوالہ بھی کردیاتھاتویہ دونوں اپنے اپنے فلیٹ کے مالک بن گئےتھے ،البتہ سائل کے نانا نے اپنی بیٹیوں کو بالکل محروم رکھا انہیں کچھ نہیں دیاتو وہ اس غیر منصفانہ عمل کی وجہ سے گناہ گار ہوئے، سائل کے دونوں ماموں  کو چاہیے کہ وہ اپنے والد کو اخروی مواخذے سے بچانے کے لیے ان دونوں فلیٹوں کو سب  میں برابر برابر تقسیم  کردیں، یا کچھ رقم  وغیرہ دے کر بہنوں اور والد ہ کو راضی  کرلیں، یا  بیٹیاں  اپنی والد کو معاف کردیں؛ تاکہ وہ آخرت کی پکڑ سے بچ جائے۔سائل کے نانا کی  بیوی  چوں کہ نانا کی شرعی وارث ہے،لہذا نانی کے لیے ضروری ہے کہ مذکورہ دوکان  کو شرعی حساب کے مطابق ورثاء میں تقسیم کریں،اور دوکان کا جو کرایہ نانی استعمال کرتی رہی ہے وہ چوں کہ  ورثاء کی رضامندی سے کرتی رہی ہے؛ لہذا خرچ شدہ کرایہ ترکہ میں شامل نہیں ہوگا،نیز پوتے ،پوتیوں ،نواسے اور نواسیوں کا میراث میں کوئی حصہ  نہیں ہیں،البتہ ورثاء میں سے کوئی اپنے شرعی حصہ میں سے انہیں کچھ دینا چاہیے تو دے سکتاہے اور یہ اس کی طرف سے احسان اور تبرع ہوگا۔سائل کے نانا مرحوم  کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحوم کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو48حصوں میں تقسیم کر کے اس میں سے 6حصے  سائل کی نانی  (بیوہ) کو، 7،7 حصے ہر بیٹی کو ملیں گے۔صورتِ تقسیم یہ ہے:میت(نانا)8/ 48بیوہبیٹیبیٹیبیٹیبیٹیبیٹیبیٹی176777777فیصد کے اعتبار سے سائل کی نانی کو12.5فیصد اور ہر ایک بیٹی کو14.583فیصد ملے گا۔نیز فوت شدہ بیٹی کا حصہ اس کے ورثاء کے درمیان تقسیم ہوگا۔فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."وفیہ ایضا :"ولا تجوز الوصية للوارث عندنا إلا أن يجيزها الورثة."       (کتاب الوصایا،ج:6،ص:90،ط:دار الفکر)شرح المجلہ میں ہے:’’الأموال المشترکة شرکة الملک تقسم حاصلاتها بین أصحابها علی قدر حصصهم". (شرح المجلة للأتاسي،  الفصل الثاني: في بيان كيفية التصرف في الأعيان المشتركة،4/14، الْمَادَّةُ :1073،ط: رشیدیه)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: چار بیٹوں اور تین بیٹیوں میں ترکہ کی تقسیم
سوال: ہمارےوالدصاحب کا انتقال ہوا، ورثاء میں پانچ بیٹے اور چار بیٹیاں تھیں، مرحوم کی بیوہ اور والدین پہلے انتقال کرچکے تھے،پھر ہمارے ایک غیرشادی شدہ بھائی کا انتقال ہوا، ورثاء میں چار بھائی  اور چار بہنیں تھیں، پھر ہماری ایک غیر شادی شدہ بہن کا انتقال ہوا، ورثاء میں چار بھائی اور تین بہنیں تھیں، اب سوال یہ ہے کہ والدصاحب کاترکہ اُن کے ورثاء میں کیسے تقسیم ہوگا؟
جواب: صورتِ مسئولہ میں آپ کے والد مرحوم کا ترکہ تقسیم کرنے کا شرعی طریقہ یہ ہے کہ مرحوم کے ترکہ سے اُن کے حقوقِ متقدمہ ادا کرنے کے بعدیعنی تجہیز وتکفین کے اخراجات ادا کرنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگر مرحوم نے کوئی جائز وصیت کی ہو تو باقی ترکہ کے ایک تہائی میں اُسے نافذ کرنے کے بعد باقی تمام جائیدادِ منقولہ وغیرِ منقولہ کو11 حصوں میں تقسیم کرکے مرحوم کے ہر ایک زندہ بیٹے کو 2، 2 حصے اور ہر ایک زندہ بیٹی کو ایک، ایک حصہ ملے گا۔صورتِ تقسیم یہ ہے:میت (والد، ایک بھائی اور ایک بہن):11بیٹابیٹابیٹابیٹابیٹیبیٹیبیٹی2222111یعنی 100 روپے میں سے مرحوم کے ہر ایک زندہ بیٹے کو 18.1818روپے اور ہر ایک زندہ بیٹی کو 9.0909روپے ملیں گے۔فقط واللہ اعلم

عنوان: تقسیم ِ میراث کا مطالبہ اور تقسیم
سوال: میں منوڑہ کراچی کا رہائشی ہوں، میرے والد کا 2014ء میں انتقال ہوچکا ہے، میرے ساتھ میری والدہ، بیوی، دو بیٹے اور ایک بیٹی ہے، اس کے علاوہ میری ایک بہن اور ایک بھائی ہے اور دونوں شادی شدہ ہیں، والد صاحب مندرجہ ذیل اثاثہ جات چھوڑ کر گئے ہیں،جن کی موجودہ مالیت درج ذیل ہے: ایک عدد مکان جس میں میری فیملی اور میری والدہ رہائش پذیر ہیں، اس کی مالیت 1 کروڑ روپے ہے، اسی طرح دو عدد پلاٹ (زمین) جس کا رقبہ 80، 80 گز ہیں ، ان دونوں پلاٹوں کی مالیت 16 لاکھ روپے ہے، اس کے علاوہ والد صاحب کی الماری میں کچھ سامان تھا جو میرے علم میں نہیں ہے ،کیوں کہ میری والدہ اور بہن نے الماری کے تالے کو میری غیر موجودگی میں توڑدیا تھا، میں اس وقت مالی مشکلات کا شکار ہوں ، میری بیوی کے گُردے فیل ہوچکے ہیں اور ہفتے میں 3 دن مجھے اپنی بیوی کے ساتھ ڈائیلیسس کروانے کے لیے ہسپتال لے کرجانا پڑتا ہے، اسی وجہ سے میں کہیں ملازمت نہیں کرسکتا، میرا ایک بیٹا نوکری پر ہے جو ایک پرائیویٹ ادارے میں ملازمت کرتا ہے، جس کی تنخواہ 24،000 روپے ہے، میری والدہ اور بہن مجھے زور دے رہی ہیں کہ والد کی وراثت تقسیم کروں، آپ سے گزارش ہے کہ میری راہ نمائی فرمائیں کہ:1۔ اسلام کے اس معاملے میں کیا احکامات ہیں؟2۔ مندرجہ بالا صورت میں جائیداد کی تقسیم کے لیے بھی راہ نمائی فرمائیں۔
جواب: صورتِ مسئولہ میں سائل کےوالد  کے انتقال کے بعد اس کی میراث (اگر اس پر قرض وغیرہ ہو تو اسے کل مال سے  ادا کرنے اور اس نے جائز وصیت کی ہو تو اسے بقیہ مال کے ایک تہائی سے نافذ کرنے کے بعد)ورثاء میں جلدازجلدمیراث تقسیم کرنا ضروری ہے ؛ کیوں کہ متروکہ مال میں ورثاء کا حق ہوتاہے،اس لیے میراث کو  ورثاء کے مطالبہ کے باوجود تقسیم  نہ کرنا شرعاً جائز نہیں ۔باقی مرحوم والد کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو  اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 40 حصوں میں تقسیم کرکے مرحوم کی بیوہ کو 5حصے اور مرحوم  کے ہر بیٹے کو 14 حصے اور بیٹی کو 7 حصے ملیں گے ۔صورت ِ تقسیم یہ ہے :میت: 40/8بیوہبیٹابیٹابیٹی17514147یعنی فیصد کے اعتبار سے مرحوم کی بیوہ کو 12.50فیصد اور مرحوم کے ہر بیٹے کو 35 فیصد اور مرحوم کی بیٹی کو 17.50فیصد ملے گا ۔مجلۃ الاحکام العدلیہ میں ہے :"المادة (1130) إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه."(الکتاب العاشر؛الشرکات،الباب الثانی فی بیان القسمۃ،الفصل الثالثفی بیان قسمۃ الجمع،ص:۲۱۸،نور محمد کتب خانہ)فقط واللہ اعلم

عنوان: ایک وارث کا مکان کے کاغذات کےلئے خرچہ کرنا اور بعد میں دیگر ورثاء سے خرچہ کا مطالبہ کرنے کا حکم
سوال: مجھے ایک مسئلہ کے بارے میں بات پوچھنا تھا، میرے والد محترم کا گھر جو تھا وہ گھر بیچ کے ہم نے وراثت تقسیم کر چکے ہیں، ہمارے گھر کے کاغذات پورے نہیں تھے، اب خریدار جو ہے وہ ضد کر رہا ہےکہ  کاغذات مکمل کر دو ، میں چاہتا ہوں کہ  جو خرچہ آ رہا ہے، مکمل خرچہ میں اٹھاؤ ں، پھر بعد میں بہن بھائیوں سے سب سے ایک برابر پیسہ وصول کر لوں گا ،کیا یہ درست ہے؟ یا جیسے ہم نے فتوی لیا تھا کہ بھائیوں کا پورا حصہ اور  بہنوں کا آدھا حصہ؛  اس طریقہ سے وصول کرنا ہوگا ؟
جواب: صورتِ مسئولہ میں اگر سائل مکان کےکاغذات مکمل کرنے کا خرچہ ورثاء کی اجازت کے بغیر خود ادا کرتا ہے تو یہ اس کی طرف سے تبرع شمار ہو گا اور بعد میں رجوع کرنے کا حق حاصل نہیں ہوگا، لہذا سائل کو چاہیے کہ پہلے تمام ورثاء سے اجازت لے لے   پھر مکان کے کاغذات  مکمل کروائےاور ہر وارث سے اس کے حصہ کے بقدر لے۔تنقیح الفتاوی الحامدیہ میں ہے:"المتبرع ‌لا ‌يرجع على غيره كما لو قضى دين غيره بغير أمره."(کتاب الکفالة جلد ۱ ص: ۲۸۸ ط: دارالمعرفة)شرح المجلۃ میں ہے:"تقسم حاصلات الأموال المشتركة في شركة الملك بين أصحابها بنسبة حصصهم."(الکتاب العاشر الشرکات ، المادۃ :۱۰۷۳ جلد ۳ص:۲۶ ط: دارالجیل)فقط واللہ اعلم

عنوان: شوہر کی جائیداد میں بیوی کا حصہ
سوال: میں اپنے شوہر کی دوسری بیوی ہوں، پہلی بیوی کا انتقال تین سال پہلے ہوگیا تھا ،جس سے اس کے تین بچے ہیں ،ایک بیٹا اور دو بیٹیاں ،شوہر کے والدین کا انتقال ہوگیا ہے، اور میری کوئی اولاد نہیں ہے، شوہر کے بہن بھائی حیات ہیں، میرے سوتیلے بچوں کا کہنا ہے کہ میرا حصہ جائیداد میں نہیں ہے ،اب آپ میری رہنمائی فرمائیں۔
جواب: واضح رہے کہ شوہر کی اولاد ہونے کی صورت میں بیوی کو شوہر کی جائیداد میں سے آٹھواں حصہ ملتا ہے،اور کسی بھی وارث کے لئے جائز نہیں کہ وہ دوسرے کسی وارث کو اس کے شرعی حصے سے محروم کرے،ایسا کرنا ناجائز ، حرام اور موجبِ وبال ہے ۔باقی صورتِ مسئولہ میں سائلہ کا شوہر حیات ہے  اور وہ اپنی زندگی میں جائیداد تقسیم کرنا چاہتا ہے؟ یا شوہر کا انتقال ہو چکا ہے اور ان کی میراث میں سے سائلہ کو حصہ سے محروم کیا جا رہا ہے؟اس کی وضاحت کر کے جواب معلوم کیا جا سکتا ہے۔فقط

عنوان: ترکہ کی تقسیم
سوال: میت کے ورثاء: بیوہ،تین بیٹیاں،ایک بیٹا،ایک بھائی ،ترکہ کی تقسیم کس طرح ہوگی؟
جواب: صورتِ مسئولہ میں مرحوم کی وراثت تقسیم کرنے کا شرعی طریقہ ہے کہ مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگراس کے ذمہ کوئی قرض ہو اسے ادا کرنے کے بعد،اور اگر اس نے کوئی جائز وصیت کی ہو اسےباقی مال کے  ایک تہائی میں نافذ کرنے کے بعد باقی ترکہ منقولہ وغیر منقولہ کو 40حصوں میں تقسیم کرکے،بیوہ کو5حصے،بیٹے کو 14حصے،بیٹیوں میں سے ہر ایک  کو 7حصے ملیں گے ، جب کہ بھائی محروم رہے گا۔صورتِ تقسیم یہ ہے:میت:۔۔8/ 40بیوہبیٹابیٹیبیٹیبیٹیبھائی17محروم514777یعنی فیصد کے اعتبار سے بیوہ  کو 12.5فیصد،بیٹے کو 35.00فیصد،بیٹیوں میں سے ہر ایک بیٹی کو17.5فیصد حصہ ملےگا۔فقط واللہ أعلم

عنوان: والد کے فوت ہوجانے کی صورت میں اس کے بچوں کو دادا کی میراث سے حصہ نہ ملنے کی حکمت
سوال: والد سے پہلے جب بیٹا فوت ہو جائے تو اس کے بچوں کو جائیداد میں حصہ کیوں نہیں ملتا؟
جواب: حقِ وراثت کا مدار فقر و تنگ دستی پر نہیں رکھا گیااور نہ ہی مالی لحاظ سے احتیاج و ضرورت پر رکھا گیاہے، بلکہ اس کا مدار  قرابت داری کی قوت  پر رکھا گیاہے، قرابت داری پر مدار ہونے کی بنا پر میت کے ساتھ رشتہ میں جو زیادہ قریب ہوگا وہ استحقاقِ وراثت میں مقدم ہوگا، اور اس کی موجودگی میں دیگر وہ رشتہ دار جو قرابت داری میں دور ہوں گے وہ محروم قرار پائیں گے۔ پوتا علی الاطلاق محروم نہیں ہوتا، بلکہ اس وقت محروم ہوتا ہے جب کہ دادا کی مذکر اولاد موجود ہو۔اور اس کی تفصیل یہ ہے کہ شریعت نے ترکے  کی تقسیم میں قریب سے قریب ترکا اعتبار کیا ہے، قرآن کریم میں  ورثاء اور ان کے احوال وسہام کی تفصیل ذکرکرتے ہوئے واضح انداز میں  مذکورہے : "آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا فَرِيضَةً مِّنَ اللَّهِ إِنَّ اللَّهَ كَانَ عَلِيمًا حَكِيمًا" ﴿النساء: ١١﴾ترجمه :"تمہارے اصول و فروع جو ہیں تم پورے طور پر یہ نہیں جان سکتے ہو کہ ان میں کونسا شخص تم کو نفع پہنچانے میں نزدیک تر ہے۔ یہ حکم منجانب اللہ مقرر کردیا گیا بالیقین اللہ تعالیٰ بڑے علم اور حکمت والے ہیں۔"(ترجمہ از  بیان القرآن)خلاصہ  یہ ہے کہ قریبی رشتہ دار  کا تعلق دور کے رشتے دار کے مقابلے میں زیادہ ہوتا ہے ،بیٹا چوں کہ پوتے کے مقابلہ میں زیادہ قریب  ہے؛  اس لیے اصولاً وہی مستحق وراثت ہے؛ البتہ اگر میت کی وفات کے وقت اس کا کوئی بیٹا زندہ نہ ہو اور پوتے پوتیاں زندہ ہوں تو  پوتے پوتیاں اس کے وارث بنتےہیں ؛ کیوں کہ اب ان سے زیادہ قریب   کوئی موجود نہیں۔البتہ انسان کو اپنی زندگی میں آثارِ موت ومرضِ وفات سے پہلے اپنی تمام جائیداد میں تصرف کا حق حاصل ہے، نیز موت کے بعد ایک تہائی مال کی وصیت کا حق بھی حاصل ہے، لہٰذا جو رشتہ دار شرعی طور پر وارث نہ بن رہے ہوں لیکن وہ مستحق ا ور ضرورت مند ہوں تو آدمی اپنی زندگی میں انہیں ہبہ  اورگفٹ کرسکتاہے اور مرنے کے بعد ایک تہائی ترکے کی حد تک ان کے لیے وصیت بھی کرسکتاہے۔ لہٰذا ایسی صورت میں اخلاقی طور پر دادا کی یہ ذمہ داری بنتی ہے کہ وہ پوتوں کےگزر بسر کے لیے کوئی انتظام کرکے جائے، خواہ وہ رجسٹرڈ وصیت کی شکل میں ہو یا زندگی میں ہبہ   اورگفٹ کے ذریعہ ہو۔  نیز چچا کا بھی یہ فرض ہے کہ وہ اپنے بھتیجوں اور بھتیجیوں کے ساتھ شفقت وہم دردی اور ایثار کا معاملہ کرے، اور یتیموں کی کفالت کے متعلق جو بشارتیں  ہیں ان کا مستحق بنے۔ لہٰذا یہ کہنا درست نہیں ہوگا کہ شریعت نے یتیم پوتے، پوتی کے حقوق کا خیال نہیں رکھا ، بلکہ یہ اسلامی احکام کاامتیاز اور حسن ہے کہ ہر ایک کو اپنی حیثیت کے مطابق اس کا حق دیا گیاہے، چنانچہ یتیم کی کفالت کا انتظام اسلامی تعلیمات میں بنیادی اہمیت کا حامل ہے۔ اگر کوئی دادا یا چچا ان بچوں کے حقوق کا خیال نہ کرے تو یہ اس کی اپنی کوتاہی ہوگی، ان کے اس رویہ کی بنا پر شریعت کے احکام پر اعتراض کرناہرگز درست نہیں ۔صحیح بخاری میں ہے:"عن ابن عباس رضي اللّٰه عنهما قال: قال رسول اللّٰه صلی اللّٰه علیه وسلم: ألحقوا الفرائض بأهلها فما بقي فهو لأولی رجل ذکر."(باب ميراث الولد من أبيه وأمه، (8/ 150،ط:دار طوق النجاة)تکملہ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(تکملة فتح الملهم،2 /20،دار إحياء التراث العربي)تکملہ فتح الملھم میں ہے:"ولو کان مدار الإرث علی الیتم والفقر والحاجة لما ورث أحد من الأقرباء والأغنیاء، وذهب المیراث کله إلی الیتامیٰ والمساکین … وأن معیار الإرث لیس هو القرابة المحضة ولا الیُتم والمسکنة، وإنما هو الأقربیة إلی المیت."(تکملة فتح الملهم 2 /19،دار إحياء الترا العربي)الفقه الإسلامي وأدلته میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الاول، تعریف علم المیراث 10/ 7697  ط:دار الفکر)فقط واللہ اعلم

عنوان: دادا کی وراثت میں پوتوں کا حصہ
سوال: کیا والد کے انتقال کے بعد پوتوں کا  دادا کی میراث میں حق بنتا ہے؟ جب کہ دادا زندہ ہو۔
جواب: وراثت کا استحقاق مورِث کی موت کے بعد  ثابت ہوتا ہے؛  اس لیے کسی شخص کے انتقال کے وقت اس کے جو ورثاء موجود ہوں  وہی اس کے وارث ہوتے ہیں، اس کی زندگی میں فوت ہونے والے اس کے وارث نہیں بنتے، لہذا اگر بیٹے کا انتقال والد کی زندگی میں ہی ہوجائے تو اس کے بچے (اپنے چچا کی موجودگی میں) اپنے دادا کی میراث میں شرعاً حق دار نہیں ہوں گے،  ایسی صورت میں اگر پوتے ضرورت مند ہوں اور دادا کو اندازہ ہوکہ میرے بعد میرے بیٹے پوتوں کو  تبرعاً کچھ نہیں دیں گے تو دادا کو  چاہیے کہ وہ اپنی خوشی سے پوتوں کو کچھ دے کے قبضہ دے دے یاایک تہائی ترکہ کے اندر اندر پوتوں کے لیے وصیت کرجائے، دادا اپنے ترکہ  کے  ایک تہائی کے اندر اندر اپنے پوتوں کے لیے جتنی چاہے وصیت کرسکتا ہے، لیکن وصیت کی صورت میں یہ حصہ میراث نہیں کہلائے گا، لہذا اگر دادا وصیت کے بغیر انتقال کرجائے تو اس کی وراثت میں پوتوں کا شرعاً کوئی حصہ نہیں ہوگا۔ ہاں اگر  مرحوم کے  بالغ ورثاء  مرحوم کےپوتوں کو اپنی رضامندی سے کچھ دے دیں تو یہ ان کی طرف سے تبرع واحسان ہوگا اور ثواب کا باعث ہوگا۔صحیح البخاری میں ہے:"ولد الأبناء بمنزلة الولد، إذا لم يكن دونهم ولد ذكر، ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن."(کتاب المیراث، باب میراث ابن الابن اذالم یکن ابن، ج:6، ص:2477، ط:دار ابن کثیر دمشق)تکملۃ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(ج:2، ص:18، ط:دار القلم دمشق)فقط واللہ اعلم

عنوان: والدہ کے ترکہ کی تقسیم
سوال: میری والدہ محترمہ کا انتقال ہو چکا ہے ، ان کی وراثت میں ایک بنگلہ،  ایک فلیٹ، کچھ نقدی رقم اور کچھ زیورات ہیں، اس کی تقسیم کیسی ہوگی؟ورثاء میں سے شوہر، دو بیٹے اور ایک بیٹی ہے۔
جواب: صورتِ مسئولہ میں سائل کی  مرحومہ والدہ کے ترکہ کی تقسیم کا شرعی طریقہ یہ ہے کہ مرحومہ کے ترکہ میں  سے اس کے حقوقِ  متقدمہ  یعنی مرحومہ کے ذمہ   اگر کوئی قرض ہے تو اسے کل ترکہ  میں سے ادا کرنے کے بعد، مرحومہ نے اگر کوئی  جائز وصیت کی ہو تو اسے  ایک تہائی ترکہ میں سے نافذ کرکے  باقی کل منقولہ وغیر منقولہ  ترکہ کو 20 حصوں میں تقسیم کرکے مرحومہ کے شوہر کو 5حصے، ہر بیٹے کو 6 حصے اوربیٹی کو 3 حصےملیں گے، جب کہ مرحومہ کے کفن دفن کے اخراجات شوہر پر لازم ہیں۔صورتِ تقسیم یہ ہے:میت(والدہ):20/4شوہربیٹابیٹابیٹی135663یعنی 100 روپے میں سے مرحومہ کے شوہر کو 25 روپے، ہر ایک بیٹے کو 30 روپے اور مرحومہ کی بیٹی کو 15 روپے ملیں گے۔فقط واللہ اعلم

عنوان: دو بہنیں اور ایک چچا کے درمیان ترکہ کی تقسیم
سوال: ایک عورت نے اپنے وارثوں میں دو بہنیں  اور ایک چچا چھوڑا ، ان میں وراثت کی تقسیم کیسے ہوگی؟
جواب: صورت مسئولہ میں مرحومہ کے حقوقِ متقدمہ ادا کرنے کے بعد یعنی تجہیز وتکفین کا خرچہ نکالنے کے بعد، اگر مرحومہ کے ذمہ کسی کا قرض ہو تو اس کو ادا کرنے کے بعد، اور اگرمرحومہ نے کوئی جائز وصیت کی ہو تو اس کو ایک تہائی  ترکہ میں نافذ کرنے کے بعد مابقیہ کل ترکہ کو تین حصوں میں تقسیم کرکے ایک،  ایک حصہ ہر ایک بہن کو اور ایک حصہ چچا کو ملے گا۔ صورت تقسیم یہ ہے:ميت: 3بہن بہنچچا111فیصد کے اعتبار سے ہر وارث کو 33/ 33   حصے  ملیں گے۔ فقط واللہ اعلم

عنوان: میراث میں بہنوں کو حصہ نہ دینا
سوال: پر دادا نے اپنی  بہن کو میراث میں حصہ نہیں دیا تھا، پھر دادا نے بھی اپنی بہن کو میراث میں حصہ نہیں دیا تھا، پھر باپ نے بھی اپنی بہن کو میراث میں حصہ نہیں دیا، اب باپ فوت ہوا تو باپ کے ترکہ میں صرف اپنی بہن کو شرعی حصہ دوں ،یا پہلے دادا کی، پھرباپ کی بہن کو اور بقیہ میں اپنی بہن کو میراث کا حصہ دوں ؟
جواب: واضح رہے کہ والدین کے ترکہ میں جس طرح ان کی نرینہ اولاد کا حق وحصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہنوں کو  ان کے شرعی حصے سے محروم کرنا ناجائز اور سخت گناہ ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا صورت مسؤلہ میں سائل کے لیے والد کے  ترکہ میں سے اپنی بہنوں کو   حصہ دینا ضروری ہے ،باقی  سائل کے داد کی میراث میں ان کے بیٹوں نے اپنی بہنوں کو  میراث میں حصہ نہیں دیا تھا  تو ان تمام ورثاء پر اپنی بہنوں کا حصہ واپس کرنا ضروری ہے ،سائل کے والد کی طرف ان کی  بہنوں(سائل کی پھوپھیوں ) کا جو  حصہ آیا  ہے ،وہ سائل ان کو ادا کردے ،یہی حکم سائل کے  پردادا اور ان سے اوپر کے تمام مورث اور ان  کے ورثاء کے لیے ہے ۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی) وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (1/266، باب الوصایا، الفصل الثالث،  ط: قدیمی)فقط واللہ اعلم

عنوان: میراث سے دست بردار ہونے کا حکم
سوال: میری ماں کی وفات سے پہلے میرے ماموں نے امی کو کہا تم اگر نانا کی زمین میں اپنا حصہ لینا چاہتی ہو تو لے لو تو میری امی نے انکار کر دیا کہ کیا حصہ لینا 10 مرلہ ہی تو ہے ۔ اس وقت کسی کے نام نہیں تھا۔ 5 بھائی ایک بہن ہیں اب امی کی وفات کے بعد خالہ نے اپنا حصہ لے لیا اور میری امی والی زمین کا کوئی فیصلہ نہیں کہ کس کی ہے۔ اب خالہ کا بیٹا کہتا ہے کیونکہ خالہ دستبردار ہو گئی تھی میں اس جگہ گھر بنا لیتا ہوں۔ جبکہ ہم سب بہن بھائی ایسا نہیں چاہتے اور چاہتے ہیں ہماری ماں کی زمین ہمیں ہی ملے لیکن ابا جان کہتے ہیں تمہاری ماں نے منع کر دیا تھا۔ لیکن وہ زمین ہے کس کی  یہ فیصلہ بھی نہیں ہوا تھا۔ تو اب کون مالک ہے ؟کیا وہ زمین ہماری بچوں کی ہے یا ہم اسکو لے کے خیرات کر دیں یا امی کے بھائی جس کو مرضی دینا چاہیں  دے سکتے ہیں۔
جواب: واضح رہے  میراث کا حق ساقط کرنے سے ساقط نہیں ہوتا بلکہ وارث اپنے حصہ کا  مستحق رہتا ہے لہذا صورت مسئولہ میں سائل کی والدہ  اپنے حصہ سے دست بردار ہونے کے باوجود اپنے حصے کی مستحق تھیں اور اب ان کے انتقال کے بعدمرحومہ کے شوہر اور اس کی اولاد  اس حصے کی مستحق ہیں۔سائل اور ان کے بہن بھائی والدہ کا حصہ وصول کر کے اپنے درمیان شرعی حصوں کے مطابق تقسیم کریں گے اور پھر ہر بہن بھائی اپنی صوابدید پر اس حصے کا جو کرنا چاہیں کرسکتے ہیں ، چاہیں  تو خیرات کردیں یا چاہیں  تو خود استعمال کریں۔الأشباه والنظائر  میں ہے:"ما يقبل الإسقاط من الحقوق وما لا يقبله، وبيان أن الساقط لا يعود:لو قال الوارث: تركت حقي لم يبطل حقه؛ إذ الملك لا يبطل بالترك، والحق يبطل به."(الفن الثالث ص نمبر ۲۷۲، دار الکتب العلمیۃ)فقط واللہ اعلم

عنوان: دو بیٹے اور دو بیٹیوں کے درمیان 2 کروڑ روپے کی تقسیم
سوال: دو لڑکے اور دو لڑکیوں میں دو کروڑ روپے کے (متروکہ) مکان کی تقسیم کس طرح ہوگی اور اس میں کس کا کتنا حصہ ہے؟
جواب: صورتِ مسئولہ میں  اگر  مرحوم کے والدین نہ ہوں بلکہ ورثاء میں صرف دو لڑکے اور دو لڑکیاں  موجود ہوں تو ترکہ کی تقسیم کا طریقہ یہ ہے کہ مرحوم کے ترکہ میں سے سب سے پہلے  حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم پر  کسی کا قرضہ ہو تو اسے ادا کرنے کے بعد اوراگر مرحوم نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد ،باقی ترکہ منقولہ و غیرمنقولہ  کو  6 حصوں میں تقسیم کر کے دو دو(2،2) حصے ہر ایک لڑکے کو اور ایک ایک (1،1) حصہ ہر ایک لڑکی کو ملے گا۔تقسیم کی صورت یہ ہے:میت: مسئلہ : 6بیٹابیٹابیٹیبیٹی2211یعنی فیصد کے اعتبار سے 33.333 فیصد ہر ایک بیٹے کو اور 16.666 فیصد ہر ایک بیٹی کو ملے گا۔اس کی رُو سے 2 کروڑ (20000000) روپے میں سے ہر ایک بیٹے کو 6666666.66 روپے اور 3333333.33 روپے ملیں گے۔ملاحظہ:تقسیم کا مذکورہ طریقہ اس صورت میں ہے کہ مرحوم کے ورثاء میں دو بیٹے اور دو بیٹیوں کے علاوہ کوئی اور وارث (مثلاً : مرحوم کے والدین، بیوہ   وغیرہ) موجود نہ ہو، اگر دوسرے ورثاء موجود ہوں تو ان کی تفصیل واضح انداز میں لکھ کر دوبارہ پوچھ لیا جائے، اس صورت میں ترکہ کی تقسیم کی صورت کچھ اور ہوگی۔ قرآن کریم میں باری تعالیٰ کا ارشاد ہے:"يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنثَيَيْنِ ۚ فَإِن كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ." {سورة النساء: 11}ترجمہ:’’ اللہ تعالیٰ تم کو حکم دیتا ہے تمہاری اولاد کے باب میں، لڑکے کا حصہ دولڑکیوں کے برابر اور اگر صرف لڑکیاں ہی ہوں گو دو سے زیادہ ہوں تو ان (لڑکیوں) کو دوتہائی (ملے گا اس مال کا) جو کہ (مورث) چھوڑ مرا ہے اور اگر ایک ہی لڑکی ہوتو اس کو نصف ملے گا۔“(بیان القرآن:ص:96،ج:2، ط:کتب خانہ آرام باغ)فقط واللہ اعلم

عنوان: بھائیوں کا بہنوں کو حصہ نہ دینے کا حکم،نیز تقسیم میراث
سوال: زیداور اس کی بیوی کا انتقال ہوچکا ہے ان کے پانچ بیٹے اور چھ بیٹیاں ہیں، زید کے تین مکان تھے، جس میں سے اس نے اپنی زندگی ہی میں ایک فروخت کردیا تھا اور ایک اپنے پانچ بیٹوں میں تقسیم کردیا تھا، اور اس دوسرے مکان کی تقسیم کی شکل یہ ہے کہ ہر بیٹے کے دو دو کمرے مساوی مساوی ہیں اور اس پر پانچ بیٹے اورچھ بیٹیاں راضی بھی تھیں اور اب اس تقسیم پر راضی بھی ہیں، اب بچا ایک گھر اس کی تقسیم کس طرح ہوگی؟ پانچ بیٹے کہتے ہیں کہ والد نے بیٹیوں کی شادی کی اور ان کو اس طرح اور اس طرح مال دیا، لہذااب اس آخری گھر میں ان بیٹیوں کا کوئی حصہ نہیں، ہم صرف پانچ بھائیوں کا ہی حصہ ہے، تو پوچھنا یہ ہے کہ اس کو تقسیم کس طرح کیا جائے اور اگر فروخت کرتے ہیں تو اسکی قیمت 55لاکھ روپیہ ہوگی تو اس 55لاکھ روپیہ کو کس طرح تقسیم کریں؟ اور اگر اس بچے ہوۓ مکان میں سے بہنوں کو کوئی حصہ نہ دیا گیا تو کیا اس بارے میں الله کے یہاں کوئی پکڑ ہوگی یا نہیں اور اگران پانچوں میں سے کوئی ایک اگر ہمت کرکے بہنوں کو کچھ اپنے ملے حصہ میں سے دے تو کیا وہ دینے والا الله کے پاس بری ہوگا؟ اور یہ بات بھی عرض کرتا چلوں کہ ساری بہنیں ماشااللہ سے اچھے گھرانے میں ہیں کوئی قلاش ومفلس بھی نہیں ہے بس اب عرض یہی ہے کہ اس مکان کی میراث کو تقسیم کس طرح کیا جائے جواب عنایت فرمائیں تو بڑی مہربانی ہوگی۔
جواب: واضح رہے کہ کسی بھی شخص کے انتقال کے بعد اس کی تمام متروکہ اشیاء و جائیداد میں اس کے تمام شرعی ورثاء کا حق متعلق ہو جاتا ہے، اور ہر وارث اپنے اپنے شرعی حصوں کے حساب سے اس میں شریک ہو جاتا ہے، اور کسی وارث کے لئے یہ جائز نہیں کہ وہ دوسرے وارث کے حصے پر قبضہ کرے، ایسا کرنا شرعاً ناجائز و حرام اور موجبِ عذاب ہے، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا صورتِ مسئولہ میں زید کے متروکہ مال و جائیداد میں زید کی تمام اولاد(بیٹوں ، بیٹیوں )کا شرعاً حق و حصہ ہے، اس لئے ہر بیٹی ، بیٹے کو اس کا پورا پورا شرعی حصہ ادا کرنا لازم ہے، اور کسی بھی بیٹے کے لئے جائز نہیں کہ وہ اپنی کسی بھی بہن کے شرعی حصے پر قبضہ کرےورنہ روزِ قیامت  سخت عذاب کا سامنا کرنا پڑے گا،اس لئے ہر بھائی پر لازم ہے کہ وہ بہنوں کو ان کا پورا پورا حصہ اداکرے، ورنہ جس بھائی کو حصہ مل جائے وہ اپنے ملنے والے حصے میں سے جتنا حصہ بہنوں کا آیا ہو وہ انہیں ادا کردے تا کہ وہ آخرت کے عذاب سے بچ سکے۔(اوربہنیں عدالتی قانونی کاروائی کر کے بھی اپنا حصہ وصول کر سکتی ہیں) باقی زید نے اپنی زندگی میں جس مکان کے دو،دو کمرے اپنے پانچوں بیٹوں میں تقسیم کئے تھے، اگر یہ تقسیم مکمل قبضہ و تصرف کے ساتھ تھی تو ایسی صورت میں اس گھر میں ہر بیٹا اپنے اپنے حصے کے دو،دو کمروں کا مالک بن چکا تھا ،جو کہ اب انہی کے ہوں گے،اور اگر زید نے صرف زبانی یا تحریری طور پر نام کئے تھے اور ہر بیٹے کے قبضے و تصرف میں دو،دو کمرے متعين كر كے دیئے نہیں تھے تو ایسی صورت میں وہ گھر بھی زید کی میراث شمار ہو گا،اور تیسرے گھر کے ساتھ یہ دوسرا گھر بھی زید کے تمام بیٹے ، بیٹیوں میں ان کے شرعی حصوں کے مطابق تقسیم ہو گا،جس کی تفصیل یہ ہے کہ:مرحوم  کے حقوقِ متقدمہ( یعنی کفن،دفن)کا خرچ( اگر کسی نے بطورِ قرض کیا ہو تو وہ)  نکالنے کے بعد، اگر مرحوم کے ذمے کوئی قرض ہو تو وہ ادا کرنے کے بعد،اور  اگر مرحوم نے کوئی جائز وصیت کی ہو تو باقی ترکہ کے ایک تہائی  میں سے نافذ کرنے کے بعد، باقی کل ترکہ منقولہ و غیرمنقولہ  کو16 حصوں میں تقسیم کر کے دو ، دو ، حصے ہر ایک بیٹے کو،اور ایک، ایک حصہ ہر ایک بیٹی کو ملے گا۔صورتِ تقسیم یہ ہے:میت:16بیٹابیٹابیٹابیٹابیٹابیٹیبیٹیبیٹیبیٹیبیٹیبیٹی22222111111یعنی فیصد کے حساب سے 100 روپے میں سے 12.5 روپے ہر ایک بیٹے کو اور 6.25 روپے ہر ایک بیٹی کو ملیں گے۔قرآنِ کریم میں باری تعالیٰ کا ارشاد ہے:"لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ نَصِيبًا مَّفْرُوضًا" ﴿النساء: ٧﴾مشکاۃ المصابیح میں حضورِ اکرم صلی اللہ علیہ وسلم کا ارشاد گرامی منقول ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح، 1/254، باب الغصب والعاریة، ط: قدیمی)وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".(1/266، باب الوصایا، الفصل الثالث،  ط: قدیمی)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(الباب الثانی فیما یجوز من الھبة وما لایجوز، ج:4،ص:378،ط:مکتبة رشیدیة)فتاوی شامی میں ہے:"بخلاف جعلته باسمك فإنه ليس بهبة."(الدر المختار و حاشية ابن عابدين ، كتاب الهبة 5 / 689 ط: سعيد)فقط واللہ اعلم

عنوان: والد کا دو بیٹوں کو زندگی میں حصہ دے کر میراث میں حصہ لینے سے دست برداری کا معاہدہ کرنا
سوال: میرےوالد صاحب نے دو شادیاں کی تھی، پہلی اہلیہ سے دو بیٹے تھے، پہلی اہلیہ کے انتقال کے بعد والد صاحب نے دوسری شادی کی،  دوسری اہلیہ سے چار بیٹے اور دو بیٹیاں ہوئیں، پہلی اہلیہ کے دونوں بیٹوں نے والد صاحب کو بہت ستایا اور اس کی وجہ سے والد صاحب نے اُن دونوں میں سےہر ایک  کو 50000 روپے ( 1950ء کی دہائی میں ،جو کہ اس زمانہ میں کئی کروڑوں کے برابر تھے ) یہ کہہ کردے دیے کہ اب وہ اُن کی میراث میں کسی قسم کے حصہ کا مطالبہ نہیں کریں  گے، اُنہوں نے اس پر رضامندی اختیار کرتے ہوئے وہ پیسے لے لیے، اس وقت دوسری اہلیہ کی اولاد شیر خوار تھی ، والد صاحب کے انتقال سے قبل پہلی اہلیہ  کے  ایک بیٹے کا انتقال ہو چکا تھا اور دوسری اہلیہ کا بھی انتقال ہوچکا تھا، والد صاحب کے انتقال کے بعد پہلی اہلیہ  کے دوسرے بیٹےکا بھی کچھ عرصہ بعد انتقال ہو گیا اور دوسری اہلیہ سے چار بیٹے اور دو بیٹیاں ورثاء میں ہیں ، جن میں سے ایک بیٹے کا، جو غیر شادی شدہ تھے، دو سال قبل انتقال ہو چکا ہے، اُن کے ورثاء میں تین حقیقی بھائی اور دو حقیقی بہنیں تھیں، اب  سوال یہ ہے کہ والد صاحب کی جائداد کیسے تقسیم ہوگی ؟  وراثت زیادہ سے زیادہ کتنے عرصہ میں تقسیم کر دینی چاہیے ؟
جواب:
صورتِ مسئولہ میں اگر واقعۃً سائل کے والد نے اپنی زندگی میں اپنی  پہلی اہلیہ کے دونوں بیٹوں میں سے ہر ایک کو    50000 روپے یہ کہہ کر دیے  تھےکہ میری موت کے بعد  میراث میں کسی قسم کے حصے کا مطالبہ نہیں کروگے اور اُنہوں اس پر رضامندی ظاہر کرتے ہوئے، وہ پیسے لے لیے تو اب والد صاحب کی وفات کے بعد اُن کو والد صاحب کی میراث میں کوئی حصہ نہیں ملے گا۔سائل کے والد مرحوم کی میراث اُن کے ورثاء میں تقسیم کرنے کا شرعی طریقہ یہ ہے کہ مرحوم کے ترکہ سے اس کے حقوقِ متقدمہ یعنی تجہیز وتکفین کے اخراجات ادا کرنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگر مرحوم نے کوئی جائز وصیت کی ہوتوباقی ترکہ کے ایک تہائی میں اُسے نافذکرنے کے بعد باقی تمام جائیدادِ منقولہ وغیرِ منقولہ کو  8حصوں تقسیم کرکےمرحوم کی دوسری اہلیہ کے ہر ایک زندہ بیٹے کو 2حصے  اور ہرایک بیٹی کو ایک، ایک حصہ ملے گا۔صورتِ تقسیم یہ ہے:میت( سائل کے والد اور بھائی):8بیٹابیٹابیٹابیٹیبیٹی22211یعنی 100 روپے میں سے مرحوم کی دوسری اہلیہ کے ہرایک زندہ بیٹے کو 25روپے اور ہر ایک بیٹی کو 12.5روپے ملیں گے۔میراث کی تقسیم میں تاخیر نہیں کرنی چاہیے، جتنی جلدی ممکن ہوسکے تقسیم کردینی چاہیے۔لسان الحکام فی معرفۃ الاحکام  میں ہے:"وفي خزانة الأكمل قال أبو العباس الناطفي: رأيت بخط بعض مشايخنا رحمهم الله تعالى رجل جعل لأحد بنيه دارا بنصيبه على أن لا يكون له بعد موت الأب ميراث جاز وأفتى به الفقيه أبو جعفر محمد ابن اليماني أحد أصحاب محمد بن شجاع البلخي وحكى ذلك عن أصحاب احمد بن أبي الحارث وأبي عمر والطبري."(‌‌الفصل التاسع عشر في الهبة، ص: 373، ط:‌‌ البابي الحلبي – القاهرة)غمز عیون البصائز شرح الاشباہ والنظائر میں ہے:"قال الجرجاني في الخزانة قال أبوالعباس ‌الناطفي: رأيت بخط بعض مشايخنا - رحمهم الله -في رجل جعل لأحد بنيه دارا بنصيبه على أن لا يكون له بعد موت الأب ميراث، جاز، وأفتى به الفقيه أبو جعفر محمد بن اليماني."(كتاب الفرائض، 286/3، ط: دار الكتب العلمية)فقط واللہ اعلم

Reference: Mishkat al-Masabih 3298 In-book reference : Book 13, Hadith 212: حوالہ

عنوان: دو بیوہ اور گیارہ بیٹوں میں ترکہ کی تقسیم
سوال: میرے والد نے دو شادیاں کی ہیں، ایک میری ماں ہے، جس سے ہم چار بیٹے ہیں اورد وسری سوتیلی ماں سے سات بیٹے ہیں، اب والد کی جائیداد کی تقسیم  والد کی دو حصوں میں تقسیم ہوگی دونوں بیویوں کی نسبت سے ؟ یا گیارہ حصوں میں تقسیم ہوگی دونوں بیویوں کی اولاد کی نسبت سے؟ برائے مہربانی شریعت کی روشنی راہنمائی فرمادیں۔
جواب: صورتِ مسئولہ میں اگر سائل کے والد کا انتقال ہو گیاہو اور سائل کا مقصد والد کے ترکہ کی شرعی تقسیم ہو تو ترکہ کی تقسیم مرحوم  کی دونوں بیواؤں اور اولاد کی نسبت سے ہوگی، اگر  والد مرحوم کے ورثاء میں یہی دوبیوائیں اور گیارہ بیٹے ہوں، مزید کوئی وارث یعنی بیٹی، والد کے والد اور والدہ میں سے کوئی نہ ہو تو مرحوم والد کے ترکہ کی تقسیم کا طریقہ یہ ہے کہ سب سے پہلے ترکہ میں سے مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، اگر مرحوم کے ذمہ کسی کا قرض ہو توایک تہائی ترکہ میں اسے نافذ کرنے کے بعد، اور اگر مرحوم نے اپنی زندگی میں کوئی جائز وصیت ہو تو باقی ترکہ کے ایک تہائی حصہ میں اسے نافذ کرنے کے بعد بقیہ ترکہ منقولہ وغیر منقولہ کو 176 حصوں میں تقسیم کرکے مرحوم کی دونوں بیواؤں میں سے ہرایک کو 11،11 حصے اور گیارہ بیٹوں میں سے ہرایک کو 14، 14 حصے ملیں گے۔صورتِ تقسیم یہ ہے:میت:والد۔8/ 176بیوہبیوہبیٹابیٹابیٹابیٹابیٹابیٹابیٹابیٹابیٹابیٹابیٹا1711111414141414141414141414یعنی فیصد کے اعتبار سے مرحوم کی دونوں بیواؤں میں سے ہرایک کو 6.25 فیصد اور گیارہ بیٹوں میں سے ہرایک کو 7.954  فیصد ملے گا۔فقط واللہ اعلم

عنوان: یتیم پوتے کی میراث کا مسئلہ
سوال: میرے بھائی کا انتقال میرے والد کی زندگی میں ہوا، میرے بھائی کے دو بیٹے تھے، بھائی نے اپنی بیوی کو طلاق دی تھی اس لیے بھائی کے بیٹے نانی کے گھر رہ رہے تھے، اب جب وہ بڑے ہوگئے ہیں کہہ رہے ہیں کہ دادا جان کی میراث میں سے ہمیں بھی حصہ ملے گا، کیا شرعاً میرے ان بھتیجوں کو میرے والد کی میراث میں سے حصہ ملے گا یا نہیں؟
جواب: صورتِ مسئولہ میں اگر واقعۃً سائل کے بھائی کا انتقال ان کے والد مرحوم کی زندگی میں ہی ہوا ہے تو مرحوم کی میراث میں سائل کے مرحوم بھائی کی اولاد کا کوئی حق نہیں ہے،  البتہ اگر  مرحوم کے  ورثاء عاقل اور بالغ  ہوں اور وہ کل جائیداد میں سے یا اپنے اپنے حصہ میں  سےاپنی خوشی سے ان کو کچھ دینا چاہیں تو  دے سکتے ہیں، اور یہ ان کے لیے باعثِ اجر و ثواب ہوگا۔ عمدۃ القاری میں ہے:"وقال زيد: ‌ولد ‌الأبناء ‌بمنزلة الولد إذا لم يكن دونهم ولد ذكر ذكرهم كذكرهم، وأنثاهم كأنثاهم يرثون كما يرثون ويحجبون كما يحجبون، ولا يرث ولد الابن مع الابن،أي: قال زيد بن ثابت الأنصاري … إلى آخره، وهذا الذي قاله زيد إجماع."(کتاب الفرائض، باب میراث ابن الابن اذا لم یکن ابن،ج:23،ص:238،ط:دار احیاء التراث العربی بیروت)فقط واللہ اعلم

عنوان: ترکہ کے مکان کی تقسیم کے متعلق سوالات
سوال: میں ایک بیوہ عورت ہوں میرے تین بیٹے اور ایک بیٹی ہے۔ میرے مرحوم شوہر نےاپنی ذاتی رقم سےاپنے نام زمین خرید کر مکان تعمیر کیا تھا۔ دل اور فالج کا عارضہ لاحق ہونے کی وجہ سے مکان میرے نام منتقل کردیا تاکہ ان کے بعد ہم کو رہائشی و دیگر پریشانیوں کا سامنا نہ کرنا پڑے۔ نام منتقلی سے لےکر وفات تک کبھی اپنے ذاتی سامان کے ساتھ عملی طور پر بے دخلی اختیار نہیں کی اور گھر کے معاملات سے کبھی لاتعلق نہ ہوئے، بلکہ وفات تک 13 سال روز اول کی طرح مکمل اختیار، تصرف اور خودمختاری کے ساتھ رہائش پذیر رہے۔۱۔ بیان کی گئی تفصیل کے مطابق کیا مکان شرعاً مرحوم کی ملکیت مانا جائے گا اور ترکہ شمار کرکے ورثہ میں تقسیم کرنا لازم ہوگا؟ یا پھر مکان شرعاً میرا ہے اورمیں اپنےاختیار کے مطابق کسی بھی اولاد میں اپنی مرضی و منشا سے تقسیم کرسکتی ہوں؟۲۔ ذاتی ملکیت پر کس حد تک وصیت کرنے کا شرعی اختیار ہے؟۳۔ مکان  پرانا اورکمزورحالت کی وجہ سے مکمل عمارت کے بجائے صرف زمین کی قیمت کا شمارہورہا ہے۔ ایسے میں کسی بیٹے کا اپنے حصے کےعلاوہ مکان کی تعمیریا کسی بھی مصرف میں لگی رقم کو قرض شمار کرکے الگ سے واپسی کا مطالبہ شرعاً جائزتسلیم ہوگا  جب کہ اس کے پاس پہلے سے کوئی معاہدہ  بھی نہ ہو؟
جواب: ۱۔ صورت مسئولہ میں مذکورہ مکان صرف آپ کے نام کرنے سے آپ کی ملکیت میں نہیں آیا اس لیے کہ شوہر نے  اس کا مکمل قبضہ اور تصرف آپ کو نہیں دیا تھا لہذا مذکورہ مکان  آپ کے شوہر کا ترکہ شمار ہوکر تمام ورثاء میں تقسیم ہوگا۔۲۔ ذاتی ملکیت پر ایک تہائی تک وصیت کرنے کا حق ہوتا ہے اور اگر ایک تہائی سے زائد وصیت کی ہو تو اس زائد وصیت کو نافذ کرنے کے لیے ورثاء کی اجازت شرط ہے۔۳۔ اگر ایک وارث (بیٹے) کے  قرض کے دعوی کا دیگر ورثاء تسلیم کریں یا وہ وارث شرعی ثبوت سے اس قرض کو ثابت کردے تو اس کے مطابق عمل کیا جائے گا البتہ اگر دیگر ورثاء اس کے دعوی کے انکاری ہوں اور وہ اپنا دعوی شرعی ثبوت سے ثابت نہ کر سکے تو اس کے  دعوی کے مطابق عمل نہیں کیا جائے گا اور مکان کی اس وقت جو مارکیٹ قیمت ہے اس قیمت کے اعتبار سے تقسیم کیا جائےگا۔فتاوی شامی میں ہے :"بخلاف جعلته باسمك فإنه ليس بهبة."(كتاب الهبة، ج5، ص689، سعيد)و فیہ :"(وتتم) الهبة (بالقبض) الكامل."(كتاب الهبة، ج5، ص670، سعيد)فقط والله أعلم

عنوان: وراثت میں مرد وعورت میں برابری کی بنیاد پر تقسیم کا حکم
سوال: ماں کا ترکہ جو کہ سونا،چاندی،نقد رقم اور شیئرز تھے،ہم آٹھ بہن بھائی ہیں 6بہنیں اور دوبھائی،والدہ نے کوئی وصیت نہیں لکھی،بہنوں نے سونا اور نقد رقم آٹھ بہن بھائیوں میں برابری کی بنیاد پر تقسیم کردیا،کیا شریعت کے حساب سے یہ تقسیم درست ہے؟بھائی وغیرہ تقسیم پر راضی نہیں۔2:شیئرز کے بارے میں والدہ مختلف اوقات میں الگ الگ باتیں کہا کرتی تھیں،کبھی کہا کرتی تھیں کہ شیئرز میری بیٹوں کے ہیں ،کبھی کہتی ہر بیٹی کو ایک ہزار شیئرز دےدینا اور باقی شیئرز بیٹوں کے(کمپنی نمبر شیئرز 11000،کمپنی نمبر 2شیئرز 10,000)بہنیں چاہتی ہیں کہ یہ شیئرز برابری کی بنیاد پر تقسیم ہوں۔وضاحت:شوہر اور والدین کا انتقال پہلے ہی ہوچکا ہے۔
جواب:
وراثت میں بیٹے کا حصہ بیٹی کی بنسبت دگنا  ہوتاہےیعنی جتنا حصہ دو بیٹیوں کو ملے گا اتنا  ایک بیٹے کو ملے گا،لہذا مذکورہ صورت میں والدہ کی وراثت کی تقسیم جس میں سونا چاندی وغیرہ اشیاء تھیں،اگر اس کو برابری کی بنیاد پر تقسیم کیا گیااس پر سب متفق بھی نہیں تھےلہذا یہ تقسیم درست نہیں۔مرحومہ کی وراثت تقسیم کرنے کا شرعی طریقہ یہ ہے کہ مرحومہ کے حقوقِ متقدمہ یعنی تجہیز وتکفین کا خرچہ نکالنے کے بعد،اگر اس کےذ مہ کوئی قرض ہو اسے ادا کرنے کے بعد،اگر اس نے کوئی جائزوصیت کررکھی ہو اسے ایک تہائی میں نافذ کرنے کے بعد،باقی ترکہ منقولہ وغیرمنقولہ کو 10حصوں میں تقسیم کرکے  ہر ایک بیٹے کو 2حصے،بیٹیوں میں سے ہر ایک بیٹی کو 1حصے ملیں گے۔صورتِ تقسیم یہ ہے:میت(والدہ)۔۔۔10بیٹابیٹابیٹیبیٹیبیٹیبیٹیبیٹیبیٹی22111111یعنی فیصد کے اعتبار سے ہر ایک بیٹے کو 20.00فیصد،بیٹیوں میں سے ہر ایک بیٹی کو 10.00فیصد ملے گا۔(2)نیز شیئرز میں بھی مذکورہ طریقہ کے مطابق  کہ بیٹوں  کو بیٹیوں کی بنسبت  دگنا   حصہ ملے گا۔اللہ تعالی کا ارشاد ہے:{يُوصِيكُمُ اللَّهُ فِي أَوْلَادِكُمْ لِلذَّكَرِ مِثْلُ حَظِّ الْأُنْثَيَيْنِ} [النساء: 11]ترجمہ:اللہ تعالی تم کو حکم دیتا ہےتمہاری اولاد کے باب میں لڑکے کا حصہ دو لڑکیوں کے برابر۔(بیان القران)فقط والله أعلم

Reference: Reference: Surah An-Nisa, Ayah 11 | : سورۃ النساء، آیت نمبر 11 حوالہ

عنوان: شوہر، والدہ، حقیقی بھائی اور خیفی بھائیوں میں میراث کی تقسیم
سوال: زوجہ وفات پا گئی ، ورثاء میں سے زوج، ام ،2اخ عینی اور 2 اخی خیفی ہیں۔ مسئلہ سراجی کے  مطابق  چھ  سے ہوگا تو اس میں اخ عینی عصبہ ہے؛ لہذا تقسیم میں ان کو کچھ نہیں ملے گا۔ اب سوال یہ ہے کہ جو اپنے سگے بھائی نہیں ہیں ان کو میراث  ملتی ہے  یعنی جو ماں شریک ہیں ان کو حصہ ملتا ہے۔ اب ذہن میں سوال آتا ہے کہ جو سگے ہیں ان کو کچھ  ملنا چاہیے، لیکن کچھ نہیں ملتا۔ مواریث ایپ میں اَخِ عینی کو سدس   دیا ہے جو کہ میرے خیال میں غلط  ہے۔اب آپ صاحبان مہربانی  کرکے اس مسئلہ میں ادارے کی  رائے بتادیں تو بہت مہربانی ہوگی!
جواب: صورت ِ مسئولہ میں مرحومہ کے ترکہ کی تقسیم کا شرعی طریقہ یہ ہے کہ سب سے پہلے مرحومہ کے ذمہ کوئی قرض ہو اسے کل مال سے ادا کرنے کے بعد اور اگر مرحومہ نے کوئی جائز وصیت کی ہو تو اسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 6 حصوں میں تقسیم کرکے مرحومہ کے شوہر کو 3حصے اور والدہ اور ہر   ماں شریک  بھائی کو ایک ایک حصہ ملے گا ۔باقی مرحومہ کے کفن دفن کا خرچہ شوہر پر لازم ہے ۔صورت تقسیم یہ ہے :میت۔۔۔6شوہروالدہماں شریک بھائیماں شریک بھائیحقیقی بھائیحقیقی بھائی3111محروم یعنی فیصد کے اعتبار سے مرحومہ کے شوہر کو 50 فیصد اور والدہ اور ہر ماں شریک بھائی  کو16.66 فیصد ملے گا ۔مذکورہ مسئلہ میں خیفی بھائی کو ثلث (ایک تہائی ) ملے گا اور حقیقی بھائی چوں کہ عصبہ ہے اس لیے ذوی الفروض کو ان کا حصہ دینے کے بعد   کچھ بچا نہیں اس لیے ان کو کچھ نہیں ملے گا۔در مختار میں ہے :"(‌واختلف ‌في ‌الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها".(فتاوی شامی ،باب صلاۃ الجنازۃ،ج:۲،ص:۲۰۶،سعید)فقط واللہ اعلم

عنوان: پینشن کی شرعی حیثیت
سوال: پینشن کی شرعی حیثیت کیا ہے؟
جواب: واضح رہے کہ ملازمین یا ان کے  انتقال بعد ان کے لواحقین کو  ملنے والی پینشن کی رقم   حکومت  یا متعلقہ ادارہ کی طرف سے عطیہ اور تبرع ہوتی ہے؛ لہذا پینشن کی رقم ادارہ جس کے نام پر جاری کرے اس کے لیے اس کا وصول کرنا اور اس کو اپنے استعمال میں لانا جائز ہے، بشرطیکہ پینشن دینے والا ادارہ سودی یا حرام کمائی والا ادارہ نہ ہو۔پینشن کی رقم چوں کہ حکومت یا متعلقہ ادارہ کی طرف سے عطیہ ہوتی ہے؛ اس لیے اس میں وراثت جاری نہیں ہوگی، بلکہ یہ حکومت یامتعلقہ  ادارہ جس کے نام پر جاری کرے وہی اس کامالک ہوگا۔شرح المجلۃ  لسلیم رستم  باز میں ہے:"الهدية هي المال الذي يعطى لأحد أو يرسل إليه إكراما له."(الكتاب السابع في الهبة، المادة: 834، 366/1، ط: رشيدية)امداد الفتاوٰی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔"( کتاب الفرائض،

عنوان: عدم جریان میراث در وظیفہ سرکاری تنخواہ، 4/343،  ط:  دارالعلوم)احکامِ میت میں ہے:"پینشن جب تک وصول نہ ہوجائے ملک میں داخل نہیں ہوتی، لہٰذا میت کی  پینشن کی جتنی رقم اس کی موت کے بعد وصول ہو وہ ترکہ میں شمار نہ ہوگی، کیوں کہ ترکہ وہ ہوتا ہے جو میت کی وفات کے وقت اس کی ملکیت  میں ہو، اور یہ رقم اس کی وفات تک اس کی ملکیت میں نہیں آئی تھی؛ لہٰذا ترکہ میں جو چار حقوق واجب ہوتے ہیں وہ اس رقم میں واجب نہیں ہوں گے، اور میراث بھی اس میں جاری نہ ہوگی، البتہ حکومت (یا وہ کمپنی جس سے پینشن ملی ہے) جس کو یہ رقم دے دے گی وہی اس کا مالک ہوجائے گا؛ کیوں کہ یہ ایک قسم کا انعام ہے، تنخواہ یا  اجرت نہیں، پس اگر حکومت یا کمپنی  یہ رقم میت کے کسی ایک رشتہ دار کی ملکیت کردے تو وہی اس کا تنہا مالک ہو گا  اور اگر سب وارثوں کے واسطے دے تو سب وارث آپس میں تقسیم کرلیں گے۔۔۔الخ۔"(احکام میت، ص: 135۔136،ط:ادارۃ المعارف )فقط واللہ اعلم

عنوان: میراث کی تقسیم
سوال: عورت کی وفات پر شوہر دو بیٹوں، عورت کے والدین اور عورت کے دو بھائی تین بہنوں میں وراثت کیسے تقسیم ہو گی؟
جواب: صورتِ مسئولہ میں مرحومہ کی  میراث کی  تقسیم کا شرعی طریقہ یہ کہ سب سے پہلے مرحومہ کے حقوق متقدمہ یعنی اگر مرحومہ  کے ذمہ کوئی قرض ہو تواسے کل مال سے ادا کرنے کے بعد اور اگر مرحومہ نے کوئی جائز وصیت کی ہوتو اسے باقی مال کے ایک تہائی میں نافذ کرنے کےبعد باقی کل ترکہ منقولہ وغیر منقولہ  کو  24حصوں میں تقسیم کرکے،4حصے مرحومہ کی والدہ کواور4حصے مرحومہ کے والدکواور6حصے مرحومہ کے شوہر کواور 5حصے مرحومہ کے ہرایک بیٹے کوملیں گے،ان کے علاوہ مرحومہ کے بہن بھائیوں کو میراث میں سے حصہ نہیں ملے گا۔صورت تقسیم یہ ہے : میت:( عورت) مسئلہ:12/ 24والدہ والدشوہربیٹابیٹا223544655یعنی فیصد کے اعتبارسے 100میں سے16.666مرحومہ کی والدہ کواور16.666مرحومہ کے والد کواور25فیصد مرحومہ کے شوہر کواور20.833مرحومہ کے ہرایک بیٹے کوملیں گے۔فقط واللہ اعلم

عنوان: میراث کی تقسیم/تبرع کے بعد رجوع نہیں
سوال: میرے والد صاحب نے دو نکاح کیے، پہلے نکاح کی صورت میں ہم چھ بہن بھائی ہیں، چار بھائی اور دو بہنیں، دوسرے  نکاح کے بعد کوئی اولاد  نہیں ہوئی،  یعنی ہماری دوسری سوتیلی والدہ  ہیں، ان سے کوئی اولاد نہیں ہے،  والد صاحب کی دوسری شادی تقریباً دس سال تک رہی، پھر والد صاحب کا انتقال 2018ء میں ہوا،انتقال سے پہلے والد صاحب کو کینسر تھا، جس کے علاج کے پیسے بھائیوں نے دو لاکھ قرضہ  لے کر والد صاحب کا علاج کروایا، مگر والد صاحب کا انتقال ہوگیا اس بیماری میں،میری سوتیلی والدہ نے اپنی عدت کا کچھ حصہ میرے والد کے گھر گزارا اور کچھ حصہ اپنے بھائیوں کے یہاں،میرے والد صاحب نے میری سوتیلی ماں کے نام پر جائیداد میں سے کوئی حصہ یا کوئی رقم مختص نہیں کی جیسا کہ عام طور پر دوسری شادی کے وقت سسرال والوں کا اصرار ہوتا ہے، میرے والد صاحب کی کل ملکیت میں 450 میٹرزمین ہے، اس کو فروخت کرنے کے بعد جو رقم حاصل ہو تو اس میں سے میرے بھائیوں کا وہ قرضہ جو والد صاحب کے علاج پر خرچ ہوا، اس کا کیا حکم ہے؟چھ بہن بھائی کا کیا حصہ ہوگا، سوتیلی والدہ کا کیا حصہ ہوگا؟وضاحت: سائل کی والدہ کاسائل کے والد کی زندگی میں انتقال ہوگیا تھا، نیز سائل کے والد کے والدین کا سائل کے والد کی زندگی ہی میں انتقال ہوگیا تھا،نیز سائل اور سائل کے بھائیوں نے دو لاکھ کا قرض لیا تھا،ان کی نیت والد صاحب کے ساتھ تبرع واحسان کی تھی۔
جواب: 1۔ صورتِ مسئولہ میں سائل اور سائل کے بھائیوں نے جو دو لاکھ روپے قرض   والد صاحب کے علاج  پرخرچ کیےتھے وہ  چوں کہ والد صاحب پر تبرع واحسان کے طور پر تھا،  لہذا اس رقم کا مطالبہ نہیں کیا جاسکتا، یہ رقم والد کے ترکہ میں سے منہا نہیں کی  جائے گی۔2۔صورتِ  مسئولہ  میں  سائل کے  مرحوم والد   کی  میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ  کو 80 حصوں  میں تقسیم کرکے10حصے مرحوم کی بیوہ کو، 14 حصے مرحوم کے ہر ایک بیٹے کو اور 7 حصے مرحوم کی ہر ایک بیٹی کو ملیں گے۔میت(والد):80/8بیوہبیٹابیٹابیٹابیٹابیٹی بیٹی17101414141477یعنی فیصد کے اعتبار سے12.5فیصد سائل کے مرحوم والد کی بیوہ کو،17.5فیصد سائل کے مرحوم والد کے ہر ایک بیٹے کو اور 8.75فیصد سائل کے مرحوم والد کی ہر ایک بیٹی کو ملیں گے۔العقود الدریہ میں ہے:"ومنها في أحكام السفل والعلو: ‌المتبرع لا ‌يرجع على غيره كما لو قضى دين غيره بغير أمره."(کتاب الکفالة، ج:1، ص: 288، ط: دار المعرفة)فقط واللہ اعلم

عنوان: ترکہ کی تقسیم
سوال: باپ کا انتقال ہوگیا ،52مرلےزمین ہے، ورثاء میں  ایک بیوہ، ایک بیٹا اور 5بہنیں ہیں، ہر ایک کو کتنا حصہ ملے گا؟
جواب: صورتِ مسئولہ میں مرحوم والد کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کا خرچہ ادا کرنے کے بعد، مرحوم کے ذمہ اگرکوئی قرض ہوتو اسے ادا کرنے کے بعد، مرحوم نے اگر کوئی جائز وصیت کی ہوتو اسے باقی ترکہ کے ایک تہائی سے نافذ کرنے کے بعد باقی کل ترکہ منقولہ  وغیر منقولہ کو سات حصوں میں تقسیم کرکے مرحوم کی بیوہ کو ایک حصہ اور باقی  سات حصے مرحوم کےاکلوتے بیٹے کو ملیں گے، جب کہ مرحوم کی بہنوں کومرحوم کی میراث میں سے کچھ نہیں ملے گا۔تقسیم کی صورت یہ ہے:میت:8بیوہبیٹا17یعنی مثلاً 100روپے میں سےبیوہ کو 12.5 روپے اور مرحوم کے بیٹے کو 87.5روپے ملیں گے۔فقط واللہ اعلم

عنوان: وصیت کو نافذ کرنے میں تاخیر کرنے کا حکم
سوال: ایک آدمی نے وصیت کی مثلا کہ فلاں مدرسے کو میرے مال سے ایک لاکھ روپے دے دینا لیکن مرحوم نے مال نہیں چھوڑا ہے بلکہ سب کے سب ترکہ مکانات اور دکانوں کی شکل میں ہے اور حال یہ ہے کہ اس وقت دکانوں اور مکانوں کی قیمت بہت کم ہے ،تو ورثاء کہتے ہیں کہ ابھی ان کی قیمت بہت کم ہے لہٰذا کچھ مدت گزر جانے کے بعد جب ویلیو کچھ بڑھ جائے گی تو فروخت کر کے ثلث مال سے وصیت ادا کریں گے۔ اب پوچھنا یہ ہے کہ کیا وصیت کی ادائیگی میں تاخیر کرنا جائز ہے یا نہیں؟ مرحوم کی وصیت کیسے نافذ کریں؟
جواب: صورتِ مسئولہ میں مرحوم نے جوکچھ ترکہ میں چھوڑا ہے مرحوم کا ترکہ ہے،سب سے پہلے تجہیز و تکفین کا خرچ نکالا جائے،اس کے بعد اگر مرحوم نے کسی کا قرض دینا ہوتو وہ اداکیا جائے ،اس کے بعد مرحوم نے بقیہ جو کچھ چھوڑا ہے اس کے  ایک تہائی حصے میں سے اس وصیت کو نافذ کردیا جائے گا،اس کے بعد ورثاء کا حق ہے کہ آپس میں ترکہ تقسیم کریں،لہذا ورثاء کو چاہیے کہ جلد از جلد مرحوم کی وصیت کے مطابق مذکورہ رقم مذکورہ مدرسہ کو دیں تاکہ مرحوم کی روح کو اس کا ثواب پہونچنے لگ جائے، واضح رہے کہ مرحوم نے جو مکانات اور دوکانیں چھوڑی ہیں،وہ بھی مال ہے،ان میں سے کوئی چیز فروخت کرکے وصیت پر عمل کیا جاسکتاہے۔نیز جائیداد کی قمیت کم ہونا وصیت پر عمل میں تاخیر کی شرعی وجہ نہیں بن سکتی جبکہ ورثاء کا حق جائز وصیت پر عمل کرنے کے بعد ہے۔الفقہ الاسلامی و ادلتہ میں ہے:"تنفيذ وصاياه: تنفذ الوصايا من ثلث المال الباقي لامن ثلث أصل المال بعد أداء ‌الحقوق ‌المتقدمة، لقوله تعالى: {من بعد وصية يوصى بها أو دين} [النساء:11/ 4]؛ لأن ما تقدم قد صرف في ضروراته التي لا بد منها، فالباقي هو مال الميت الذي أجاز له الشرع أن يتصرف في ثلثه، ولا تنفذ وصاياه فيما زاد عليه إلا بإجازة الورثة، سواء أكان الموصى له أجنبياً أم وارثاً؛ فإن أجازوا نفذت، وإن أجاز بعضهم دون بعض، نفذت في مقدار حصة المجيز دون غيره. كما لاتنفذ الوصية لوارث مطلقاً إلا بإجازة الورثة، سواء أكانت أقل من الثلث أم أكثر."(الباب السادس: الميراث، الفصل السادس: الحقوق المتعلقة بتركة الميت،ج: 10،ص: 7733، ط: دار الفكر)بدائع الصنائع میں ہے:"فإن قال الموصي أحجوا عنى بثلث مالي، وثلث ماله يبلغ حججا حج عنه حججا كذا روى القدوري في شرحه مختصر الكرخي ......ثم الوصي بالخيار إن شاء أحج عنه الحجج في سنة واحدة، وإن شاء أحج عنه في كل سنة واحدة، والأفضل أن يكون في سنة واحدة؛ لأن فيه تعجيل تنفيذ الوصية، والتعجيل في هذا أفضل من التأخير."(کتاب الحج ،فصل فی سبب وجوب الحج،ج: 2، ص: 223، دار الکتب العلمية)فقط واللہ اعلم

عنوان: بیوہ، تین بیٹوں اور ایک بیٹی کے درمیان وراثت تقسیم کرنے کا طریقہ
سوال: ایک شخص کے ورثاء میں بیوہ، تین بیٹے اور ایک بیٹی ہے، میت کے والدین پہلے ہی فوت ہوچکے ہیں، ان کے درمیان وراثت تقسیم کرنے کا طریقہ کیا ہے؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ ادا کرنے کے بعداور میت کے ذمہ اگرکوئی قرض ہوتو اسے ادا کرنے کے بعد،اور میت نے اگر کوئی جائز وصیت کی ہوتو اسے بقیہ ترکہ کے ایک تہائی سے نافذ کرنے کے بعد باقی کل ترکہ منقولہ وغیر منقولہ کو 8 حصوں میں تقسیم کرکے بیوہ کو ایک حصہ، مرحوم کے ہرایک بیٹے کو دو، دو حصےاور مرحوم کی بیٹی کو ایک حصہ ملیں گے۔تقسیم کی صورت یہ ہے:میت:8بیوہبیٹابیٹابیٹابیٹی12221یعنی مثلاً 100روپے میں مرحوم کی بیوہ کو 12.5 روپے، مرحوم کے ہرایک بیٹے کو 25روپے اور مرحوم کی بیٹی کو بھی 12.5 روپے ملیں گے۔فقط واللہ اعلم

عنوان: ایک بیٹی اور تین پوتیوں میں میراث کی تقسیم
سوال: ایک بیٹی ہے تین پوتیاں ہے تو بیٹی اور پوتیوں کو میراث میں سے کس کو کیا ملے گا؟
جواب: صورتِ مسئولہ میں اگر مرحوم کا کوئی اور وارث نہیں ہو مثلاً والدین دادادادی اور بیوی کا انتقال مرحوم سے پہلے ہواہو اور مذکورہ پوتیاں شرعی وارث بنتی ہوں،تو مرحوم کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز وتکفین کا خرچہ اداکرنے کے بعد اگر مرحوم کے ذمہ کسی کا قرض ہےتو اس کو اداکرنے کے بعد اگر مرحوم نے کوئی جائز وصیت کی ہے تو اس کو ایک تہائی ترکہ سے نافذ کرنے کے بعد باقی کل ترکہ منقولہ وغیرمنقولہ کو 12 حصوں میں تقسیم کرکے 9 حصے مرحوم کی بیٹی اور ایک ایک حصہ مرحوم کی ہرایک پوتی کو ملے گا۔صورتِ تقسیم یہ ہے:میت:6بعد الرد:4/ 12بیٹیپوتیپوتیپوتی319111یعنی 100 روپے میں سے 75 روپے مرحوم کی بیٹی کو اور 8.333روپے مرحوم کے ہرایک بیٹے کو ملیں گے۔فقط واللہ اعلم

عنوان: بیوہ ، تین بیٹوں اور دو بیٹیوں میں میراث کی تقسیم
سوال: 1- شوہرکاانتقال ہوا،بیوہ، تین بیٹوں اور دو بیٹیوں میں وراثت تقسیم کیسے کی جاۓ۔2- بیوہ کی سابقہ شادی سے ایک بیٹامرحوم جب کہ ایک بیٹی حیات ہے، تو کیا ان کا بھی وراثت میں حصہ ہے اگر حصہ ہے تو تقسیم کیسے کی جاۓ جب کہ بیوہ اور اس کامرحوم بیٹا اور بیٹی تینوں اپنے والد کی وراثت کی تقسیم کر چکے ہیں۔ راہ نمائی فرما کر مشکور فرمائیں۔
جواب: صورتِ مسئولہ میں مرحوم شوہرکے میراث کی تقسیم کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیزوتکفین کا خرچہ نکالنےکے بعد،اگرمرحوم کے ذمہ کوئی قرض ہو اس کوادا کرنے کے بعد،اگرمرحوم نے کوئی جائز وصیت کی ہو اس کومابقی مال کے ایک تہائی میں نافذ کرنے ک بعدباقی کل مال کو 64 حصوں میں تقسیم کرکے مرحوم کی بیوہ کو 8 حصے،ہرایک بیٹے کو 14 حصےاور ہرایک بیٹی کو 7 حصے ملیں گے۔صورتِ تقسیم یہ ہے:میت(شوہر): 8/ 64بیوہبیٹابیٹابیٹابیٹیبیٹی17814141477فیصد کے حساب سے مرحوم کی بیوہ کو 12.5فیصد،ہرایک بیٹۓ کو 21.875 فیصد،ہرایک بیٹی کو 10.937فیصد ملےگا۔واضح رہے کہ مذکورہ بالاتقسیم اس وقت ہے جب مرحوم کے والدین میں سے کوئی حیات نہ ہو۔2-صورتِ مسئولہ میں بیوہ کے سابقہ شوہر کی اولاد کا مرحوم کی میراث میں سے کوئی حق وحصہ نہیں ہوگا۔فقط واللہ اعلم

عنوان: میراث کی تقسیم
سوال: میں یہ جاننا چاہتا ہوں کہ میرے والد صاحب کی وراثت کس طرح تقسیم ہوگی؟ ہم تین بھائی اور تین بہنیں ہیں۔
جواب: صورتِ مسئولہ میں اگر سائل کے مرحوم والد کے ورثاء میں صرف تین بیٹے اور تین بیٹیاں ہوں اور بیوہ یا والدین میں سے کوئی بھی نہ ہو، توسائل کے  مرحوم والد کی میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ کو9 حصوں میں تقسیم کرکے 2 حصے مرحوم کے ہربیٹے کواور ایک ایک حصہ  مرحوم  کی ہر ایک بیٹی کو ملے گا۔میت:9۔۔۔بیٹابیٹابیٹابیٹیبیٹیبیٹی222111یعنی فیصد کے اعتبار سے 22.22فیصد مرحوم کے ہر ایک بیٹے کواور 11.11فیصد مرحوم کی ہر ایک بیٹی کو ملیں گے۔اگر مرحوم کے ورثاء میں بیوہ یا مرحوم کے والدین میں سے ایک یا دونوں حیات ہوں، تو سوال کو اس سرے نولکھ کردوبارہ  ارسال کریں۔فقط واللہ اعلم

عنوان: تقسیم ترکہ بیوہ، بیٹا، بیٹی
سوال: 1200000 بارہ لاکھ روپیہ پانچ بھائیوں تین بہنوں اور ایک والدہ میں تقسیم کیسے ہوگا؟
جواب: صورتِ مسئولہ میں بہن بھائیوں سے مرادمرحوم کےبیٹے اوربیٹیاں ہیں اوروالدہ سے مراداس کی بیوہ ہے تومرحوم کے ترکہ کی تقسیم کاطریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر ان کے ذمہ کوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو104 حصوں میں  تقسیم کرکے13 حصے بیوہ کو، 14 حصے ہرایک بیٹےکو، اور7 حصےہرایک  بیٹی کوملیں گے۔  صورت تقسیم یہ ہے:میت: 8/ 104بیوہ بیٹابیٹابیٹابیٹابیٹابیٹیبیٹیبیٹی17131414141414777یعنی بارہ  لاکھ روپے میں سے150000.001روپے بیوہ کو، 161538.461 روپے ہرایک بیٹے کو اور 11538.461 روپے  ہر ایک بیٹی کوملیں گے۔فقط واللہ اعلم

عنوان: میراث کی تقسیم
سوال: غیر شادی شدہ بھائی کی وفات کی وراثت میں چھ بھائیوں اور ایک بہن میں پہلے سے فوت شدہ ایک بھائی اور ایک بہن اور بعد میں فوت شدہ ایک بھائی کا حصہ کیا ہوگا؟ پہلے سے فوت شدہ کا حصہ ہو گا یا نہیں ؟
جواب: صورت مسئولہ میں  جس بھائی اور بہن کا مرحوم کی زندگی میں انتقال ہوا ہے اس کا یا اس کی اولاد کا مرحوم کی جائیداد میں بطورِ وراثت حصہ نہیں، تاہم جس بھائی کا انتقال مرحوم کے انتقال کے بعد ہوا ہے اس کا حصہ اس کے ورثا میں تقسیم ہوگا۔اگر مرحوم کے انتقال کے وقت صرف پانچ بھائی تھے تو مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعد کل ترکہ میں سے 20 فیصد ہر ایک  بھائی کو ملے گا  اور جس بھائی کا بعد میں انتقال ہوا ہے اس کا حصہ اس کے ورثاء میں تقسیم ہوگا۔فقط واللہ اعلم

عنوان: ایک بیوہ اور ایک بیٹی کے درمیان ترکہ کی تقسیم (مسئلہ رد)
سوال: میت نے وارثین میں صرف ایک بیٹی اور بیوہ کو چھوڑا ہے،سوال یہ ہے کہ شرعی اعتبار سے میت کے مال میں سے کس کو کتنا حصہ ملے گا؟ سہل ترین انداز میں تشفی بخش جواب دے کر ممنون و مشکور ہوں۔
جواب: صورتِ مسئولہ میں اگر میت کے ورثا میں صرف ایک بیوہ اور ایک بیٹی ہے اور اس کے علاوہ مرحوم کے بیٹے، پوتے، والد، دادا، بھائی، بھتیجے، ، چچا، چچا زاد بھائی وغیرہ  میں سے کوئی بھی موجود نہیں ہے تو اس صورت میں مرحوم کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد میں سے مرحوم کی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اس کی ادائیگی کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد بقیہ کل جائیداد منقولہ و غیر منقولہ کو ۸ حصوں میں تقسیم کر کے اس میں سے  ایک  حصہ مرحوم کی بیوہ کو اور باقی ۷ حصے مرحوم کی اکلوتی بیٹی کو ملیں گے۔فیصد کے اعتبار سے %100 میں سے %12.5 مرحوم کی بیوہ کو اور %87.5 مرحوم کی اکلوتی بیٹی کو ملے گا۔الفتاوى الهندية (6/ 469) :’’ وإن كان في المسألة من لا يرد عليه وهو الزوج والزوجة فإن كان جنسا واحدا فأعط فرض من لا يرد عليه من أقل مخارجه ثم اقسم الباقي على عدد من يرد عليه إن استقام كزوج وثلاث بنات أعط الزوج فرضه الربع من أربعة والباقي للبنات، وهو ثلاثة تصح عليهن ‘‘۔فقط واللہ اعلم

عنوان: اکلوتی بیٹی کا میراث میں حصہ
سوال: اکیلی بیٹی کو وراثت میں کتنا حصہ ملے گا؟
جواب: اگر مرحوم کی اولاد میں صرف ایک بیٹی ہے،بیٹا وغیرہ کوئی نہیں تو مرحوم کے ترکہ کا آدھا حصہ اس کی اکلوتی بیٹی کو ملے گا،باقی تر کہ کی مکمل تقسیم  معلوم کرنےکے لیے مرحوم کے تمام ورثاء تفصیل کے ساتھ تحریر کرکے سوال دوبارہ ارسال کریں۔فتاوی ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين."(کتاب الفرائض،ج6،ص448،ط؛دار الفکر)فقط واللہ اعلم

عنوان: بیوہ، تین بیٹوں اور ایک بیٹی میں میراث کی تقسیم
سوال: جناب والد  صاحب کی وفات کے بعد ایک مکان تھا جو کہ ہم سب نے رضا مندی سے ۲۵ لاکھ روپپے میں بیچ دیا ۔ہماری ماں ہے، ہم ۳ بھائی ہیں اور ایک شادی شدہ بہن ہے ۔ بس صرف اتنا بتا دیں کہ ان پیسوں میں بہن کا حصہ کتناہوا؟
جواب: صورت مسئولہ میں مرحوم والد کے تجہیز و تکفین کے اخراجات ادا کرنے کے بعد، اگر مرحوم پر کوئی قرض ہو تو وہ ادا کرنے کے بعد ، اگر نے کوئی جائز وصیت کی ہو تو ایک تہائی مال میں وصیت نافذ کرنے کے بعد باقی مال کو  8 حصوں میں تقسیم کیا جائے گا،ا س میں سے مرحوم کی بیوی کو 1 حصہ، ہر بیٹے کو 2 حصے اور بیٹی کو 1 حصہ ملے گا۔میت:8بیوہبیٹابیٹابیٹابیٹی12221یعنی 25 لاکھ میں سے 312500 روپے، ہر بیٹے کو 625000 روپے اور بیٹی کو 312500 روپے ملیں گے۔فقط واللہ اعلم

عنوان: شوہر بیٹی والد والدہ میں میراث کی تقسیم
سوال: مرحومہ کی ایک بیٹی، شوہر،والد، والدہ، پانچ بھائی اور چار بہنیں ہیں اس کی میراث تقسیم کرنے کے لیے رہنمائی فرمادیں۔ اس کے استعمال کے کپڑے سب کی رضامندی سے ایصالِ ثواب کی نیت سے دے سکتے ہیں؟  اور  جو کچھ گھر میں استعمال ہو رہی ہیں چیزیں مثلاً برتن وغیرہ اُن کا کیا کیا جائے؟
جواب: صور تِ  مسئولہ میں مرحومہ کی میراث کی تقسیم کا شرعی طریقہ یہ ہے کہ اگرمرحومہ  کے ذمہ کوئی قرض ہو  تو اسے ادا کرنے کے بعد ،مرحومہ نے جو جائز وصیت کی ہے اسے ایک تہائی ترکہ میں سے نافذ کرنے کے بعد، باقیکل جائیداد منقولہ و غیر منقولہ کو  (13) حصوں میں تقسیم کرکے 3 حصے مرحومہ کے شوہر کو، اور 6 حصے بیٹی  کو، اور2 حصے والد کو، اور دو حصے والدہ کو  ملیں گے۔صورتِ  تقسیم یہ ہے :میت:12عول 13شوہربیٹیوالدوالدہبھائیبھائیبھائیبھائیبھائیبہنبہنبہنبہن3622محروم100 روپے میں سے شوہر کو 23.07روپے،بیٹی کو 46.15روپے،والد اور والدہ میں سے ہر ایک کو 15.38روپے  ملیں گے اور مرحومہ کے تمام بھائی بہن محروم ہو ں گے ۔ انسان کی  وفات کے ساتھ اس کی تمام مملوکہ اشیاء یعنی سونا، چاندی، نقدی، کپڑے، چپل وغیرہ ترکہ بن جاتا ہے، لہذا مرحومہ کے کپڑے  وغیرہ بھی دیگر مالِ متروکہ کی طرح تقسیم ہوں گے۔لہذا مرحومہ کے ترکہ کے سامان کو ایصال ثواب    کی نیت  سے دینے کے لئے  دیگر بالغ ورثاء  اجازت ضروری ہے اگر بالغ ورثاء اجازت دے بھی دیں  تو بھی نابالغ بچے کا حصہ پورا دیا جائے گا، اس کی اجازت ابھی معتبر نہیں ہے۔فتاوی شامی میں ہے:"(و) كونه (غير وارث) وقت الموت...وروي في السنن مسندا إلى أبي أمامة - رضي الله تعالى عنه - قال: سمعت رسول الله - صلى الله عليه وسلم - يقول «إن الله أعطى كل ذي حق حقه فلا وصية لوارث» وأخرجه الترمذي وابن ماجه."(كتاب الوصايا، ج:6، ص:646، ط:ايج ايم سعيد)فتاوی ہندیہ میں ہے:"الترکة تتعلق بها حقوق اربعة جهاز المیت ودفنه و الدین و الوصیة ."(كتاب الفرائض، ج:6، ص:447، ط:مکتبه حقانیة) فقط والله أعلم

عنوان: شوہر کہتاہے کہ زندگی میں ساری جائیداد میری ہے اور موت کے بعد بیوی کی ہوگی
سوال: میری شادی کو 38 سال ہوچکے ہیں،ہماری کوئی اولاد نہیں ہے،مجھے شادی میں میرے والدین نے مکان اور دیگر سامان جہیز میں دیاتھا، میرے شوہر نے میری اجازت سے وہ مکان بیچ کر میرے لیے اس کی رقم سے دوسرا مکان میرے نام پرلیا، جس میں ابھی میری رہائش ہے،اب میرے تین سوال ہیں:1۔یہ مکان جو شوہر نے میرے لیے میرے نام پر خریدامیرے مکان کو بیچ کر یہ کس کی ملکیت ہے؟2۔میرے شوہر کے پاس کے جتنی جائیداد ہے وہ  ہم دونوں زندگی میں آپس  میں تقسیم کرسکتے ہیں یانہیں؟3۔شوہر کہتاہے کہ میری زندگی میں میری ساری جائیداد میری ہے، میں مرجاؤں تو پھر سب تمہاری ہوگی، اور اگر  تم پہلے مرگئی تو پھر سب جائیداد میری ہوگی، کیاشرعًا اس طرح کرناجائز ہوگا؟ اگر شوہر زندگی میں تقسیم نہیں کرتے توپھر وراثت کے کیااصول ہوں گے؟
جواب: 1۔صورتِ مسئولہ میں جب سائلہ کے شوہر نے سائلہ کامکان اُس کی اجازت سے بیچ کر اُس کی رقم سے سائلہ کے لیے دوسرامکان خریداتواب  یہ دوسرا مکان سائلہ کی ملکیت ہے۔2۔زندگی میں انسان اپنی جائیداد کامالک ہوتاہے، اس کواس میں ہرقسم کے جائز تصرف کااختیار حاصل ہوتاہے، لہٰذا سائلہ کاشوہر اگراپنی خوشی سے اپنی زندگی میں اپنی جائیداد اپنے اور اپنی بیوی کے درمیان تقسیم کرناچاہے تو کرسکتاہے۔3۔سائلہ کے شوہر کایہ کہناکہ " میری زندگی میں میری ساری جائیداد میری ہے، میں مرجاؤں تو پھر سب تمہاری ہوگی، اور اگر  تم پہلے مرگئی تو پھر سب جائیداد میری ہوگی" درست نہیں ہے، سائلہ اوراس کے شوہر میں سے ہر ایک اپنی زندگی میں اپنی جائیداد کامالک ہے ،البتہ دونوں میں سے کسی ایک کی موت کی صورت میں اس کی کل جائیداد دوسرے کو نہیں ملے گی ، بلکہ مرنے والے کے موت کے وقت اس کے جتنے شرعی ورثاء ہوں گے وہ سب اس کی جائیداد میں اپنے اپنے شرعی حصوں کے مطابق حق دار ہوں گے۔فتح القدیر میں ہے:"ومنها شرط النفاذ وهو الملك والولاية، حتى إذا ‌باع ‌ملك ‌غيره توقف النفاذ على الإجازة ممن له الولاية."(كتاب البيوع، 248/6، ط: دارالفکر)بدائع الصنائع  میں ہے :"للمالك أن یتصرف فی ملكه أي تصرف شاء."(کتاب الدعویٰ، 264/6، ط: سعید)فتاوٰی ہندیہ میں ہے:"ثم يقسم الباقي بين الورثة على سهام الميراث."(كتاب الفرائض، 447/6، ط: رشيدية)فقط واللہ اعلم

عنوان: ترکہ کی تقسیم
سوال: میرے والد صاحب وفات کے بعد جو مال چھوڑ گئے  ہیں ان میں ایک عدد چھ مرلہ مکان اور ایک عدد آٹھ مرلہ مکان شامل ہے ۔ میرے دادا نے اپنی زندگی میں (جب کہ والد محترم بھی حیات تھے)آٹھ مرلہ مکان میرے نام کر دیا تھا ،  جب دادا  کی وفات ہوئی تو میرے والد کی بہنیں اپنا حصہ مانگنے آئیں،  ابھی اس کا فیصلہ نہیں ہوا تھا کہ میرے والد کی وفات ہوگئی،  اور مجھے وصیت کی کہ اپنی خالاؤں  کا حق ادا کر دینا، چھ مرلہ گھر پر میں نے اپنی کمائی سے 15 لاکھ خرچ کئے جس سے گھر قابل استعمال بنا اور پھر میں نے 50 لاکھ کے عوض بیچ دیا۔اب میں چاہتا ہوں کہ اپنی پھوپھیوں کا حق ادا کردوں لہذا رہنمائی فرمائیں کہ آیا آٹھ مرلہ مکان میں جو کہ میرے نام منسوب ہے ان کا حصہ نکلتا ہے؟  اور موجودہ حصے کس طرح ادا کیے جائیں گے؟ میرے دادا کی  اولاد میں ایک بیٹا (میرےوالد)اور تین بیٹیاں شامل ہیں۔ تفصیلی جواب عطا فرمائیں۔
جواب: واضح رہے کہ شریعت میں کسی کے محض نام پر جائیداد کرنے سے ملکیت منتقل نہیں ہوتی جب تک کہ اس جائیداد کا مکمل  قبضہ اور دیگر اختیارات نہ دے دیے جائیں،  صورت مسئولہ  اگر سائل کے مرحوم دادا نے اپنی زندگی میں مذکورہ 8 مرلہ مکان قبضہ اور اختیارات کے ساتھ  سائل کو دے دیا تھا اور سائل نے اس پر قبضہ کر لیا تھا یہ مکان سائل کا ہے اور اس میں باقی ورثاء کا کوئی حق نہیں ہے، اور اگر سائل کے داد ا نے  مذکورہ مکان صرف سائل کے نام پر کر دیا تھا  اور باقی قبضہ اور دیگر اختیارات نہیں دئے تھے،  تو ایسی صورت میں یہ مکان مرحوم دادا کے ورثاء میں تقسیم کیا جائے گا-صورتِ  مسئولہ میں سائل کے مرحوم دادا  کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد  باقی  جائیداد منقولہ وغیر منقولہ کو5 حصوں میں تقسیم کر کے مرحوم کے بیٹے کودو  حصے اور مرحوم کے ہر بیٹی کو  ایک ایک حصہ ملےگا۔صورت تقسیم یہ ہے:میت :  5بیٹابیٹیبیٹیبیٹی2111فیصد کے اعتبار سے40  فیصد مرحوم داد اکےفوت شدہ  بیٹے کا حصہ ہوگا جو ان کی اولاد میں تقسیم کی جائے گا   اور 20   20 فیصد مرحوم کے ہر ایک  بیٹی  کو ملے گا۔جہاں تک چھے مرلہ مکان کا تعلق ہے تو یہ مکان اگر سائل کے والد مرحوم کی ذاتی ملکیت تھا، دادا کا نہیں تھا، تو یہ چھ مرلہ مکان سائل کے والد کے ورثاء میں ان کے حصص کے مطابق تقسیم ہوگا، تقسیم سے قبل سائل اس مکان کی تعمیر پر لگائے ہوئے اپنے پندرہ لاکھ روپے لینے کا حق رکھتا ہے۔فتاویٰ ہندیہ میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض."(کتاب الهبة، الباب الأول تفسير الهبة وركنها وشرائطها وأنواعها وحكمها، 4/374،ط:دار الفکر)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره۔"(کتاب الشرکة ،ج:2،ص:301،ط:رشیدیه)درر الحكام میں ہے:"(إذا عمر أحد الشريكين الملك المشترك بإذن الآخر وصرف من ماله قدرا معروفا فله الرجوع على شريكه بحصته أي أن يأخذ من شريكه مقدار ما أصاب حصته من المصرف)...إذا عمر أحد الشريكين المال المشترك بدون إذن شريكه على أن يكون ما عمره لنفسه فتكون التعميرات المذكورة ملكا له وللشريك الذي بنى وأنشأ أن يرفع ما عمره من المرمة الغير المستهلكة. انظر شرح المادة (529) ما لم يكن رفعها مضرا بالأرض ففي هذا الحال يمنع من رفعها."(كتاب العاشر الشركات، الباب الخامس في بيان النفقات المشتركة، الصل لأول في تعمير الأاموال المشتركة، المادة: 1309، 3/ 314، ط: دار الحيل)فقط واللہ اعلم

عنوان: زندگی میں میراث تقسیم کرنا اوربیٹے کی میراث سے ملنے والے حصہ سے بہو کو محروم کرنا
سوال: 1- میرے پاس جو مکان، دکان اور زیور ہے اسے میں اپنے دو بیٹے اور ایک بیٹی میں تقسیم کرنا چاہتی ہوں، اس کا شرعاً کیا حکم ہے؟2- میرا بڑا بیٹا اور بیٹی باہر (ملک)رہتے ہیں ،(میں نے)چھوٹے بیٹے کی فیملی کو رہنے کے لیے نیچے کا گھر دیا ہے،میرے مرنےکے بعد میرے چھوٹے بیٹے کو جو حصہ ملے گا،میں چاہتی ہوں کہ میرے بعد یا خدانخواستہ میرے چھوٹے بیٹے کوکچھ ہو جاتا ہے تو میری چھوٹی بہو کو اس میں کچھ نہ ملے اور اس کے بچوں کو وہ حصہ چلا جائے،اگر اس وقت بچے 18 سال سے کم ہو تو میرے بڑابیٹا یا بیٹی اس حصہ کے سرپرست ہوں،یہ سب میں اس لیے کرنا چاہتی ہوں کہ میرے چھوٹی بہو سے اختلافات ہیں، تو کیا یہ میں اپنی وصیت میں لکھوا سکتی ہوں؟
جواب:
1-واضح رہے کہ زندگی میں اولاد کے درمیان  جائیداد تقسیم کرنا یا ان میں سے کسی کو اس کاحصہ دینا میراث نہیں کہلاتا، بلکہ یہ ہبہ (گفٹ) ہے، اور اس پر ہبہ کے احکام لاگو ہوتے ہیں، میراث  میت کا ترکہ ہوتاہے جو آدمی کی موت کے بعد  ہی تقسیم کیا جاتاہے۔لہذا صورت ِ مسئولہ میں سائلہ کو چاہیے  کہ وہ اپنی جائیداد میں سے اپنے لیے بقدرِ ضرورت رکھنے کے بعد جو حصہ اولاد میں تقسیم کرنا چاہے وہ  سب اولاد میں برابر برابر تقسیم کرلے، یعنی جتنا بیٹے کو دے اتنا بیٹی کو بھی دے،البتہ کسی ایک کو اس کی دین داری ،خدمت  یاضرورت  کی بنیاد پر کچھ زیادہ بھی دیا جاسکتاہے۔2-صورتِ مسئولہ میں سائلہ کے بیٹے کی میراث میں اس کی بیوی کا بھی حق ہوگا، اگر وہ اس وقت زندہ ہوگی،لہذا  سائلہ کا ایسی وصیت کرنا جس میں کسی ہونے والے  وارث کو اس کے شرعی حصے سے محروم رکھا جائے درست نہیں ہے۔نوٹ: یہ جواب اس صورت میں ہے جب مکان اور دکان دونوں سائلہ  کی ذاتی ملکیت ہو، اور اگر ذاتی نہ ہو بلکہ شوہر کے ترکہ کی ہو تو پھر جواب الگ ہوگا، صحیح وضاحت دینے کے بعد دوبارہ جواب دیا جائے گا۔فتاوی شامی میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك.... لا بأس به إذا لم يقصدبه الإضرار وإن قصد به الإضرار سوى بينهم يعطي الابنة مثل ما يعطي الابن."(کتاب الوقف، مطلب فی المصادقۃ  علی النظر، ج:4، ص:444، ط:سعید)وفیہ ایضاً:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(قوله: وعلیه الفتوی) أي قول أبي یوسف من أن التنصیف بین الذکر والأنثی أفضل من التثلیث الذي هو قول محمد رملي."(کتاب الہبۃ، ج:5، ص:696، ط:سعید)مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين".(مشكاة المصابيح،باب الغصب والعاریة، ج:1، ص:254، ط: قدیمی)ترجمہ: "حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وفیہ ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث، ج:1، ص:266، ط: قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: ایک بیوہ، چھ بیٹیاں، ایک بھائی ، ایک بہن کے درمیان ترکہ کی تقسیم
سوال: میرے نانا ابو کا انتقال ہوا ہے،  پیچھے ان کے 6 بیٹیاں ایک بیوہ عمر سال70 اور ایک بھائی اور ایک بہن ہے تو وراثت کی تقسیم بتا دیں۔
جواب: صورتِ مسئولہ میں سائل کے مرحوم نانا کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 144 میں تقسیم کریں، 18 حصے بیوہ کو، 16،16 حصے ہر بیٹی کو، 20 حصے بھائی کو اور 10 حصے بہن کو ملیں گے۔ صورتِ تقسیم یہ ہے:میت:144/24بیوہبیٹیبیٹیبیٹیبیٹیبیٹیبیٹیبھائیبہن3165181616161616162010یعنی فیصد کے اعتبار  سے %12.5 بیوہ کو، %11.11   ہر بیٹی کو، % 13.88 بھائی کو اور %6.9 بہن کو ملےگا۔فقط واللہ اعلم

عنوان: والدین، دو بیٹے اور چار بیٹیوں میں میراث کی تقسیم
سوال: مرحوم کی والدہ، مرحوم کے  والد، دو بیٹے اور چار بیٹیوں میں وراثت کی تقسیم کیسے ہوگی؟
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو12 حصوں میں تقسیم کر کے 2 حصے والد کو، 2 حصے والدہ کو، 2 حصے ہر بیٹے کو اور 1 حصہ ہر بیٹی کو ملے گا۔صورت تقسیم یہ ہے :میت : 6 / 12والدوالدہبیٹابیٹابیٹیبیٹیبیٹیبیٹی11422221111فیصد کے تناسب سے 16.66% مرحوم کے والد کو، 16.66%  اس کی والدہ کو، 16.66% اس کے ہر بیٹے کو اور 8.33% اس کی ہر بیٹی کو ملےگا۔نوٹ : یہ تقسیم اس صورت میں ہے جب مرحوم کے انتقال کے وقت اس کی بیوی حیات نہ ہو۔اور اگر سوال کا مقصد یہ ہے کہ کوئی شخص اپنی  زندگی ہی میں اپنی جائیداد اپنی اولاد کے درمیان تقسیم کرنا چاہے تو  اس کا طریقہ یہ ہے کہ اپنے  لیے جتنا حصہ رکھنا چاہے  رکھ لے کہ خدانخواستہ شدید ضرورت کے وقت محتاجی نہ ہو اوربیوی کے لیے کم از کم جائیداد کا آٹھواں حصہ رکھے، اس کے بعد  باقی کل جائیداد کو تمام اولاد (بیٹے اور بیٹیوں) میں برابر برابر تقسیم کردے، بلا وجہ کسی کو  کم اور کسی کو زیادہ نہ دے اور نہ ہی بیٹے اور بیٹیوں میں کسی قسم کا فرق کرے، تقسیم کر کے ہر ایک کو اس کے حصے پر مکمل قبضہ اور تصرف کا اختیار بھی دے دے۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی زیادہ شرافت و دین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔فتاوی ہندیہ میں ہے :"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة، الباب السادس في الهبة للصغير، ج4 ص391، رشيدية)فقط واللہ اعلم

عنوان: ترکہ سے حاصل شدہ منافع کا حکم
سوال: ہم گیارہ بھائی ہیں، ان میں سے ایک بھائی کو ان دس  بھائیوں نے بغیر  تقسیم کئے اور کچھ دیے بغیر گھر سے نکال دیا،اوران گیارہ بھائیوں کا ایک ہی کاروبار ہے  ،اس ایک بھائی کو چار سال ہواگھر سے نکال دیا، اب جن دس بھائیوں نے اجتماعی کاروبار سے جائیداد بنائی ہے،  انہوں نے اب اس گیارہویں بھائی کو واپس بلایا ،اب ان چار سالوں میں جو جائیداد بنائی ہیں دس بھائیوں نے اجتماعی کاروبار سے ان میں سے گیارواں بھائی کا حصہ ہے یا نہیں ؟وضاحت:کاروبار والد کا ہے ،گھر بھی والد کا ہے ،سب ایک ساتھ رہتے تھے اور اس بھائی کو بھی کچھ نہیں دیا۔
جواب: صورتِ مسئولہ میں سائل کے  گیارہویں  بھائی  اوران کے علاوہ دیگرورثاء (مرحوم والدکے والدین ،بیوہ اوربیٹیاں) مرحوم والدکے کاروباراس کے منافع میں حق دارہیں،لہذامرحوم والدکےانتقال کےبعدان کےگھر،کاروبار،اوراس کاروبارسےجومنافع ہوا،اورمنافع سےجوجائیدادبنائی گئی ہیں وہ  سب ترکہ میں شامل ہوکرگیارہویں بھائی سمیت باقی ورثاءمیں شریعت کےضابطےکےمطابق تقسیم ہوگا۔شرح مجلہ احکام عدلیہ میں ہے:"(المادة 1073) - (تقسيم حاصلات الأموال المشتركة في شركة الملك بين أصحابهم بنسبة حصصهم."( الكتاب العاشر الشركات  الباب الأول في بيان شركة الملك ويحتوي على ثلاثة فصول  (الفصل الثاني) في بيان كيفية التصرف في الأعيان المشتركة  (المادة 1073) ج:1، ص: 477، ط:رشيدية كوئته)مجلة الاحكام العدلیۃ میں ہے:"(المادة 97). ليس لأحد أن يأخذ مال غيره بلا سبب شرعي، ولو أخذه ولو على ظن أنه ملكه وجب عليه رده عيناً إن كان قائماً و إلا فيضمن قيمته إن كان قيمياً، و مثله إن كان مثليا."(المقالة الثانية في بيان القواعدالكلية الفقهية،ج: 1ص :51،ط:رشيدية كوئته )فقط والله أعلم

عنوان: بیوہ ،والدین ،اور تین بیٹوں کے درمیان ترکہ کی تقسیم
سوال: میرے بیٹے کا انتقال ہوا،اس کے ورثاء میں بیوہ ،والد،والدہ ،تین بچے ہیں۔ہر ایک کا شرعی حصے کی رہمنائی فرمائیں؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچ ادا کرنے کے بعد ،اگر مرحوم پرکوئی  قرض ہوتو اس کو ادا کرنے کے بعد ،اور اگر مرحوم نے کوئی جائز وصیت کی ہوتو اس کوباقی ترکہ کے ایک تہائی میں سے   ادا کرنے کے بعد باقی ترکہ منقولہ و غیر منقولہ کو 72حصوں میں تقسیم کرکے 9حصے بیوہ کو ،12،12حصے والدین میں سے ہر ایک کو ،اور13، 13حصے ہر ایک بیٹے کو ملیں گے۔میت: 24/ 72بیوہ والدوالدہبیٹابیٹابیٹا3441391212131313فیصد کے اعتبار سے 100روپے میں سے 12.5روپے بیوہ کو ،16.666روپے والدین میں سے ہر ایک کو،18.088روپے ہر ایک بیٹے کو ملیں گے۔فقط واللہ اعلم

عنوان: میراث میں بینک کی کمائی کا حکم
سوال: میرے والد صاحب کا ایک سال پہلے انتقال ہو گیا ہے،میرے والد پیشے کے اعتبار سے وکیل تھے اور ان کی وکالت زیادہ تر بینک کے ساتھ منسلک تھی اور وہ مختلف بینک کے ساتھ کام کرتے تھے۔ بینک کا وکیل ہونے کی حیثیت سے درج ذیل کام ان کے ذمہ تھے ۔ ۔ ۔ 1۔ جب بھی کوئی شخص بینک سے قرض لینے کے لیے آتا تھا تو اس کے لیے قانونی کارروائی مکمل کرنا۔2۔ جب بھی کوئی شخص لیا ہوا قرض بینک کو وقت پر ادا نہیں کرتا تھا تو اس کے خلاف قانونی کارروائی مکمل کرکے اس کی گروی رکھی ہوئی جائیداد کو بیچ کر بینک کی ادائیگی مکمل کرنا۔3۔ بینک کے عدالتوں سے متعلقہ تمام قانونی کام کو سر انجام دینا۔ ان تمام ذمہ داریوں کے لیے بینک میرے والد صاحب کو مقرر کردہ فیس ادا کرتا تھا ۔ والد صاحب کی وفات کے بعد ان کے وارثان میں ہم تین بہن بھائی اور میری والدہ ہیں، ہم تینوں بہن بھائی شادی شدہ ہیں اور اپنا کاروبار کرتے ہیں۔ سوال میرا یہ ہے کہ بینک سے حاصل شدہ آمدنی کے بارے میں کیا حکم ہے ؟میرے والد صاحب نے وراثت میں خاندانی وراثتی زمین کے علاوہ ایک گھر چھوڑا ہے جو خالصۃ بینک سے حاصل شدہ آمدنی سے تعمیر کیا تھا اس کے بارے میں ہمارے لیے اب کیا حکم ہے؟ گھر کا کل رقبہ 20 مرلہ ہے جس میں سے 5 مرلے کی جگہ کی ادائیگی والد صاحب نے اپنی پرانی آمدن سے کی تھی جبکہ باقی15 مرلہ کی ادائیگی خالصتا بینک کی آمدن سے کی ہے اور گھر کی مکمل تعمیر بھی بینک کی آمدن سے ہوئی ہے اور اس کے علاوہ گھر کی تعمیر کے لئے بینک سے قرضہ بھی لیا تھا جو بعد میں مکمل ادا کر دیا گیا اب اس گھر اور اس کی زمین کی ہمارے لئے کیا شرعی حیثیت ہے؟ اور گھر کرائے پر دے کر اس سے حاصل ہونے والی آمدنی کی ہمارے لیے کیا حیثیت ہے؟ برائے مہربانی رہنمائی فرما دیں ۔
جواب:
واضح رہے کہ بینک ایک سودی ادارہ ہے جو اپنے تمام تر معاملات سود کے ذریعہ کرتا ہے اوراپنے ملازمین کو تنخواہ  بینک میں جمع شدہ رقوم کے ذریعہ ہی دیتا ہے اور بینک کے کسی بھی شعبہ میں ملازمت   سودی معاملات میں تعاون ہے جوکہ جائز نہیں ؛لہذا بینک کی آمدنی حلال نہیں بلکہ ناجائز ہے ؛لہذا صورت ِ مسئولہ میں  سائل کے مرحوم والد جو بینک کے لیے قانونی کارروائی  کرتے تھے اور اس پر بینک ان کو فیس دیا کرتا تھا تو سائل کے والد کی کمائی شرعا حلال نہیں تھی اور اس رقم سے سائل کے والد نے  جو پراپرٹی بنائی وہ بھی شرعا  حلال نہیں،اتنی  حلال  رقم شرعاً ان پر صدقہ کرنا واجب تھا  ،سائل کے  والد کااب  چوں کہ انتقال ہوچکا ہے اور انہوں نے اپنی زندگی میں اتنی رقم صدقہ نہیں کی  تو  اب ان کے ورثاء پر اتنی حلال رقم (جتنی رقم سے والد نے بینک کی حرام  رقم سے پراپرٹی خریدی) اگر بلا نیت ثواب غرباء اور فقراء میں صدقہ کردیں گے تو اس پراپرٹی کا استعمال کرنا اور اسے ورثاء کے درمیان تقسیم کرنا جائز ہوگا ،اسی طرح  گھر جو کرایہ پر دیا گیا تھا اس کا کرایہ بھی حلال نہیں ،تاہم اس کرایہ والے گھر کے آئندہ استعمال کے جائز ہونے کا بھی وہی طریقہ ہے جو اوپر پراپرٹی والے مسئلہ میں بیان ہوا ،البتہ خاندانی  وراثتی زمین اور دوسرے گھر میں 5مرلے کی زمین جو والد نے اپنی پہلی کمائی سے خریدی  اگر وہ حلال تھی تووہ  تمام ورثاء کے درمیان ان کے شرعی حصوں کے بقدر قابل تقسیم ہے ۔فتاوی شامی میں ہے :"وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة ۔ (قوله وسنحققه ثمة) أي في كتاب الحظر والإباحة. قال هناك بعد ذكره ما هنا لكن في المجتبى: مات وكسبه حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل"(کتاب البیوع،باب البیع الفاسد،ج:۵،ص:۹۹،سعید)وفيه أيضاّ:"‌‌[مطلب إذا اكتسب حراما ثم اشترى فهو على خمسة أوجه](قوله اكتسب حراما إلخ) توضيح المسألة ما في التتارخانية حيث قال: رجل ‌اكتسب ‌مالا ‌من ‌حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اه".(کتاب البیوع،باب المتفرقات،ج:۵،ص:۲۳۵،سعید)فقط واللہ اعلم

Reference: Sahih Muslim 2003d In-book reference : Book 36, Hadith 95 USC-MSA web (English) reference : Book 23, Hadith 4966 (deprecated numbering scheme): حوالہ

عنوان: ورثاء میں صرف ایک بھائی ہو تو ترکہ کی تقسیم
سوال: زید فوت ہوا اس کا ایک بھائی زندہ ہے اور ایک فوت شدہ بھائی اور تین فوت شدہ بہنوں کی اولاد موجود ہے، تو ان کے درمیان زید کے ترکہ کی تقسیم کس طرح ہوگی؟
جواب:
صورت مسئولہ میں اگر زید کے انتقال کے وقت اس کے والدین، دادا، بیوی بچے کوئی ایک بھی نہیں ہیں اور زندہ بھائی کے علاوہ کوئی اور بھائی بہن بھی نہیں  تو زید کا کل ترکہ زید کے زندہ بھائی کو ملے گا، زندہ بھائی کی موجودگی میں مرحوم بھائی اور بہنوں کی اولاد شرعاً زید کے ترکہ میں حصہ دار نہیں ہے، تاہم  اگر زید کازندہ بھائی اپنے حصے کے ترکہ میں سے اپنے مرحوم بھائی بہن کے اولاد کو خوشی  کے ساتھ کچھ دینا چاہے تو باعث ثواب ہے۔الدرالمختار  میں ہے:"(يحوز العصبة بنفسه وهو كل ذكر) فالأنثى لا تكون عصبة بنفسها بل بغيرها أو مع غيرها (لم يدخل في نسبته إلى الميت أنثى) فإن دخلت لم يكن عصبة كولد الأم فإنه ذو فرض وكأبي الأم وابن البنت فإنهما من ذوي الأرحام (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى".وفي حاشيته لابن عابدين:"(قوله: ويقدم الأقرب فالأقرب إلخ) أي الأقرب جهة ثم الأقرب درجة ثم الأقوى قرابة فاعتبار الترجيح أولا بالجهة عند الاجتماع، فيقدم جزؤه كالابن وابنه على أصله كالأب وأبيه ويقدم أصله على جزء أبيه كالإخوة لغير أم وأبنائهم، ويقدم جزء أبيه على جزء جده كالأعمام لغير أم وأبنائهم وبعد الترجيح بالجهة إذا تعدد أهل تلك الجهة اعتبر الترجيح بالقرابة، فيقدم الابن على ابنه والأب على أبيه والأخ على ابنه لقرب الدرجة، وبعد اتحاد الجهة والقرابة يعتبر الترجيح بالقوة، فيقدم الأخ الشقيق على الأخ لأب، وكذا أبناؤهم، وكل ذلك مستفاد من كلام المصنف، وصرح به العلامة الجعبري حيث قال:"فبالجهة التقديم ثم بقربه ... وبعدهما التقديم بالقوة اجعلا."(کتاب الفرائض، فصل فی العصبات، ج:6،ص:774،ط:سعید)فقط والله أعلم

Reference: Riyad as-Salihin 575 In-book reference : Introduction, Hadith 575: حوالہ

عنوان: ترکہ کے گھر کو کرائے پر جاری رکھتے ہوئے ورثاء میں کرائے کی تقسیم
سوال: آپ کا جواب(144402100071) موصول ہوچکا ہے، جیسا کہ سوال میں لکھا تھا کہ گھر کا پورشن ہم نے اپنی ایک بہن کو کرائے پر دیا ہوا ہے، تو اس کرائے کو آپس میں تقسیم کرتے وقت اس بہن کا بھی حصہ ہوگا یا نہیں؟
جواب: واضح رہے کہ کسی شخص کے انتقال کے بعد اس کی متروکہ جائیداد  میں اس کے تمام ورثاء اپنے اپنے شرعی حصوں کے تناسب سے شریک ہوتے ہیں، اور اگر ترکہ کی  جائیداد کرایہ پر دی ہوئی ہو اور  ورثاء نے باہمی رضامندی سے کرایہ پر اس کو باقی رکھا ہو تو اب اس کے کرایہ میں تمام ورثاء اپنے اپنے شرعی حصوں کے تناسب سے شریک ہوں گے، لہٰذا صورتِ مسئولہ میں اگر تمام ورثاء باہمی رضامندی سے اس پورشن کو کرائے پر رکھنے پر راضی ہیں تو سائل کی بہن جو اس پورشن میں کرائے پر رہ رہی ہے، تو اس کرائے میں اس بہن کا بھی حصہ ہوگا، یعنی کرایہ دیتے وقت وہ اپنے حصے کو منہا کرسکتی ہے۔پہلے جواب میں ذکر کردہ تقسیم کا طریقہ یہ ہے کہ کرائے کے 1056 حصے کرکے مرحوم کے ہر ایک حیات بیٹے کو 230 حصے، ہر ایک حیات بیٹی کو 115 حصے، اور مرحومہ نگہت کے شوہر کو 44 حصے، اور مرحومہ شگفتہ کے شوہر کو 23 حصے، ہر ایک بیٹے کو 23 حصے کرکے دیے جائیں، صورتِ تقسیم یہ ہے:میت: سائل کے والد، مسئلہ : 12 / 264 / 1056بیٹا (دانش)بیٹابیٹابیٹی (نگہت)بیٹی (شگفتہ)بیٹیبیٹیبیٹیبیٹی222111111444444فوت شدہ 2222222222176176176فوت شدہ88888888فوت شدہمیت: نگہت، مسئلہ: 2 / 22، مف 1شوہربھائی (دانش)بھائیبھائیبہن (شگفتہ)بہنبہنبہنبہن11112221111144888فوت شدہ4444فوت شدہمیت: شگفتہ، مسئلہ :4 ، مف 23شوہر بیٹابیٹابیٹا111123232323میت: دانش، مسئلہ: 8 وفق 1، مف 184 وفق 23بھائیبھائیبہنبہنبہنبہن221111464623232323یعنی فیصد کے اعتبار سے مرحوم کے ہر ایک حیات بیٹے کو 21.780 فیصد، ہر ایک حیات بیٹی کو 10.890 فیصد، مرحومہ نگہت کے شوہر کو 4.166 فیصد، مرحومہ شگفتہ کے شوہر کو 2.178 فیصد، ہر ایک بیٹے کو 2.178 فیصد حصہ ملے گا۔اور 5000 روپے میں سے مرحوم کے ہر ایک حیات بیٹے کو 1089.015روپے، ہر ایک حیات بیٹی کو 544.50روپے، مرحومہ نگہت کے شوہر کو 208.33روپے، مرحومہ شگفتہ کے شوہر کو 108.90روپے، ہر ایک بیٹے کو 108.90روپے دیے جائیں۔فقط واللہ اعلم

عنوان: ایک کنال رقبہ ہے، اس کو ایک بیوہ 2 بیٹوں اور 1 بیٹی میں کیسے تقسیم کریں گے؟
سوال: ایک کنال رقبہ ہے، اس کو ایک بیوی،2 بیٹوں اور 1 بیٹی میں کیسے تقسیم کریں گے؟
جواب: صورتِ  مسئولہ میں مرحوم کے میراث کی تقسیم کاشرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ  نکال نے کے بعد ، اگر مرحوم کے ذمے کوئی قرض ہو تو اسے کل مال سے ادا کرنے کے بعد ،اوراگر مرحوم نے   کوئی جائز وصیت کی ہو تو اسے  ایک تہائی میں نافذ کرنے کے بعد  ،مذکورہ ایک کنال رقبہ کو 40 حصوں میں تقسیم کرکے ،5حصے بیوہ کواور14حصے ہر ایک بیٹے کواور7حصے بیٹی کو ملیں گے۔صورتِ  تقسیم یہ ہے:میت:8/ 40بیوہبیٹابیٹابیٹی17514147یعنی ایک کنال رقبہ میں سے ،2.5مرلےمرحوم کی بیوہ کو اور7مرلے مرحوم کے  ہرایک بیٹے کواور3.5 مرلے مرحوم کی بیٹی کوملےگا۔فقط والله اعلم

عنوان: باپ کی زندگی میں بیٹے کی وفات کی صورت میں اس کا میراث میں حکم
سوال: باپ کی زندگی میں بیٹا مر جائے تو میراث میں اس کا کیا حق ہے؟کتاب کا حوالہ بھی دلے دیں۔
جواب: واضح رہے کہ شرعاً کسی کا وارث بننے کے لیے مورث کی وفات کےوقت وارث کا زندہ ہونا ضروری ہے، اگر کوئی وارث مورث کی وفات سے پہلے ہی انتقال کرجائے، تو اس کا میراث میں کوئی حق و حصہ نہیں ہوتا، لہٰذا صورتِ مسئولہ میں بیٹے کا باپ کی زندگی وفات پاجانے کی صورت میں بیٹے کا باپ کی میراث میں  شرعاً کوئی حق وحصہ  نہیں ہوگا۔رد المحتار ميں ہے:"بيانه أن شرط الإرث وجود الوارث حيا ‌عند ‌موت ‌المورث."(كتاب الفرائض، ج:6، ص:769، ط:سعيد)فقط والله أعلم

عنوان: والد کے ترکہ کی تقسیم
سوال: چند روز قبل ہمارے والد صاحب کا انتقال ہوگیا ،وہ اپنی جائیداد میں چودھا کروڑ کی زمین چھوڑ کر گے ہیں، ورثاء میں  ان کی بیوہ ، ہم چھ بیٹے  اور تین  بیٹیاں  ہیں ،سوال یہ ہے کہ ہم لوگوں میں یہ ترکہ کیسے تقسیم کیا جاۓگا ؟
جواب: صورتِ مسئو لہ میں سائل کے والد مرحو م کے کل ترکہ منقولہ وغیر منقولہ میں سے  مرحوم کے حقوقِ متقدمہ یعنی تجہیز وتکفین کاخرچہ نکالنے کے بعد،اگر مرحوم کے ذمہ کوئی قرض ہوقرض ادا کرنے کے بعد،اگر مرحوم نے کوئی جائزو صیت کی ہو تو باقی ترکہ کے ایک تہائی میں نافذ کرنے کے بعد،باقی ترکہ کو 120حصوں میں تقسیم کرنے کے بعد،15حصے مرحوم کی بیوہ(سائل کی والدہ )کو،14حصے مرحوم کے ہرایک بیٹے(سائل سمیت اس کے ہرایک بھائی ) کو7حصے مرحوم کی ہرایک بیٹی  (سائل کی بہنوں)کو ملیں گے۔صورتِ تقسیم یہ ہے:میت (والد):120/8بیوہبیٹابیٹابیٹابیٹابیٹابیٹابیٹیبیٹیبیٹی1715141414141414777140000000(چودہ کروڑ )روپے میں سے17500000  روپے مرحوم  کی بیوہ کو،16333333.4روپے مرحو م کے ہرایک بیٹے کو،8166666.69حصے مرحوم کی ہرایک بیٹی کو ملیں گے۔فتاویٰ شامی میں ہے:"‌(وقسم) ‌المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول".(كتاب القسمة،ج:6،ص:260،ط:سعيد)فقط والله اعلم

عنوان: شوہر چار بیٹوں اور تین بیٹیوں میں ترکہ کی تقسیم
سوال: میری والدہ وفات پا گئی ہیں اور ان کا ایک مکان ہے اُس مکان کی تقسیم کا طریقہ کار  درکار ہے۔ورثاء میں شوہر ،  4 بیٹے اور  3 بیٹیاں  ہیں۔
جواب: صورت مسئولہ میں مرحومہ کے حقوق متقدمہ یعنی   اگر مرحومہ پر قرض ہو تو اسے ادا کرنے کے بعد، اگر اس نے کوئی جائز وصیت کی ہو تو اسے بقیہ ترکہ کے ایک تہائی  میں نافذ کرنے کے بعد بقیہ کل ترکہ منقولہ و غیر منقولہ کو 44 حصوں میں تقسیم کرکے، 11 حصے  مرحومہ کے شوہر کو، 6 حصے کرکے  ہر ایک بیٹے کو، اور 3 حصے کرکے  ہر ایک بیٹی کو ملیں گے۔صورت تقسیم یہ ہےمیت: 4 / 44شوہربیٹابیٹابیٹابیٹابیٹیبیٹیبیٹی13116666333یعنی 100 روپے میں سے 25 روپے مرحومہ کے شوہر کو، 13.63  روپے کرکے  ہر ایک بیٹے کو، اور 6.81  روپے کرکے  ہر ایک بیٹی کو ملیں گے۔فقط واللہ اعلم

عنوان: شوہر، دو بیٹی،ایک بھائی اور ایک بہن کےدرمیان ترکہ کی تقسیم
سوال: بیوی کی وفات کےبعد اس کی وراثت کیسےتقسیم ہوگی ،عورت کا بیٹا نہیں ہے،ورثاء میں شوہر ، دو بیٹیاں ، عورت کابھائی اور بہن ہے۔
جواب: صورت ِ مسئولہ میں مرحومہ عورت کےورثاء اگر صرف مذکورہ افراد ہی ہوں،مرحومہ کےوالدین وغیرہ نہ ہوں،تو اس صورت میں مرحومہ کی میراث کی تقسیم کا شرعی طریقہ یہ ہےکہ مرحومہ کےحقوقِ متقدمہ یعنی اگر اس کےذمّہ قرض ہو تو اس کو کل ترکہ سےادا کرنےکےبعد ،اگر اس نےکوئی جائز وصیت کی ہو تو اس کو بقیہ ترکہ کی ایک تہائی میں سےنافذ کرنےکےبعدباقی ترکہ منقولہ وغیر منقولہ کو 36حصوں میں تقسیم کرکے9حصے مرحومہ کےشوہرکو،12، 12 حصے ہر   ایک بیٹی کو،2حصے اس کےبھائی کو اور 1حصہ اس کی بہن کو ملےگا۔صورتِ تقسیم یہ ہے:میت:36/12شوہربیٹیبیٹیبھائیبہن34419121221یعنی فیصدی کےاعتبار سے٪25فیصد مرحومہ کےشوہرکو،٪33.33فیصداس کی ہر ایک بیٹی کو،٪5.55 اس کےبھائی کو اور٪ 2.77فیصداس کی بہن کو ملےگا۔فقط واللہ اعلم

عنوان: بیوہ، تین بیٹوں اور تین بیٹیوں کے درمیان وراثت تقسیم کرنے کا طریقہ
سوال: ایک شخص کا انتقال ہوا ہے، ورثا ء میں صرف بیوہ، تین بیٹے اور تین بیٹیاں ہیں، والدین نہیں ہیں، ترکہ میں ایک 6.5 مرلہ پلاٹ ہے، اس کی تقسیم کس طرح ہوگی؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کا خرچہ ادا کرنے کے بعداور میت کے ذمہ اگرکوئی قرض ہوتو اسے ادا کرنے کے بعد، میت نے اگر کوئی جائز وصیت کی ہوتو اسے بقیہ ترکہ کے ایک تہائی سے نافذ کرنے کے بعد باقی کل ترکہ منقولہ وغیر منقولہ کو 72 حصوں میں تقسیم کرکے بیوہ کو 9 حصے، مرحوم کے ہرایک بیٹے کو 14حصے اور مرحوم کی ہرایک بیٹی کو 7 حصے ملیں گے۔تقسیم کی صورت یہ ہے:میت:72/8بیوہبیٹابیٹابیٹابیٹیبیٹیبیٹی179141414777یعنی مثلاً 100 روپے میں سے بیوہ کو12.5روپے، مرحوم کے ہرایک بیٹے کو 19.44روپے اور مرحوم کی ہرایک بیٹی کو 9.72 روپے ملیں گے۔فقط واللہ اعلم

عنوان: پنشن اور گریجویٹی فنڈ میں میراث کا حکم
سوال: کچھ عرصہ قبل میری بیوی کا انتقال ہوگیا، اس کے ورثاء میں شوہر یعنی میں، تین بہنیں اور  دوبھائی ہیں، مرحومہ بیوی کے والدین کا انتقال اس کی زندگی میں ہوچکاہے، اور  میری اس سےکوئی اولاد نہیں ہے،  میری بیوی ایک سرکاری ٹیچر تھی، میری بیوی کی پینشن،گریجوٹی فنڈ اور انشورنس کی وصولی کے لیے SMA فائل ہے، عدالتی قانون کے حساب سے یہ پینشن ، گریجوٹی فنڈ اور انشورنس کی رقم ترکہ میں نہیں آتی ، کیا شرعاً یہ مرحومہ کے ترکہ میں شمار ہوگا؟ اور یہ بھی مجھے معلوم کرنا ہے کہ شرعی لحاظ سے ترکہ  ورثاء میں کس طرح تقسیم ہوگا؟اور ترکہ میں سے اس کے بہن بھائیوں کا کتنا حصہ بنتاہے؟ اور شوہر کا کتنا حصہ ہے؟
جواب: واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم بطورِ مراعات ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لئے  انعام و عطیہ ہوتی ہے، یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فورا  ملازم کو دے دی جاتی ہے جسے" گریجویٹی"  کہا جاتا ہے اور وہ ملازم کی ملکیت ہی شمار کی جاتی ہےاورملازم کی وفات کےبعداس کی  وراثت میں تقسیم ہوتی ہے، لیکن اگر مذکورہ رقم ادارہ کی طرف سے   ملازم کی وفات کے بعد ملی تو ایسی صورت میں  ادارہ یہ رقم  جس شخص کو دے وہی اس کا حق دار ہوتا ہے،یہ وراثت میں تقسیم نہیں ہوتی ہے، لہٰذا صورتِ مسئولہ میں سائل کی مرحومہ بیوی نے اپنی  زندگی میں پنشن کی جتنی رقم وصول کی ہے، مرحومہ اس کی مالکہ ہے، اور مرحومہ کے انتقال کے بعد یہ رقم اس کے ترکہ میں شامل ہوکر ورثاء میں شرعی طریقہ کے مطابق تقسیم ہوگا، اور پنشن  و گریجویٹی فنڈ کی وہ رقم جو اب تک مرحومہ کو  نہیں ملی ہے، مرحومہ کے انتقال کے بعد شوہر یا بہن بھائی میں سے جس کے نام  گورنمنٹ یہ رقم جاری کرے وہی اس کا مالک ہوگا، یہ مرحومہ کے ترکہ میں شامل نہیں ہوگا۔اور انشورنس کے نام پر جمع کردہ اصل رقم مرحومہ کےترکہ میں شامل ہوکر تمام ورثاء میں شرعی طریقہ کے مطابق تقسیم ہوگی، اور اس پر اضافی  ملنے والی سود کی  رقم ورثاء کے لیے لینا جائز نہیں ہے اور نہ ہی اس میں وراثت جاری ہوگی، بلکہ  ثواب کی نیت کے بغیر   اسے کسی غریب پر صدقہ کرنا واجب ہے۔باقی مرحومہ کے ترکہ کی شرعی تقسیم یہ ہے کہ سب سے پہلے ترکہ میں سے  اگر مرحومہ کے ذمہ کسی کا قرض ہوتو اسے ادا کرنے کے بعد اور  اگر مرحومہ نے کوئی جائز وصیت کی ہو تو اسے   باقی ترکہ کے ایک تہائی  میں سے  نافذ کرنے کے بعد بقیہ ترکہ منقولہ وغیر منقولہ کو 14 حصوں میں تقسیم کرکے مرحومہ کے شوہر سائل کو 7 حصے، دو بھائیوں میں سے ہرایک بھائی کو 2،2 حصے اور تین بہنوں میں سے ہرایک بہن کو 1،1 حصہ ملے گا۔تقسیم کی صورت یہ ہے:میت:2/ 14شوہربھائیبھائیبہنبہنبہن11722111یعنی فیصد کے اعتبار سے مرحومہ کے شوہر سائل کو 50فیصد، دوبھائیوں میں سے ہرایک بھائی کو 14.285 فیصد اور تین بہنوں میں سے ہرایک بہن کو 7.142 فیصد ملے گا۔شرح المجلۃ میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الکتاب العاشر الشرکات، الباب الأول في بیان شركة الملك ج:3،ص:55،ط: المكتبة الطارق)وفیہ ایضاً:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 57،ج:1،ص:57،ط:المكتبة الطارق)موسوعۃ القواعد الفقہیۃ   میں ہے:"ما حصل بسبب خبيث فالسّبيل ردّه ...؛ لأنّ سبيل الكسب الخبيث التّصدّق إذا تعذّر الردّ على صاحبه، ويتصدّق بلا نيَّة الثّواب له، وإنّما ينوى به براءة الذّمّة".(‌‌القاعدة الثالثة والسّبعون ج9 ص 124 ط:بیروت لبنان)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی)فقط واللہ اعلم

عنوان: ریلوے کے ادارہ کی پینشن کی مستحق باپ شریک بہن ہوگی یا نہیں
سوال: میرے والد صاحب نے دو شادیاں کی تھیں۔ پہلی بیوی سے ایک بھائی تھا میرا۔ پہلی بیوی کے انتقال کے بعد میرے والد نے دوسری شادی کی تھی جن سے چھ بیٹے اور ایک بیٹی ہے۔ اب میرا سوال یہ ہے کہ پہلی بیوی سے جو میرے والد صاحب کا بیٹا ہے وہ میری بہن کا سوتیلا بھائی کہلائے گا یا سگا بھائی کہلائے گا؟وضاحت: ۱) یہ مسئلہ اس لیے پوچھ رہا ہوں کیونکہ میرے والد صاحب کی پہلی بیوی کے بیٹے کا انتقال ہوا ہے ۔ وہ پاکستان ریلوے میں ملازم تھا۔ ریلوے قانون کے مطابق مرحوم ملازم کی غیر شادی شدہ بیٹی یا غیر شادی بہن کو پینشن ملتی ہے۔ میرے والد کی دوسری بیوی سے جو ایک بیٹی ہے وہ غیر شادہ شدہ ہے۔ اب پاکستاب ریلوے ان کے نام پینشن جاری نہیں کر رہا ہے اور وہ کہہ رہا ہے کہ مذکورہ بیٹی مرحوم کی سوتیلی بہن ہے سگی نہیں ہے لہذا اس کو نہیں ملے گا۔آپ رہنمائی فرمائیں کی مذکورہ بیٹی شرعی لحاظ سے مرحوم بیٹے کی سگی ہے یا سوتیلی ہے؟۲) پینشن فنڈ کے لیے مرحوم بیٹے کی تنخواہ سے کٹوتی ہوتی رہی ہے۔۳) میرے والد کی دوسری بیوی اور ان سے ہونے والے چھ  بیٹے اور ایک بیٹی اب تک حیات ہیں۔
جواب: صورت مسئولہ میں مرحوم بھائی  کی باپ شریک بہن (یعنی باپ ایک ہے ماں الگ الگ ہے)  اردو اصطلاح میں سوتیلی بہن کہلائے گی۔ نیز  مرحوم کی مذکورہ باپ شریک بہن لغوی لحاظ سے سوتیلی ہونے کے باوجود شرعا اس کی وارث ہے ۔لہذا صورت مسئولہ میں اگر   اس پینشن فنڈ کی مکمل رقم مرحوم کی تنخواہ سے کٹوتی کی گئی رقم پر  مشتمل ہے تو پھر شرعا اس رقم کے مستحق  مرحوم کے تمام ورثاء اپنے حصوں کے مطابق  ہوں گے( یعنی مذکورہ صورت میں چھ باپ شریک بھائی اور ایک باپ شریک بہن) اور اگر اس فنڈ کی بعض رقم تنخواہ سے کٹوتی شدہ رقم پر مشتمل ہے اور بعض رقم ادارہ کی طرف سے اضافہ ہے تو پھر کٹوتی شدہ رقم کے مستحق تمام ورثاء اپنے حصوں کے مطابق شریک  ہوں گے ( یعنی مذکورہ صورت میں چھ باپ شریک بھائی اور ایک باپ شریک بہن)   اور اضافی رقم  ادارہ کے ضابطہ کے مطابق اس کو ملے گی  جس کو ادارہ نامزد کرےاگر ضابطہ اور قانون  کے مطابق سگی غیر شادی شدہ بہن مستحق ہوتی ہے باپ شریک بہن مستحق نہیں ہوتی تو مذکورہ باپ شریک بہن سوتیلی ہونے کی وجہ سے اضافی رقم کی مستحق نہیں ہوگی۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ."(کتاب الہبۃ ج نمبر ۴ ص نمبر ۳۷۴،دار الفکر)مجمع الأنهر  میں ہے:"(وتنفسخ) الإجارة بلا حاجة إلى الفسخ (بموت أحد العاقدين) أي أحد من الآجر، والمستأجر، وعند الأئمة الثلاثة: لا يبطل بموت أحدهما ولا بموتهما كالبيع ولنا أن المنافع، والإجارات صارت ملكا للورثة، والعقد السابق لم يوجد منهم فينتقض (عقدها لنفسه)."(کتاب الاجارۃ، باب فسخ الاجارۃ ج نمبر ۲  ص نمبر ۴۰۱،دار احیاء التراث العربی )فیروز اللغات میں ہے:سوتیلا: سوت یا سوکن سے تعلق رکھنے والا ۔ اولاد بھائی بہن یا ماں باپ جو اصلی نہ ہوں۔(ص نمبر ۸۱۸،فیروز سنز)فقط واللہ اعلم

عنوان: پانچ بھائی اور دوبہنوں کے درمیان ترکہ کی تقسیم کا بیان
سوال: ہم پانچ بھائی اور دوبہنیں ہیں ، میری والدہ کے نام ایک فلیٹ ہے اس کو بیچ کر کس طرح وراثت تقسیم کریں ؟والد صاحب کا بھی انتقال ہوچکاہے،اور  دو بھائیوں کابھی انتقال ہوچکاہے،جن کے بیوی بچےبھی  ہیں ،اور دونوں بھائیوں کا انتقال والدہ کے بعد ہواہے۔
جواب: صورتِ مسئولہ میں مرحومہ کے حقوق ِ متقدمہ یعنی تجہیزو تکفین کا خرچ ادا کرنے کے بعد،اگر مرحومہ پر قرض ہوتو اس کو ادا کرنے کے بعد ،اگر مرحومہ نے کوئی جائز وصیت کی ہوتو اس کو بقیہ ترکہ کے ایک تہائی سےادا کرنے کےبعد باقی ترکہ منقولہ وغیر منقولہ کو 12حصوں میں تقسیم کرکے 2حصے ہر ایک بیٹے کو ،اور 1حصے ہر ایک بیٹی کو ملیں گے۔میت: 12بیٹابیٹابیٹابیٹابیٹابیٹیبیٹی2222211فیصد کے اعتبار سے 100روپے میں سے 16.666روپے ہر ایک بیٹے کو،8.333روپے ہر ایک بیٹی کو ملیں گے۔نیز واضح رہے کہ جن بھائیوں کا انتقال ہوچکاہے ،ان کو والدہ کے ترکہ میں ملنے والا حصہ ان کے شرعی ورثاء کے درمیان ان کے حصوں کے مطابق تقسیم کیاجائے گا،دونوں بھائیوں کے ورثاء کی تعداد لکھ مسئلہ معلوم کرلیاجائے۔فقط واللہ اعلم

عنوان: ایک بیٹے اور تین بیٹیوں میں ترکہ کی تقسیم
سوال: ہم چار بہن بھائی ہیں، تین بہنیں اور ایک بھائی ۔ والدین انتقال فرما چکے ہیں ، والد صاحب نے ترکہ میں ایک گھر چھوڑ ا ہے ،جس کی مالیت کم و بیش ایک کروڑ پچاس لاکھ ہے، براہِ مہربانی ہر ایک کا حصہ بتا دیں اور تقسیم کا طریقہ بھی بتا دیں۔
جواب: صورتِ مسئولہ میں سائل کے والد کے ترکہ کی  تقسیم کا  شرعی طریقہ یہ ہے کہ سب سے پہلے  مرحوم کے حقوقِ متقدمہ یعنی: تجہیز وتکفین( کفن دفن) کے اخراجات  نکالنے کے بعد،  اگر مرحوم کے ذمہ کسی کا قرض ہو تو کل مال سے اس کی ادائیگی کے بعد،اگر مرحوم نے کوئی جائز وصیت کی ہو تو اسے باقی مال کے  ایک تہائی ترکہ میں نافذ کرنے کے بعد  باقی ماندہ کل جائیداد منقولہ وغیر منقولہ کو 5 حصوں میں تقسیم کر کے مرحوم کے بیٹے(سائل)  کو 2 حصے اور مرحوم کی ہر ایک بیٹی کو ایک ایک حصہ ملے گا۔صورتِ تقسیم یہ ہے:میت:5بیٹابیٹیبیٹیبیٹی2111یعنی فیصد کے اعتبار سے  40 فیصد   مرحوم کے بیٹے کو اور 20 فیصد مرحوم کی ہر ایک بیٹی کو ملےگا۔فقط واللہ اعلم

عنوان: بیوہ، چار بیٹوں اور پانچ بیٹیوں میں میراث کی تقسیم
سوال: ہم چار بھائی اور پانچ بہنیں ہیں ،والدہ زندہ ہیں  ، جبکہ والد محترم گزشتہ سال وفات پاگئے ہیں، ابھی تک ہم نے مشترکہ جائیداد کی تقسیم نہیں کی ہے، اب ہم آپس میں تقسیم کرنا چاہتے ہیں ، اس حوالے سے چند سوالات پوچھنا ہے :1۔ ہم میں سے ہر ایک کا کتنا حصہ بنتا ہے ۔2۔بہنوں کو زمین اور گھر کے حصے کی قیمت دینا جائز ہے ؟3۔ والد کی  وفات کے بعد جن بھائیوں نے خود کمائی کی ہے کیا وہ مشترکہ جائیداد میں داخل ہے؟
جواب: 1۔صورت مسئولہ  میں  سائل کے مرحوم والد کے ترکہ کی  تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد  ، اگر مرحوم نے کوئی جائز وصیت کی ہو تو اسےباقی ترکہ کے  ایک تہائی میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  104 حصوں میں تقسیم کر کے13 حصے بیوہ کو، 14 حصے ہر بیٹے کو اور 7 حصے ہر بیٹی کو ملیں گے۔ صورت تقسیم یہ ہے : میت:8 / 104 بیوہ بیٹابیٹابیٹابیٹابیٹی بیٹیبیٹی بیٹیبیٹی17131414141477777یعنی 100 روپے میں سے 12.50 روپے بیوہ کو ،13.461 روپے ہر ایک بیٹے کو ،6.370 روپے ہر ایک بیٹی کو ملیں گے ۔2۔اگر ترکہ میں زمینیں اور گھر ہیں تو ان زمینوں اور گھر  میں  بہنیں  اپنے حصہ کے بقدر حقدار  ہیں ،اگر بہنیں باہمی رضامندی  سے اپنے حصہ کے بدلہ رقم لینا چاہیں تو ایسا کرنا بھی جائز ہے ،لیکن اگر رقم نہ لینا چاہیں بلکہ زمین اور گھر میں اپنا حصہ باقی رکھنا چاہیں  تو اگر  گھر قابل تقسیم ہے (تقسیم کرنے کے بعد ہر وارث اپنے حصے سے نفع اٹھاسکتا ہے )تو اس صورت میں گھر کو تقسیم کردیا جائےاور اگر گھر قابل تقسیم نہیں ہے  تو اس صورت میں اس کی موجودہ مالیت لگا کر تقسیم کرلینا ہی درست  طریقہ ہے کہ بعض ورثاء دوسرے  کے حصے خرید کر پورا مکان اپنی ملکیت میں لے لیں ۔3۔والد کی وفات کے بعد بھائیوں  نے اگر والد ہی کے کاروبار کا بڑھایا ہے اور اسی سے کمائی کی ہے تو یہ کمائی/ نفع وغیرہ  بھی والد کے ترکہ میں داخل ہوگا اور تمام ورثاء میں ان کے شرعی حصوں کے مطابق تقسیم ہوگی ،لیکن اگر بھائیوں نے والد کے کاروبار سے کمائی نہیں کی ،بلکہ اپنے کسی اور ذاتی کاروبار وغیرہ سے کمائی کی ہے تو اس صورت میں یہ کمائی/ نفع وغیرہ   والد مرحوم کے ترکہ میں داخل نہیں ہوگا۔وفي الفتاوى الهندية :"شركة الملك نوعان: شركة جبر، وشركة اختيار فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا ...وحكمها وقوع الزيادة على الشركة بقدر الملك، ولا يجوز لأحدهما أن يتصرف في نصيب الآخر إلا بأمره، وكل واحد منهما كالأجنبي في نصيب صاحبه ويجوز بيع أحدهما نصيبه من شريكه في جميع الصور ومن غير شريكه بغير إذنه إلا في صورة الخلط والاختلاط، كذا في الكافي."(كتاب الشركة،الباب الأول في بيان أنواع الشركة وأركانها وشرائطها وأحكامها،الفصل الأول في بيان أنواع الشركة،2/ 301،ط:دار الفکر)درر الحكام في شرح مجلة الأحكام میں ہے:"(المادة ١٠٧٣) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة."( الكتاب العاشر الشركات، الباب الأول في بيان شركة الملك، الفصل الثاني في بيان كيفية التصرف في الأعيان المشتركة، ٣ / ٢٦، ط: دار الجيل)فقط واللہ اعلم

عنوان: میراث کے حصص/ میراث کے مسئلے میں الاقرب فالاقرب کے ضابطے کی وضاحت
سوال: اگر وراثت کی تقسیم میں الاقرب فالا قرب کاہی اصول لاگو ہے تو پھر مجھے یہ سمجھنا ہے کہ اگر داد ا،بیٹے اور پوتا زندہ و حیات  ہیں،ان میں سے ایک بیٹے کی وفات ہو گئی، جس کی اپنی ذاتي جائیداد بھی تھی، میرا سوال یہ ہے کہ اگر پوتا دیگر اولاد کی موجودگی میں وراثت کے حق سے محروم ہو سکتا ہے تو پھر مرنے والے کا باپ (پوتے کا دادا) مرنے والے کی اولاد(پوتا) کی موجودگی میں مرنے والے کی ذاتی جائیداد میں سے 1/6 حصہ کا حق دار کیوں ہے ؟
جواب: مذکورہ مسئلہ کا سمجھنا  والد کی میراث کی ممکنہ حالتوں کے  سمجھنے پر موقوف ہے، والد کی میراث کی ممکنہ تین حالتیں ہیں :1-    اگر میت نے باپ کے ساتھ اپنی کوئی مذکر اولاد ( بیٹا ، پوتا ، پڑپوتا نیچے تک ) چھوڑی ہو تو باپ کو سد س ملے گا ، اس کو فرض ِ مطلق کہتے ہیں ۔2-  اگر میت نے باپ کے ساتھ صرف مؤنث اولاد ( بیٹی پوتی پڑپوتی نیچے تک ) چھوڑی ہو تو باپ سدس کے ساتھ عصبہ بھی ہوگا ، اس کو فرض مع التعصیب کہتے ہیں ۔3- اگر میت کی کوئی مذکر و مؤنث اولاد یا مذکر اولاد کی اولاد نیچے تک نہ ہوں تو باپ تنہا ہونے کی صورت میں پورا ترکہ یا دوسرے اصحابِ فرائض کے ساتھ ہونے کی صورت میں ان کو دینے کے بعد بچا ہوا ترکہ کا وارث ہوگا، اس کو تعصیبِ محض کہتے ہیں۔لہذا باپ کو صرف عصبہ ہونے کی وجہ سے میراث نہیں ملتی ،بلکہ کچھ حالتوں میں یہ  اصحاب الفرائض میں سے بھی ہے،لہذا بیٹا ہونے کی صورت  باپ کو اس کے اصحاب الفرائض میں سے ہونے کی وجہ سے ملتا ہے اور اصحاب الفرائض ان کو کہتے ہیں ، جن کے حصے اللہ تعالی نے قرآن پاک میں مقرر فرمائے ہیں، لہذا اگر اصحاب الفرائض والی کوئی حالت ہو تو باپ کا حصہ اس کو ملے گا، اور اگر وہ اس کے ساتھ ساتھ عصبہ بھی بن رہا ہو تو وہ حصہ بھی ملے گا،  لہذا الاقرب فالاقرب کا اصول صرف عصبہ ہونے کے اعتبار سے ہےاور اسی میں اس کا اعتبار کیا جاتا ہے،  اصحاب الفرائض میں  قرآن و سنت کی نصوص اور اجماع کا اعتبار کیا جاتا ہے۔فتاوی شامی میں ہے:"ثم العصبات بأنفسهم أربعة أصناف: جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت كالابن ثم ابنه وإن سفل."( كتاب الفرائض، 6 /774، سعید)فقط واللہ اعلم

عنوان: والدہ کی حیات میں اولاد کا حصہ
سوال: ہماری والدہ محترمہ نے پہلے شادی کی ہوئی تھی،  جس سے ایک بیٹا اور بیٹی ہے،  پھر وہاں سے طلاق ہوگئی اور والدہ نے ہمارے والد صاحب سے شادی کی،  جن سے ہماری پیدائش ہوئی، اب والد صاحب کا انتقال ہوگیا،  ان کی میراث تقسیم کی تو والدہ کو ان کا حصہ مکمل دے دیا،  اب کیا والدہ کے حصہ سے وہ دو بھائی بہن جو والدہ کی پہلی اولاد ہیں اُن کو اِس میں سے حصہ ملےگا؟ جب کہ بھائی زندہ ہے اور بہن کا انتقال ہوگیا ہے اور اس کے بچےہیں، اگر ملےگا تو کیا صورتِ حال ہے اور اگر نہیں ملےگا تو کیا صورتِ حال ہے؟
جواب: صورتِ مسئولہ میں آپ کی والدہ کی حیات میں ان کی کسی اولاد کا ان کی جائے داد میں کوئی حصہ نہیں، اور ان کے انتقال کی صورت میں ان کی ساری اولاد کا ان کی جائے داد میں حصہ ہو گا، یعنی آپ کی ماں شریک اولاد بھی حصہ دار ہو گی، تاہم جس بہن کا انتقال والدہ سے قبل ہو چکا اس کا والدہ کے ترکہ میں کوئی حصہ نہ ہو گا۔پھر والدہ کی میراث کی تقسیم کا طریقہ ان کے انتقال کے بعد معلوم کیا جائے، ابھی یہ سوال قبل از وقت ہے۔فقط واللہ اعلم

عنوان: میراث کی تقسیم
سوال: فوت شدہ باپ کے ترکہ میں بیٹے نے ابھی حصہ نہیں لیا تھا کہ کچھ عرصہ بعد بیٹا بھی فوت ہوگیا ،اب کوئی دوسرا بیٹا بھی نہیں ہے ،البتہ پوتے پوتیاں اور بیٹیاں موجود ہیں ، اب پوتے ،پوتیوں  کو دادا  کے ترکہ میں سے  کتنا حصّہ  ملے گا   اور بیٹیوں کو کتنا ملے گا ؟
جواب: صورت ِ مسئولہ میں اگر مرحوم کے ورثاء  میں صرف بیٹیاں ،پوتے اور پوتیاں ہیں (بیوہ اور بیٹا مرحوم سے پہلے فوت ہوچکے ہوں ) تو مرحوم کی میراث تقسیم کرنے کا طریقہ یہ ہے کہ مرحوم کے حقوق ِ متقدمہ یعنی تجہیز وتکفین کے اخراجات  نکالنے کے بعد،اگر مرحوم کے ذمہ کوئی قرض  ہو تو اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد ،ایک سے زائد بیٹیاں ہونے کی صورت میں دو تہائی بیٹیوں کو اور بقیہ ایک تہائی میں پوتیوں کو اکہرا اور پوتوں کو دہراحصہ ملے گا ۔یہ اصولی جواب دے دیا گیا ہے ۔مزید تفصیل معلوم کرنے کے لیے ورثاء کی حتمی تعداد بتا کر معلوم کرلیا جائے ۔ نیز اگر مرحوم والد کے اس بیٹے کے علاوہ بھی بیٹے تھے،یا بیٹے کے انتقال کے وقت اس کی بیوہ بھی موجود تھی تو تفصیل لکھ کر مرحوم بیٹے کے ورثاء کے حصے معلوم کرلیں۔ فقط واللہ اعلم

عنوان: ایک بیوہ، تین بیٹے اور پانچ بیٹیوں کے درمیان ترکہ کی تقسیم کا طریقہ
سوال: ایک آدمی کا انتقال ہوا اس کے ورثاء میں ، 5 بیٹیاں، 3 بیٹے اور ایک  بیوہ ہے ، اس کی میراث میں ایک مکان ہے ،تو یہ مکان ان ورثاء کے درمیان کیسے تقسیم  ہو گی؟
جواب: اگر مرحوم کے والدین میں سے کوئی بھی  زندہ نہیں ہے تو اس کی  ترکہ کی تقسیم کا شرعی طریقہ یہ ہےکہ میت کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم کے ذمہ کوئی قرض ہو تو  اسے ادا کرنے کے بعد اور  اگر مرحوم  نے کوئی جائز وصیت کی ہو تو  باقی ترکہ کے  ایک تہائی میں  اسے نافذ کرنے کے بعد باقی ترکہ منقولہ وغیر منقولہ  کے(۸۸ )حصے کرکے (۱۱)حصے  بیوہ کو، (۱۴)حصے میت کے ہر ایک بیٹے کو اور (۷)حصے اس کی ہر ایک بیٹی کو ملیں گے۔تقسیم کی صورت یہ ہے:میت:88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی مثلًا 100 روپے میں سے12.5 روپے بیوہ کو،15.909 روپے میت کے ہر ایک بیٹے کو اور 7.954 روپے اس کی ہر ایک بیٹی کو ملیں گے۔ فقط واللہ اعلم

عنوان: بیوہ، والد، ایک بیٹا تین بیٹیوں میں ترکہ کی تقسیم
سوال: میرے چچا کا سال 2004 میں انتقال ہو گیا تھا ان کو میرے دادا نے اپنی زندگی میں 8 ایکڑ زمین ہبہ کردی تھی جب چچا کا انتقال ہوا اس وقت چچا کے والد یعنی میرے دادا زندہ تھے ان کا انتقال سال 2007 میں ہوا تھا،  چچا کے لواحقین میں ایک بیوہ ایک بیٹا اور تین بیٹیاں شامل ہیں اور حیات ہیں لیکن چچا کی والدہ ان سے پہلے انتقال کر گئی تھیں،  چچا کے 3 بھائی اس وقت حیات تھے۔ اب ایک مسئلہ در پیش ہے کہ چچا کی وراثت کے وقت ان کے والد زندہ تھے، اب ان کے والد کا حصہ ترکہ میں سے ہوگا یا نہیں کیونکہ زمین تو ان کے والد نے ہی ہبہ کی تھی؟
جواب: صورتِ مسئولہ میں آپ کے دادا کا اپنے بیٹے کے ترکہ میں حصہ ہوگا ، اگرچہ متروکہ جائداد آپ کے دادا نے ہی اپنے بیٹے کو ہدیہ کی ہو۔تقسیم جائیداد درج ذیل ہے: سائل کے مرحوم چچا  کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ  کو 120 حصوں میں تقسیم کریں،  15 حصے بیوہ کو ،20 حصے والد (سائل کے دادا) کو، 34 حصے بیٹے کو اور 17،17 حصے ہر بیٹی کو ملیں گے۔صورتِ تقسیم یہ ہے:میت:120/24بیوہوالدبیٹابیٹیبیٹیبیٹی3417152034171717یعنی سو میں سے %12.5 بیوہ کو، %16.66 والد کو، %28.33  بیٹے کو اور %14.16 ہر بیٹی کو ملیں گے۔واضح رہے کہ آپ کے چچا کے انتقال کے وقت آپ کے کے دادا زندہ تھے تو دادا کو  ملنے والا حصہ دادا مرحوم کی اولاد میں شرعی حساب سے تقسیم ہو گا۔فقط واللہ اعلم

عنوان: مقتول کے جرمانہ کی رقم کا حق دار کون ہے؟ / مقتول کی ماں کے پاس موجود سونے پر زکوۃ کا حکم
سوال: ایک شخص کو کسی جھوٹے جرم میں قتل کیا گیا، بعد ازاں جرگہ نے تحقیق کے بعد قاتل کو قصوروار ٹھہرایا اور مقتول کو بے  قصور، اس کے بعد جرگہ والوں نے قاتل پر مالی جرمانہ لگایا ،جو مقتول کی ماں کو دیا گیا۔ اب سوال یہ ہے کہ اس مال کا کیا کیا جاۓ؟ آیا یہ ماں کی ملکیت ہے یا گھر کے دوسرے افراد بھی اس مال میں شامل ہیں؟ نیز ماں کے پاس کچھ سونا بھی ہے تو زکوۃ کس حساب سے تقسیم ہوگی؟ جرمانہ والی رقم ماں کے پاس ہے۔
جواب: ۱۔واضح رہے کہ قتل  دو مردوں کی گواہی یا قاتل کے اقرار سے ثابت ہوتا ہے ، لہذا صورتِ مسئولہ میں اگر مالی جرمانے سے مراد قتل کے شرعی ثبوت کے بعد جرگہ والوں کا قاتل پر  بدلِ صلح مقرر کرنا ہے تو اس  بدلِ صلح میں تمام شرعی ورثاء کا حق ہے  اور یہ  رقم مقتول کے تمام شرعی ورثاء میں ان کے حصوں کے بقدر تقسیم ہوگی، والدہ اکیلی اس رقم  کی مالک نہیں ہے۔۲۔  مقتول کی والدہ کے پاس موجود سونا اور بدلِ صلح میں اس کے حصے کو ملا کر مجموعہ ساڑھے باون تولہ چاندی کی قیمت کو پہنچ رہا  ہوتو مقتول کی والدہ پر زکوۃ لازم ہوگی    ۔فتاو ی عالمگیری میں ہے:"يجوز الصلح عن جناية العمد والخطأ في النفس وما دونها إلا أنه لو صالح في العمد على أكثر من الدية جاز، كذا في الاختيار شرح المختار، ويكون المال حالا على الجاني في ماله دون العاقلة، كذا في الحاوي."(کتاب الصلح، الباب الثانی عشر فی الصلح عن الدماء و الجراحات جلد ۴ ص:۲۶۰ ط:دارالفکر)فتاوی عالمگیری میں ہے:"ثم يقسم الباقي بين الورثة على سهام الميراث."(کتاب الفرائض ، الباب الثانی فی ذوی الفروض جلد ۶ ص : ۴۴۷ ط : دار الفکر)فتاوی عالمگیری میں ہے:"وتضم ‌قيمة ‌العروض إلى الثمنين والذهب إلى الفضة قيمة كذا في الكنز. حتى لو ملك مائة درهم خمسة دنانير قيمتها مائة درهم تجب الزكاة عنده خلافا لهما، ولو ملك مائة درهم وعشرة دنانير أو مائة وخمسين درهما وخمسة دنانير أو خمسة عشر دينارا أو خمسين درهما تضم إجماعا كذا في الكافي."( کتاب الزکوۃ ، الباب الثالث فی زکوۃ الذهب و الفضة و العروض جلد ۱ ص : ۱۷۹ ط : دارالفکر)البحرالرائق میں ہے:"‌أن ‌الزكاة ‌تجب في النقد كيفما أمسكه للنماء أو للنفقة."(کتاب الزکاۃ ، شروط وجوب الزکاۃ، ج: ۲ ص : ۲۲۲ ط : دار الکتاب الإسلامي)فقط و اللہ اعلم

عنوان: دادا کی میراث میں بہو اور پوتے،پوتیوں کے حصے کا حکم
سوال: باپ کے انتقال کے بعد دادا کی جائیداد ميں اس کے بيوی بچوں کے حصہ کا کيا شرعی حکم ہے ؟جب کہ دادا ،دادی زندہ ہوں۔
جواب: صورتِ مسئولہ میں والد کی زندگی میں انتقال کرنے والے بیٹے کی اولاد اور بیوہ کا مرحوم کے والد کی جائیداد میں بطورِ وراثت حصہ نہیں ہوتا،البتہ اگر دادا اپنے پوتوں ،پوتیوں اور بہو کو زندگی میں کچھ دےکر قبضہ میں دےدیں یا ان کے لیے ایک تہائی جائیداد میں وصیت کرلے تو ان کو دادا کی جائیداد سے  حصہ ملے گا ورنہ نہیں۔صحیح البخاری میں ہے  :"وقال زيد: «ولد الأبناء بمنزلة الولد، إذا لم يكن دونهم ولد ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن»."(كتاب الفرائض،باب ميراث إبن الإبن،529/2،ط:رحمانية)تکملۂ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(كتاب الفرائض،باب ألحقوا الفرائض بأهلها،15/2،ط:دارالقلم،دمشق)المحیط البرھانی میں ہے:"فإن اجتمع أولاد الصلب وأولاد الابن فإن كان في أولاد الصلب ذكر فلا شيء لأولاد الابن ذكورا كانوا، أو إناثا أو مختلطين لأن الذكر من أولاد الصلب مستحق لجميع المال باعتبار حقيقة الاسم، وعند العمل بالحقيقة يسقط اعتبار المجاز فإن الجمع بين الحقيقة والمجاز في لفظ واحد في حالة واحدة متعذر...والدليل عليه أن أولاد الابن يدلون بالابن ويرثون بمثل نسبه فيحجبون به كالأجداد بالأب والجدات بالأم."(كتاب الفرائض،باب الأولاد،141/29،ط:دار المعرفة)فقط والله أعلم

عنوان: بیوہ ، تین بیٹے اور پانچ بیٹیوں کے ما بین میراث کی تقسیم
سوال: میرے والد کا انتقال اگست 2021 میں ہو گیا تھا۔ میں ان کی سب سے بڑی اولاد ہوں میری والدہ حیات ہیں ہم مجھ سمیت 3 تین بھائی اور 5 پانچ بہنیں ہیں۔ والد صاحب نے نو لاکھ نقد رقم چھوڑی ہے۔ مہربانی فرما کر کس کو کتنی رقم دینی ہے بتا دیں ۔
جواب: صورت مسئولہ میں مرحوم کی جائیداد کی تقسیم کا شرعی طریقہ یہ ہے کہ سب  سے پہلے مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اس کی ادائیگی کے بعداور  اگر مرحوم نے کوئی جائز وصیت کی ہوتو اسے ایک تہائی مال میں سے نافذ کرنے کے بعد باقی کل جائیداد منقولہ و غیر منقولہ کو  88 حصوں میں تقسیم کر کے 11 حصے مرحوم کی بیوہ کو اور 14 ، 14 حصے مرحوم کے ہر ایک بیٹے کو اور 7 ، 7 حصے ہر ایک بیٹی کو ملیں گے۔صورت تقسیم یہ ہے:88/8بیوہ بیٹا بیٹابیٹابیٹی بیٹیبیٹیبیٹیبیٹی171114141477777یعنی 900000 روپے میں 112500 روپے مرحوم بیوہ کو اور 143181.81روپے مرحوم کے ہر ایک بیٹے کو اور 71590.90 روپے مرحوم کی ہر ایک بیٹی کو ملیں گے۔یہ تقسیم اس وقت ہے جب مرحوم کے والدین حیات نہ ہوں ۔فقط و اللہ اعلم

عنوان: بیٹی،دو بھائی اور چاربہنوں میں میراث کی تقسیم
سوال: ایک بندے کا انتقال ہوا، اس کی موت کے وقت ان کی اولاد میں اس کی صرف ایک بیٹی ہیں اور بھائیوں میں سے دو بھائی، بہنوں میں چار بہنیں ہیں (سب حیات ہیں) اور ایک فوت شدہ بھائی سے (مرحوم کے) بھتیجے ہیں ، مذکورہ بالا صورت میں مورث کی بیٹی، بھائیوں،بھتیجے اور بہنوں کےحصص کیا ہوں گے ؟
جواب: صورتِ مسئولہ میں مرحوم کے  ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے ان  کے   حقوق متقدمہ یعنی تجہیز و تکفین کے اخراجات نکالنے اور اگر ان کے ذمہ کوئی قرضہ ہو  تو قرضہ کی ادائیگی کے بعد، اور اگر انہوں  نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائیداد منقولہ و غیر منقولہ کو 16حصوں میں تقسیم کر کے اس میں سے  8حصے  ان کی بیٹی کو،2 حصے ان کےہر ایک بھائی کواور ایک حصہ ان کی ہر ایک بہن کو    ملے گا۔ موجودہ ورثاء کی موجودگی میں مرحوم کے بھتیجوں کاشرعاً کوئی حصہ نہیں بنتا،تاہم اگر کوئی عاقل،بالغ وارث اپنے حصے میں سے ان کو کچھ دینا چاہے تو اس کی اجازت ہے۔تنویر الابصار مع الدر المختار میں ہے:"العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل)....."(کتاب الفرائض،فصل فی العصبات،774/6،سعید )صورتِ تقسیم یہ ہے:مرحوم 16/2:بیٹی بھائی بھائی بہنبہنبہنبہن118221111یعنی فیصد کے لحاظ سے 100 فیصد میں سے 50 فیصد مرحوم کی بیٹی کو،12.5 فیصد ان کے ہرایک بھائی کو اور 6.25 فیصد ان کی ہرایک بہن کو ملے گا۔فقط واللہ اعلم

عنوان: ورثاء میں تین بھائی،ایک بہن اور بھتیجا ہو تو ترکہ کی تقسیم
سوال: فوت شدہ بھا ئی کے ورثاء میں   ایک بہن،تین بھائی اور ایک بھتیجا ہے ،وراثت میں ہر ایک کا کتنا حصہ ہوگا؟
جواب: صورتِ مسئولہ میں مرحوم کے  ترکہ کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنےکے بعد ،اگر مرحوم کے ذمہ کو ئی قرض ہو تو قرض ادا کرنے کے بعد،اور اگر مرحوم نے کوئی جائز وصیت کی ہو تو باقی ترکہ کے ایک تہائی میں نافذ کرنے کے بعد،باقی ترکہ کو 7حصوں  میں تقسیم کر کے ،2حصے مرحوم کے ہرایک بھائی کو،ایک حصہ مرحو م کی بہن کوملے گا،بہن بھائیوں کی موجودگی میں مرحوم کے بھتیجےکو حصہ نہیں ملے گا۔صورتِ تقسیم یہ ہے:میت (مرحوم):7بہنبھائیبھائیبھائی بھتیجا1222 محرومیعنی مثلاً 100روپے میں سے 28.57روپے مرحوم کے ہر ایک بھائی کو ،روپے مرحوم کی ہر ایک بہن کو ملیں گے۔البحرا لرائق میں ہے:"وأما الحقوق المتعلقة بالتركة فأربعة ‌الكفن ‌والدفن والوصية والدين والميراث".(كتاب الفرائض ،أصناف الوارثين،ج:8،ص:556،ط:دارالكتا ب الإسلامي)فقط واللہ اعلم

عنوان: ایک بیوہ، ایک بیٹا اور چار بیٹیوں میں تقسیم
سوال: میرے والد صاحب کا انتقال ہوگیا ہے اور لواحقین میں ایک بیوہ ، ایک بیٹا اور چار بیٹیاں ہیں ۔ والد صاحب کی ایک دوکان ہے جس کو بیس لاکھ روپے میں فروخت کیا جا رہا ہے مارکیٹ کی ویلیو کے حساب سے، تو برائے مہربانی شرعی طور پر میت کی ملکیت کی تقسیم کے بارے میں مکمل شرعی حکم فرمائیے بمعہ میت کی تجہیز و تکفین اور قرض کے بارے میں بھی شرعی رہنمائی فرمائیں۔
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو48 حصوں میں تقسیم کر کے 6حصے بیوہ کے، 14 حصے بیٹے کے اور 7 حصے ہر بیٹی کے ہیں۔صورت تقسیم یہ ہے :میت : 8 / 48 ۔۔۔ مضروب : 6بیوہبیٹابیٹیبیٹیبیٹیبیٹی176147777یعنی  بیس لاکھ (2,000,000) میں سے ڈھائی لاکھ (250,000) روپےبیوہ کو، پانچ لاکھ، تراسی ہزار، تین سو تینتیس (583,333.33) روپے بیٹے کو اور دو لاکھ، اکانوے ہزار، چھ سو چھیاسٹھ (291,666.66) روپے ہر بیٹی کو ملیں گے۔فقط واللہ اعلم

عنوان: بیوہ، پانچ بیٹیوں، تین بھائی اور ایک بہن کے درمیان وراثت تقسیم کرنے کا طریقہ
سوال: مندرجہ ذیل میت کے ورثاء کے درمیان وراثت کی تقسیم کس طرح ہوگی؟بیوہ، پانچ بیٹیاں، تین بھائی اور ایک بہن ۔نیز میت کے والدین کا انتقال پہلے ہی ہوچکاتھا۔
جواب: صورتِ مسئولہ میں مذکورہ میت کاترکہ تقسیم کرنے کا شرعی طریقہ یہ ہے کہ سب سے پہلے میت کے حقوقِ متقدمہ یعنی تجہیز وتکفین کا خرچہ ادا کرنے کے بعد، میت کے ذمہ اگرکوئی قرض ہوتو اسے ادا کرنے کے بعد، اور اگر  میت نے کوئی جائز وصیت کی ہوتو اسے باقی ترکہ کے ایک تہائی سے نافذکرنے کے بعد باقی کل ترکہ منقولہ وغیرمنقولہ کو 840حصوں میں تقسیم کرکے میت کی بیوہ کو105  حصے، میت کی ہرایک بیٹی کو 112 حصے، میت کے ہر ایک بھائی کو 50حصےاور میت کی بہن کو 25حصے ملیں گے۔تقسیم کی صورت یہ ہے:میت:840/24بیوہبیٹیبیٹیبیٹیبیٹیبیٹیبھائی بھائیبھائیبہن316510511211211211211250505025یعنی مثلاً100روپے میں مرحوم کی بیوہ کو 12.5روپے، مرحوم کی ہرایک بیٹی کو  13.33روپے، میت کے ہرایک بھائی کو  5.952روپے اور میت کی بہن کو 2.976روپے ملیں گے۔فقط واللہ اعلم

عنوان: میت کی استعمال کی اشیاء کی تقسیم
سوال: میری والدہ کا انتقال ہوگیا ہے اور والد صاحب کا انتقال پہلے ہی ہو چکاہے، اب سوال یہ ہے کہ میری والدہ کے استعمال کی کچھ چیزیں ہیں جیسے کہ برتن، تسبیح ، جائےنماز، کپڑے جوتیاں وغیرہ،جب کہ سونے کی کوئی چیز نہیں ہے، لواحقین میں زندوں میں صرف دو بیٹے ہیں، جب کہ ایک بھائی اور دو بہنوں کا انتقال ہو چکا ہے جو کہ شادی شدہ تھے، شرعی اعتبار سے والدہ کے استعمال کی اشیاء کی تقسیم کے بارے میں فرمائیں۔
جواب: صورتِ مسئولہ میں مرحومہ کے حقوقِ متقدمہ اداکرنے کے بعد یعنی مرحومہ کے تجہیز و تکفین کا خرچہ نکالنے کے بعد ،اگر مرحومہ کے ذمہ قرض ہو تو اس کو ادا کرنے کے بعد ،اگر مرحومہ نے کوئی جائز وصیت کی ہو تو اس کو ترکہ کی ایک تہائی حصہ سے نافذکرنے کے بعد باقی ترکہ منقولہ وغیر منقولہ کو بشمول مذکورہ ذاتی استعمال کی اشیاء کے، دو حصوں میں تقسیم کرکے ایک ،ایک حصہ ہر ایک زندہ بیٹے کو ملے گا،جن بیٹے ،بیٹیوں کاانتقال ہوچکا ہے اگر ان کا انتقال والدہ مرحومہ  کے انتقال سے پہلے ہوا ہے تو ان کو مرحومہ کے ترکہ سے بطورِ میراث کے حصہ نہیں ملے گا۔میت:2بیٹابیٹا11یعنی 100 روپے میں سے 50 روپے ہر ایک بیٹے کو ملیں گے۔واضح رہے کہ مذکورہ تقسیم اس وقت ہے جب انتقال کرنے والے بیٹے ،بیٹیوں کا انتقال والدہ مرحومہ کے انتقال سے پہلے ہوچکاہواور اگر  انتقال کرنے والے بیٹے ،بیٹیوں کا انتقال والدہ مرحومہ کے انتقال کے بعد ہوا ہو  تو مذکورہ بیٹوں ،بیٹیوں کے ورثاء یعنی  ان کی بیوہ ،شوہراور ان کی اولاد کی تفصیل لکھ کر بھیج دیں تو اس کے مطابق جواب دے دیا جائے گا۔فقط واللہ اعلم

عنوان: ایک بیوہ دوبھائیوں اوردوبہنوں میں ترکہ تقسیم
سوال: ایک شخص کے نام پر ایک گھر ہے اور وہ فوت ہو گیا ہے، اور مرحوم کی کوئی اولاد نہیں ہے ،ورثاء میں بیوہ، 2 بھائی ، 2 بہنیں ہیں، اس صورتحال میں وراثت کی تقسیم کا شرعی طریقہ کیا ہے ؟
جواب: صورتِ مسئولہ میں اگرمذکورہ گھرمذکورشخص کی ملکیت نہیں ہے صرف نام پر ہے تومذکورہ شخص کے ورثاء میں تقسیم نہیں ہوگا،بلکہ جس شخص کی ملکیت ہے اس کے ورثاء میں تقسیم ہوگا،تاہم مذکورہ گھراگرواقعۃً مرحوم شخص کی ملکیت ہے تواس کے تقسیم کرنے کاشرعی طریقہ یہ ہے کہ مرحوم کےحقوق متقدمہ یعنی تجہیزوتکفین خرچہ  كاادا کرنےکےبعداگرمرحوم پرکوئی قرض ہےتوقرضہ  ان کےترکہ سےاداکرنےکےبعد،اوراگرانہوں نےکوئی جائز وصیت کی ہےتواس باقی ترکہ کےایک تہائی میں سےاداکرنے کے بعدباقی  کل  ترکہ  منقولہ اور غیر منقولہ کو8 حصوں میں تقسیم کرکے بیوہ کو2 حصے اورہرایک بھائی کو2 حصے اورہرایک بہن کو 1 حصے ملے گا ۔شوہر:4/8بیوہ بھائی بھائی بہن بہن 1322211یعنی 100 فیصدمیں سے25  فیصد بیوہ کواور25 فیصدہرایک بھائی کواور12.5 فیصد ہرایک بہن کوملیں گے ۔فتاوی شامی میں ہے:" بخلاف جعلته باسمك فإنه ليس بهبة."(كتاب الهبة ،ج: 5 ط : 689 ط: سعيد) فقط والله اعلم

عنوان: تین بطن مناسخہ
سوال: میراث کے بارے میں مسئلہ!میرے دادا،دادی کی پراپرٹی (جو اب تک دادا کے نام پر ہی ہے )سیل ہورہی ہے (فلیٹ کی شکل میں )دادا،دادی کا کافی سال پہلے انتقال ہو گیا ہے ،ان کی ایک بیٹی اور پانچ بیٹے ہیں ،ایک بیٹی اور بڑے بیٹے کا حال ہی میں انتقال ہوگیا ہے ،اب اس وقت بھائی لوگ سیل کررہے ہیں ،برائے مہربانی آپ بتائیں کہ تقسیم کس طرح ہو اور کتنے شیئرز میں تقسیم ہوگی ؟(بیٹی کا شوہر زندہ ہے اور تین بیٹے ہیں شوہر نے دوسری شادی کی ہے اور کوئی اولاد نہیں ہے )بڑا بیٹا جو انتقال ہوگیا ہے ان کی ایک بیوی ہے اور دو بیٹی ہے ۔وضاحت:میرے دادا،دادی کے انتقال کے وقت ان کے والدین حیات نہیں تھے۔پہلے بیٹے کا انتقال ہوا پھر بیٹی کا۔
جواب: صورت ِ مسئولہ میں مرحوم دادا،دادی کے ترکہ کی تقسیم کا شرعی طریقہ یہ ہے کہ سب سے پہلے مرحومین کے حقوق متقدمہ یعنی تجہیز وتکفین کے اخراجات نکالنے کے بعد ،اگر مرحومین کے ذمے کوئی قرض ہو تو اسے کل مال سے ادا کرنے کے بعد اور اگر مرحومین نے کوئی  جائز وصیت  کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 4752 حصوں میں تقسیم کرکے مرحومین کے ہر بیٹے کو 904 حصے ،اور مرحوم بیٹے کی بیوہ کو 108 حصے ،اور اس کی ہر بیٹی کو 288 حصے ،اور مرحوم بیٹی کے شوہر اور ہر بیٹے کو 113 حصے ملیں گے۔صورت تقسیم یہ ہے :میت۔۔۔4752/1188/11بیٹابیٹابیٹابیٹابیٹابیٹی222221مرحوم 216216216216108 864864864864مرحومہ میت۔۔۔216/24                                                                                                         مافی الید 2بیوہبیٹیبیٹیبھائیبھائیبھائیبھائیبہن388  5  27727210101010510828828840404040مرحومہمیت۔۔۔4                                                                                     مافی الید 113شوہربیٹابیٹابیٹا1111113113113113یعنی فیصد کے اعتبار سے مرحومین کے ہر بیٹے کو3 19.02فیصد،مرحوم بیٹے کی بیوہ کو2 2.27 فیصد ،اور اس کی ہر بیٹی کو0 6.06فیصد ،اور مرحومہ بیٹی کے شوہر اور اس کے ہر ایک بیٹے کو 2.377 فیصد ملے گا ۔فقط واللہ اعلم

عنوان: حقیقی بھائی کی موجودگی میں سوتیلے بھائی کا ميراث میں حصہ
سوال: ایک بھائی کے انتقال ہوجانے کے بعد،اگرسگا بھائی موجود ہوں تو کیا سوتیلے بھائی کو جائیداد میں حصہ ملے گا یا نہیں؟
جواب:
واضح رہے کہ حقیقی بھائی بہن  کی موجودگی میں سوتیلے بھائی کو میراث میں حصہ نہیں ملتا،لہذا صورتِ  مسئولہ میں حقیقی بھائی کے ہوتے ہوئے سوتیلے بھائی کو  جائیداد میں حصہ نہیں ملے گا،البتہ اگر ورثاء سب عاقل بالغ ہوں ،اور باہمی رضامندی سے اس بھائی کو کچھ دینا چاہیں تو دے  سکتے ہیں، یہ ان کی طرف سے تبرع اور احسان ہوگا۔"عن علي قال: إنكم تقرؤن من بعد وصیة یوصی بها أو دین، وإن رسول الله ﷺ قضی بالدین قبل الوصیة، وأن أعیان بني الأم یتوارثون دون بني العلات، یرث الرجل أخاه لأبیه و أمه، دون أخیه لأبیه". (مسند أحمد بن حنبل ۱/۱۴۴، رقم: ۱۲۲۲)سراجی میں ہے:"یرجحون بقوة القرابة أعني به ذا القرابتین أولی من ذي قرابة واحدة ذکراً کان أو أنثیٰ؛ لقوله علیه السلام: إن أعیان بني الأم یتوارثون دون بني العلات."( ص:۲۱، شریفیہ ص:۴۷)فقط واللہ أعلم

Reference: Musnad Ahmad 1222 In-book reference : Book 5, Hadith 630: حوالہ

عنوان: ایک بیوہ،اور ایک بھائی میں میراث کی تقسیم
سوال: وراثت کی تقسیم: میت کی ایک بیوی ہے ،اور کوئی اولاد نہیں ہے، میت کا ایک بھائی زندہ ہے اور ایک فوت ہو چکا ہے لیکن اس کے تین بیٹے ہیں، جب کہ بیوی کی والدہ زندہ ہےجب کہ میت کے والدین بھی نہیں ہیں۔
جواب: صورتِ مسئلہ میں میت کے حقوقِ متقدمہ یعنی تجہیزوتکفین کا خرچہ نکالنے کے بعد ،اگر میت کےذمہ کوئی قرض ہواس کوادا کرنے کے بعد،گر میت نے کوئی جائز وصیت کی ہواس کو مابقی مال کے ایک تہائی میں نافذکرنے کے بعد باقی جائیداد منقولہ وغیرمنقولہ کو چارحصوں میں تقسیم کرکے مرحوم کی بیوہ کو ایک حصہ اورمرحوم کے بھائی کو تین حصے دیے جائیں گے۔صورتِ تقسیم یہ ہے : میت: 4بیوہبھائی13فیصد کے حساب سے مرحوم کی بیوہ کو 25فیصد،اورمرحوم کے بھائی کو 75 فیصدملےگا۔فقط واللہ اعلم

عنوان: بھائی کا اپنے بہنوں کو حصہ نہ دینے کا حکم
سوال: ہم تین بہن بھائی ہیں،ایک بھائی اور دو بہنیں ہیں،میرے والدین وفات پا چکے ہیں،والد صاحب کی وفات کے بعد میرے بھائی نے مجھے اور میری بہن کو گھر سے نکال دیا، بھائی نے کہا یہ گھر میرے نام کرو ہم دونوں بہنوں نے انکار کیا تو اس نے ہمیں گھر سے نکال دیا،اب اس گھر میں میرے بھائی کا سسرال آباد ہے، اس گھر کی ایک ایک چیز میرے والدین کی ہے،وہاں سب میری اور میری بہن کی مرضی کے خلاف استعمال ہو رہا ہے،تو کیا یہ سب جائزہے؟ کیا بہنوں کو گھر سے نکال دینا اور ہر چیز پر قابض ہو کرسسرال کے حوالے کر دینا جائز ہے؟
جواب:
واضح رہے کہ والد کے انتقال کے بعد ان  کی کل منقولہ وغیر منقولہ جائیداد میں (ان کے حقوقِ متقدمہ تجہیز وتکفین، قرض اور وصیت کی ادائیگی کے بعد ) ان کے تمام شرعی ورثاء (مردا ورعورت دونوں) کا حق وحصہ ہوتا ہے، اور سب اس میں اپنے اپنے شرعی حصوں کے بقدر شریک ہوتے ہیں،ایک بیٹے  کا والد کی میراث پر قبضہ کرلینا اور دیگر شرعی ورثاء کو  ان کے شرعی حصے سے کم دینایا  محروم کرنا ناجائز اور سخت گناہ ہے۔لہذا صورتِ مسئولہ میں مرحوم کے   بیٹے کااپنی بہنوں کو گھر سے نکال دینا اور ان کو ان کے حصے سے محروم کر دینا    ناجائز اور حرام ہے، ان  پر لازم ہے  کہ بہنوں  کو اس کا حق وحصہ  اس دنیا میں دے دیں، ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا:  جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔والدین مرحوم ین کے ترکے کی تقسیم کا شرعی طریقہ یہ ہے کہ والدین  کی تجہیز و تکفین کا خرچہ نکالنے کے بعد، اگر والدین  کے ذمہ کوئی قرض ہو تو اس کی ادائیگی کے بعد، اگر والدین نے کوئی جائز وصیت کی ہو تو اسے  ایک تہائی  ترکہ میں سے نافذ کرنے کے بعدوالدین کے تمام منقولی اور غیر منقولی جائیداد کو 4 حصوں میں تقسیم کر کے بیٹے کو 2  حصے،اور ہر ایک بیٹی کو 1 حصے  ملے گا ۔صورتِ تقسیم یہ ہے:میت (والدین ):4بیٹابیٹی بیٹی211یعنی فیصد کے اعتبار سے بیٹے کو 50فیصد اور دونوں بیٹیوں کو 25 ،25 فیصد ملے گا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، باب الغصب والعاریة،ج:1،ص:254،ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (باب الوصایا، الفصل الثالث، ج:1،ص:266، ط: قدیمی)مجلۃ الاحکام العدلیۃ میں ہے:"(المادة ٩٦) : لايجوز لأحد أن يتصرف في ملك الغير بلا إذنه. (المادة ٩٧) : لايجوز لأحد أن يأخذ مال أحد بلا سبب شرعي".(المقالة الثانية فی بیان القواعد الکلیة الفقهية، ص:27، ط:نور محمد، كارخانه تجارتِ كتب)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: سسر کی میراث میں بہوکا حق نہیں ہے
سوال: ایک شخص کے انتقال کے بعد اس کی بیوی اس شخص کے باپ کے مال کی وارث بنے گی؟
جواب: صورتِ مسئولہ میں اگر کسی شخص کا انتقال اپنے والد سے پہلے ہوجائے، تو اس  مرحوم شخص کی بیوہ اس مرحوم  شخص کےوالد کی شرعاً وارث نہیں ہوتی۔فتاوی ہندیہ میں ہے :"ويستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء."(کتاب الفرائض ،الباب الاول،ج:6،ص:447،ط:رشیدیہ)فقط واللہ اعلم

عنوان: غیرمسلم اولاد کا میراث میں حصہ
سوال: اگر والدین مسلمان ہوں اور اولاد غیر مسلم ہو گئی ہو تو آیا اولاد کو وراثت میں حصہ ملے گا ؟
جواب: صورتِ مسئولہ میں غیرمسلم اولاد کو اپنے مسلمان والدین کے میراث میں  حصہ نہیں ملے گا۔فتاوی ہندیہ میں ہے:"واختلاف الدين أيضا يمنع الإرث والمراد به الاختلاف بين الإسلام والكفر."(كتاب الفرائض، الباب الخامس في موانع الإرث، 446/6، ط:رشيديه)فقط والله اعلم

عنوان: میت کی سگی بہن کےہوتے ہوئے بھتیجیوں کا چچا کی میراث میں حق نہیں ہے
سوال: چچاکی اولاد نہیں ہے،دو بیویاں ہیں والدین اور بھائی حیات نہیں ہیں، ایک سگے بھائی کی پانچ بیٹیاں اور ایک بہن حیات ہے کیا بھتیجیاں وراثت میں حقدار ہیں؟
جواب: صورتِ مسئولہ میں  چچا کی میراث اس کی دوبیواؤں اور ایک بہن کےدرمیان تقسیم ہوگی بھتیجیوں کو کچھ نہیں ملےگا۔فتاوی شامی میں ہے:"توريث ذوي الأرحام (هو كل قريب ليس بذي سهم ولا عصبة) فهو قسم ثالث حينئذ (ولا يرث مع ذي سهم ولا عصبة سوى الزوجين) لعدم الرد عليهما (فيأخذ المنفرد جميع المال)."(کتاب الفرائض،باب توریث ذوی الارحام،ج:6،ص:791،ط:سعید)فقط واللہ اعلم

عنوان: لے پالک بیٹے کی میراث میں حصے کا حکم اور ترکہ کی تقسیم
سوال: ایک شخص فوت ہوا ہے جس کے ورثاء میں ایک بیوہ ، دو بہنیں اور ایک بھتیجا ہے، جب کہ بھتیجے کا والد یعنی مرنے والے کا بڑا بھائی اس کی زندگی میں فوت ہوچکا ہے ، اس مرحوم نے اپنے بھتیجے کے بیٹے کو لے پالک اور منہ بولا بیٹا بنا رکھا تھا، اب سوال یہ ہے کہ مرحوم کی میراث کس طرح تقسیم ہوگی؟  بھتیجے کو کتنا حصہ ملے گا ؟ اور لے پالک بیٹے کا شریعت میں کچھ حصہ ہے یا نہیں ؟
جواب: صورتِ مسئولہ میں مرحوم کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کے اخراجات نکالنےکےبعداگر مرحوم کے ذمہ قرض ہو تو اس کو کل ترکہ سے ادا کرنےکےبعد،اگر اس نےکوئی جائز وصیت کی ہو تو اس کو باقی ترکہ کی ایک تہائی میں سےنافذ کرنے کےبعد باقی ترکہ منقولہ وغیر منقولہ کو 12حصوں میں تقسیم کرکے3حصے مرحوم کی بیوہ کو،4حصےکرکےاس کی ہر ایک بہن کو اور 1حصہ اس  کے بھتیجے کو ملےگا،جب کہ  لےپالک بیٹے کا مرحوم کی میراث میں سے شرعاً کوئی حصہ نہیں ہے۔تفسیر مظہری میں ہے:"{وَما جَعَلَ الله أَدْعِياءَكُمْ ... أَبْناءَكُمْ  فلايثبت بالتبني شىء من أحكام البنوة من الإرث وحرمة النكاح وغير ذلك".(سورة الأحزاب، 286/7، ط: مكتبه رشيدية)صورتِ تقسیم یہ ہے:میت: 12بیوہبہنبہنبھتیجا3441یعنی سو روپے میں سے25روپے مرحوم کی بیوہ کو،33.33روپےکرکےہرایک بہن کو اور8.33روپے اس کے بھتیجے کو ملیں گے۔فقط واللہ اعلم

عنوان: کلالہ شخص کا مال اس کے بہن بھائیوں میں تقسیم ہوگا
سوال: کیا فرماتے ہیں علمائے کرام مفتیان عظام اس شخص (مرحوم) کے مال (سونا = تقریبا 30 لاکھ پاکستانی روپیہ مالیت کا) کے بارے میں جو اس نے اپنے دوست کے بینک کے لاکر میں رکھوایا ۔ چونکہ اس شخص کی اولاد نہ تھی اور بیوی بھی اس کی زندگی ہی میں فوت ہو چکی تھی۔ اس لیئے اس شخص اپنے دوست کو نہ تو مستقلا مالک بنایا اور نہ ہی اس کے بارے میں وصیت کی اور اس مال کے بارے میں صرف وہ دونوں دوست ہی جانتے ہیں۔ اب وہ دوست اس شخص کے ایصال ثواب کیلئے مدرسہ تعمیر کرنا چاہتا ہے جبکہ اس شخص (مرحوم) کے بھائی بہن زندہ اور موجود ہیں۔
جواب: مذکورہ شخص کے ورثاء بھائی اور بہن ہیں،یہ مال اب ان کا حق ہے، ان کے درمیان شرعی طریقہ کار کے مطابق تقسیم ہوگا، اس کو  ورثاءکے حوالے کرے،پھر ورثاء کی مرضی جو کریں۔"(والأخوات لأب وأم كبنات الصلب عند عدمهن) أي: عند عدم البنات وبنات الابن حتى يكون للواحدة النصف، وللثنتين الثلثان، ومع الإخوة لأب وأم للذكر مثل حظ الأنثيين؛ لقوله تعالى: {قل الله يفتيكم في الكلالة إن امرؤ هلك ليس له ولد وله أخت فلها نصف ما ترك وهو يرثها إن لم يكن لها ولد فإن كانتا اثنتين فلهما الثلثان مما ترك وإن كانوا إخوة رجالا ونساء فللذكر مثل حظ الأنثيين }" .(تبيين الحقائق: كتاب الفرائض (6/ 236)، ط. دار الكتب الإسلامي، سنة النشر 1313هـ.  القاهرة)فقط والله اعلم

عنوان: بہن اور چچا زاد بھائی کے درمیان ترکہ کی تقسیم
سوال: ایک شخص فوت ہوا اس کے والدین نہیں ہیں اورنہ ہی بیوی بچے ہیں،اس کی ایک بہن ہےاورسگے بھانجے ہیں،وراثت کی تقسیم کیسے ہو گی ؟جبکہ اس کے چچا زاد بھائی ہیں یاد رہے ایک بہن کے علاوہ اس کے بھانجوں کی والدہ حیات نہیں ہیں۔
جواب: صورت مسئولہ میں مرحوم کےترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو2حصوں میں تقسیم کرکے ایک حصہ بہن کو اور ایک حصہ چچا زاد بھائی کو ملےگا(اگر چچا زاد بھائی  ایک ہے تو وہ تنہا ایک حصے کا مالک ہوگا اور اگر ایک سے زائد ہیں توتمام چچازاد بھائیوں کے درمیان برابری کی بنیادپر تقسیم ہوگا)۔صورت تقسیم یہ ہے۔میت2بہنچچا زاد بھائی(ایک یا ایک سے زائد ہیں)11فیصد کے اعتبار سے کل ترکہ کا 50 فیصدبہن کو اور باقی50 فیصدچا زاد بھائی کو ملےگا(اگر چچا زاد بھائی  ایک ہے تو وہ تنہا 50فیصد حصے کا حق دار ہے اور اگر ایک سے زائد ہیں تو 50 فیصد حصہ تمام چچازاد بھائیوں کے درمیان برابری کی بنیادپر تقسیم ہوگا)۔فقط واللہ اعلم

عنوان: ترکہ کے گھر میں تقسیم سے پہلے ورثاء کا رہنا
سوال: میرے چچا کی دو شادیاں تھیں۔ ایک بیوی سے اولاد ہے جو کہ بالغ ہے جبکہ دوسری بیوی سے کوئی اولاد نہیں ہے۔ دونوں بیویاں اکھٹی ایک گھر میں رہتی ہیں۔ چچا جی فوت ہو چکے ہیں۔ اب وہ بیوی جس  سے کوئی اولاد نہیں ہے ۔ کیا وہ اس گھر میں رہ سکتی ہے،  جہاں دوسری بیوی اور ان کے بچے رہ رہے ہیں یا نہیں؟ رہنمائی درکار ہے۔
جواب: صورتِ  مسئولہ میں مرحوم کے متروکہ گھر میں مرحوم کے تمام شرعی ورثاء حصص شرعیہ کے تناسب سے شریک ہیں، پس مذکورہ گھر کے آٹھویں حصہ پر مرحوم کی دونوں بیواؤں  کا شرعی حق ہے،  جب کہ بقیہ گھر میں مرحوم کے بیٹے اور بیٹیاں ایک اور آدھے کے تناسب سے شریک ہیں، پس جب تک مذکورہ گھر شرعی تقسیم کے مطابق تقسیم نہیں ہوتا، اس وقت تک مذکورہ گھر میں تمام شرعی وارث رہائش اختیار  کرسکتے ہیں، البتہ تقسیم کے بعد  اپنے حصے سے زائد میں رہائش اختیار کرنے کے  لیے بقیہ افراد کی اجازت ضروری ہوگی۔الدر المختار وحاشية ابن عابدين میں ہے:"(أو كان) في صورة الإرث العقار أو بعضه (مع الوارث الطفل أو الغائب أو) كان (شيء منه لا) يقسم للزوم القضاء على الطفل أو الغائب بلا خصم حاضر عنهما (وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض.(قوله: في صورة الإرث) وهي قوله ولو برهنا إلخ، وهذه محترز قوله: هناك وهو أي العقار معهما (قوله: أو بعضه) مكرر مع قول المتن أو شيء منه ح (قوله: مع الوارث الطفل أو الغائب) أو يد مودع الغائب أو يد أم الصغير والصغير غائب فلايقسم وإن كان الحاضر أمينًا بزازية وغيرها (قوله: للزوم القضاء) أي لئلايلزم القضاء عليهما بإخراج شيء مما في أيديهما بلا خصم حاضر منهما أي من جهتهما. والذي في الهداية وغيرها عنهما. هذا وذكر القهستاني أنه لايقسم إلا أن ينصب عنه خصمًا ويقيم البينة فإنه يقسم على ما روي عن الثاني انتهى وأقره في العزمية قلت: لكن في الهداية والتبيين ولا فرق في هذا بين إقامة البينة: أي على الإرث وعدمها هو الصحيح كما أطلق في الكتاب: أي في قوله لايقسم، وهو احتراز عن رواية المبسوط أنه يقسم إذا قامت البينة كفاية فتأمل (قوله: و قسم المال المشترك) أي الذي تجري فيه القسمة جبرًا بأن كان من جنس واحد كما مر و يأتي (قوله: و بطلب ذي الكثير) أي إن انتفع بحصته وأطلقه لعلمه من المقام، ومفهومه أنه لايقسم بطلب ذي القليل الذي لاينتفع إذا أبى المنتفع. و وجهه كما في الهداية أن الأول منتفع فاعتبر طلبه والثاني متعنت فلم يعتبر اهـ ولذا لايقسم القاضي بينهم إن تضرر الكل وإن طلبوا كما في النهاية، وحينئذ فيأمر القاضي بالمهايأة كما سيذكره الشارح."(كتاب القسمة  ، ٦ / ٢٦٠،  ط: دار الفكر)فقط واللہ اعلم

عنوان: دو بیوہ دو بیٹے دس بیٹیوں کے درمیان 30 کنال زمین کی تقسیم
سوال: 30 کنال اراضی کی تقسیم کیسے کریں ؟عرض ہے کہ میرے والد صاحب کی  2 بیویاں  ہیں،  اور والد صاحب وفات پا چکے ہیں۔ایک ماں سے ایک بیٹا اور سات بیٹیاں ہیں،  اور دوسری ماں سے ایک بیٹا اور تین  بیٹیاں ہیں، تفصیل بالا کی روشنی میں   جائیداد کیسے تقسیم ہوگی؟
جواب: صورتِ مسئولہ میں  مرحوم کے کل ترکہ 16 حصوں میں تقسیم کرکے ایک ایک حصہ ہر ایک بیوہ کو  ،  دو دو حصے ہر ایک بیٹے کو اور ایک ایک حصہ ہر ایک بیٹی کو ملے گا۔یعنی 30 کنال اراضی میں سے ایک کنال ساڑھے سترہ مرلہ زمین ہر ایک بیوہ کو، تین کنال پندرہ مرلہ زمین ہر ایک بیٹے کو، اور ایک کنال ساڑھے سترہ  مرلہ زمین ہر ایک بیٹی کو ملے گی۔ فقط واللہ اعلم

عنوان: صرف ایک بیٹی میں وراثت کی تقسیم
سوال: اگر کسی بیٹی کا والد وفات پاجائے ، اور وہ اس کی اکلوتی بیٹی ہو، یعنی اس کے علاوہ اور کوئی اولاد نہ ہو،  تو اس کی جائداد اس کی بیٹی کو مل سکتی ہے؟ اگر مل سکتی ہے تو کتنی؟
جواب: صورتِ مسئولہ میں اگر مرحوم کے انتقال کے وقت  صرف اس کی بیٹی  زندہ ہو، بیٹا،بیوہ، والدین،پوتا، پوتی، بھائی ، بہن، بھتیجا، چچا یا  چچا زاد بھائی وغیرہ نہ ہوں، تو اس کی جائیداد کی تنہا وارث اس کی  بیٹی ہوگی، لہذا مرحوم کی تجہیز و تکفین کا خرچہ نکالنے کے بعد،اگر ان کے ذمہ کوئی قرض ہو تو اسے اداکرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، بقیہ ماندہ سارا مال مرحوم کی بیٹی کو ملے گا۔لیکن اگرمرحوم کے انتقال کے وقت  ذکر کردہ رشتہ داروں میں سے کوئی موجود ہو تو تقسیم مختلف ہوگی، رشتہ داروں کی تفصیل بتا کر تفصیل معلوم کر لی جائے۔رد المحتار میں ہے:"ثم مسائل الرد أربعة أقسام، لأن المردود عليه إما صنف أو أكثر وعلى كل إما أن يكون من لا يرد عليه أو لا يكون(ف) الأول (إن اتحد جنس المردود عليهم) كبنتين أو أختين أو جدتين (قسمت المسألة من عدد رءوسهم) ابتداء قطعا للتطويل.(قوله: من عدد رءوسهم) أي رءوس ذلك الجنس الواحد فيما إذا كان في المسألة أكثر من شخص واحد ورأس ذلك الشخص الواحد إن كان هو فيها وحينئذ تكون المسألة واحدا اهـ شرح ابن الحنبلي (قوله: قطعا للتطويل) أي يجعل القسمة قسمة واحدة."(كتاب الفرائض، مسائل الرد، ج:6، ص:788، ط:ايچ ايم سعيد)فقط واللہ اعلم

عنوان: عدتِ وفات کے بعد بیوی کے نفقہ اور مشترکہ ترکہ کے احکام
سوال: میرےشوہر کا انتقال ہوگیا ہے،میری عدت30مئی کو ختم ہورہی ہے،میرےشوہرکا ایک گھر اور ایک فلیٹ ہے،گھر کے چار پورشن ہیں ،ایک پورشن میں بڑا بیٹا رہتا ہےاور تین پورشن کرایہ پر دیئے ہوئے ہیں،میں اور میرے شوہرفلیٹ میں اپنے چھوٹے بیٹے کے ساتھ رہتے تھے،کرایہ آتا تھا ،اس سے ہم اپنےبیٹے کے ساتھ خرچہ شیئر کرتے ،فلیٹ کا تمام بل ادا کرتے،مکان اور فلیٹ کا جو بھی مینٹیننس ہوتاتھاہم اداکرتے تھے۔(میرے دو بیٹے اور ایک بیٹی ہے)جب فلیٹ خریدا تھا،اس وقت میرے چھوٹے بیٹے نے تین لاکھ روپے ملائے تھے،میرے شوہر کہتے تھے کہ ہم تمہارے پیسے ادا کردیں گے۔اب پوچھنا یہ ہے کہ:1۔عدت کے بعد میں اپنے بیٹے کے ساتھ خرچ کا کیا معاملہ کروں؟کیونکہ میرے خیال میں اب ان پیسوں پر میرے تینوں بچوں کا حق ہے۔2۔میرےبچے مجھے کوئی خرچہ نہیں دیتے ،کیا اس کرایہ میں سے میں اپنا ذاتی خرچہ کرسکتی ہوں؟3۔جب تک یہ مکان اور فلیٹ نہیں بکتااور وراثت تقسیم نہیں ہوجاتی،میں یہ پیسے جمع کرکے وراثت کی تقسیم کے وقت اپنے بچوں کو دوں یا پھر ابھی سے بانٹ دوں؟4۔کیااپنے چھوٹےبیٹے کو تین لاکھ الگ سے اداکروں؟5۔جب تک وراثت تقسیم نہ ہوتو مکان اورفلیٹ کا مینٹیننس اس کرایہ سے ادا کروں؟6۔میرےبڑے بیٹے نے اپنے باپ کی قبرکے لیےبیس ہزار دیئے تھے،وہ میں کرایہ کے پیسوں سے ادا کروں؟وہ مجھ سے مانگ نہیں رہا۔7۔کیا میں کرایہ کے پیسوں سے اپنے شوہر اور اپنی قربانی کرلوں؟
جواب: واضح رہے کہ کسی شخص کے انتقال کے بعد اس کے ترکہ میں اس کے تمام شرعی ورثاء  اپنے اپنے شرعی حصوں کے تناسب سے حق دار ہوتے ہیں ، کسی ایک وارث کے لیے    دوسرے وارث کے حصے کو اس کی رضامندی کے بغیر اپنے ذاتی استعمال میں لانا جائز نہیں ہے، لہٰذا  صورتِ مسئولہ میں مرحوم کی میراث تقسیم  کرکے ۔۔۔:1۔سائلہ عدت ختم ہونے کے بعد  ترکہ سے ملنے والے اپنےحصے سے اپنا خرچہ چلاتی رہے،سائلہ کا حصہ کل ترکہ اور کرایہ میں سے ساڑھےبارہ فیصد ہے۔2۔چونکہ میراث تمام ورثاء کا مشترکہ حق ہے،لہٰذا اگر تمام ورثاء بالغ ہوں اور وہ اجازت دے دیں توسائلہ فلیٹ سے حاصل ہونے والے کرایہ سے اپنا ذاتی خرچہ کرسکتی ہے۔3۔دونوں صورتیں درست ہیں ،چاہے تو ابھی سے ان کے شرعی حصص کے مطابق بانٹ لیں یا جمع کرکے میراث کی تقسیم  ہونے کے وقت اس کو بھی ترکہ میں ملا کر تقسیم کریں،لیکن اگر ورثاء کی طرف سے تاخیرکی اجازت نہ ہو تو پھران کے حصہ کو روکنا سائلہ کے لیے جائز نہیں ہوگا۔4۔مرحوم نےچونکہ چھوٹے بیٹے کی رقم  بطورِقرض لی تھی ،لہٰذامیراث کی تقسیم سے پہلے مرحوم کے کل ترکہ سے چھوٹے بیٹے کے تین لاکھ روپے اداکیے جائیں گے۔5۔میراث کی تقسیم  ہونے تک مذکورہ مکان اور فلیٹ کا مینٹیننس اس سے حاصل ہونے والے کرایہ سے اد ا کیا جائے گا۔6۔بڑےبیٹے نے مذکوہ رقم اگر بطورِ قرض دی تھی تو اس کا ترکہ سے ادا کرنا لازم ہے ورنہ  وہ بیٹے کی طرف سے تبرع(احسان) ہوگا۔7۔اگر تمام ورثاء راضی ہوں توسائلہ کرایہ کے پیسوں سے اپنی اور  اپنے مرحوم شوہر کے ایصالِ ثواب کے لیے قربانی کرسکتی ہے۔مرحوم کے ترکہ کی تقسیم کا شرعی طریقہ یہ ہے کہ مرحوم کے   حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر ان کے ذمّے قرض ہو تو اس کو کل ترکہ سے ادا کرنے کے بعد ،اگر انہوں نے کوئی جائز وصیت کی ہو تو اس کو ترکہ کی ایک تہائی میں  نافذ کرنے  کے بعد باقی ترکہ منقولہ و غیر منقولہ کو40 حصوں میں تقسیم کرکے 5حصے مرحوم کی بیوہ کو،14حصےکرکے مرحوم کے ہر ایک بیٹے  کو اور 7 حصے مرحوم كی  بیٹی کو ملیں گے۔صورتِ تقسیم یہ ہے:بیوہبیٹابیٹابیٹی17514147یعنی 100 روپے میں سے12.5روپے مرحوم کی بیوہ کو،35 روپے کرکے مرحوم کے ہر ایک بیٹے کو اور 17.5روپے مرحوم کی بیٹی کو ملیں گے۔حدیث شریف میں ہے :"قال رسول الله صلى الله عليه وسلم: "  ألا ‌لا ‌يحل ‌مال امرئ إلا بطيب نفس منه".(مشکاۃ المصابیح،باب الغصب و العاریة،2/889،ط:المکتب الإسلامي)ترجمہ:"رسول اللہ صلی اللہ علیہ وسلم نے فرمایا:”کسی کا مال بغیر اس کی دلی رضامندی کے حلال نہیں۔"بدائع الصنائع میں ہے:"وشركة الأملاك نوعان . . . . . (وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك".(کتاب الشرکة،56/6،ط:دارالکتب العلمیة)درر الحكام شرح مجلۃ الأحكام میں ہے  :"( المادة 1073 )  تقسيم حاصلات الأموال المشتركة في شركة الملك بين أصحابهم بنسبة حصصهم."(القواعد الکلیۃ ،ج:3،ص: 22،ط:دار الکتب العلمیۃ)فقط واللہ اعلم

عنوان: موت کے بعد ملنے والی پنشن اور دیگر فنڈز کا حکم
سوال: میرا بیٹا فوج میں ملازم تھا اور دورانِ ملازمت کینسر کا مریض ہوگیااور کافی علاج کے بعدفوج کی طرف سے2/9/2020کو اس کا میڈیکل بورڈ ہوگیا ،یعنی اس کو ریٹائرکردیا گیا،پھر اس کے بعد فوج کے ادارہ کی طرف سے اس کو یہ بات کہی گئی کہ آپ کی وفات کے بعد آپ کو جو پنشن ملنی ہے تو آپ اپنی زندگی میں ہی کسی کو نومینیٹ کردیں کہ کس کے نام سے وہ پنشن جاری کی جائے،تو اس نے یہ کہا کہ 75فیصد پنشن میری بیوی کو اور25فیصد میری والدہ کو دی جائے،اب 13/11/2020کو اس کا انتقال ہوگیا اوراس کی وفات کےبعد24لاکھ روپے اس کی پنشن آئی ہے،جس میں سے 75فیصد سرکاری کاغذات میں اس کی بیوہ کے نام سے آئی ہے اور 25فیصد اس کی والدہ کے نام سے۔اب سوال(1) :یہ ہے کہ وہ 24لاکھ روپے اس بیٹے کے ورثاء کے درمیان تقسیم ہوں گے یا بیٹے کے کہنے کے مطابق75فیصدحصہ اس کی بیوہ کواور25فیصدحصہ اس کی والدہ کو ملے گا؟(2):پنشن اور دیگر ما بعد الموت ملنے والی رقم کے حوالے سے شریعت کا کلی ضابطہ اور اصول کیا ہے؟کیا وہ عطیہ ہوتی ہے یا وراثت؟
جواب: 1۔واضح رہےکہ کسی شخص کی وفات کے بعدحکومت یا متعلقہ ادارے کی طرف سےاس کی پنشن کی رقم جس کسی کے نام سےجاری ہوتی ہے، وہی اس کا مالک ہوتا ہے،اس میں وراثت کے احکام جاری نہیں ہوتے،کیوں کہ  وہ پنشن کی رقم حکومت یا متعلقہ ادارے کی طرف سے ایک قسم کا عطیہ اور انعام ہوتا ہے۔لہذا صورتِ مسئولہ میں جب سائل کے  بیٹے کی وفات کے بعد اس کی 75فیصد پنشن اس کی بیوہ کے نام سے اور25فیصدپنشن اس کی والدہ کے نام سے جاری ہوئی ہے،تو وہ پنشن اسی فیصد کے حساب سے مرحوم کی بیوہ اور والدہ کی ملکیت ہوگی،یعنی اس پنشن کا 75فیصد حصہ مرحوم کی بیوہ کو اور25فیصد حصہ اس کی والدہ کوملے گا،اس کو مرحوم کے ترکہ میں شمار نہیں کیا جائے گا۔2۔کسی شخص کی وفات کے بعد متعلقہ ادارے یا حکومت کی طرف سےجو مختلف قسم کے فنڈ زجاری ہوتے ہیں،مثلاً پنشن،گریجویٹی فنڈ،بینوولنٹ فنڈ،جی پی فنڈاورپراویڈنٹ فنڈوغیرہ،ان کے عطیہ اور ترکہ ہونے کے بارے میں شرعی ضابطہ یہ ہے کہ جو مال بوقتِ وفات میت کی ملکیت میں داخل ہو،جیسے کہ جی پی فنڈاورپراویڈنٹ فنڈوغیرہ،وہ ترکہ میں شمار ہوگااور جو مال بوقتِ وفات میت کی ملکیت میں نہ ہو،بلکہ اس کی وفات بعد حکومت یا متعلقہ ادارے کی طرف سے اس کے ورثاء میں سے کسی کے نام پرجاری کیا جائے،جیسے کہ گریجویٹی فنڈ،بینوولنٹ فنڈ اور پنشن وغیرہ تو وہ ترکہ شمار نہ ہوگا،بلکہ جس کے نام پر جاری ہوگا،اسی کی ملکیت ہوگا۔بدائع الصنائع میں ہے:"لأن الإرث إنما يجري في المتروك من ملك أو ‌حق ‌للمورث على ما قال عليه الصلاة والسلام من ترك مالا أو حقا فهو لورثته."(کتاب الحدود، ج:7، ص:57، ط:سعید)امداد الفتاوی میں ہے:"چوں کہ میراث اموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدونِ قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(ج:4،ص:342،ط:مکتبہ دار العلوم کراچی)فقط واللہ اعلم

عنوان: میراث کے مسئلہ کی توضیح
سوال: میرا سوال آپ کے جواب کے حوالے سے سمجھنے کے لئے ہے جو آپ نے استفتاء نمبر144109202581 کے حوالے سے عنایت فرمایا ہے کہ اگر زندگی میں کوئی مورث اپنے وارث کو کچھ دے دے اور یہ شرط لگائے کہ تم میراث میں سے کچھ بھی نہیں لو گے تو کیا اس شخض کو میراث میں سے واقعتا کچھ نہیں ملے گا؟ جب کہ ہم نے علماء سے سنا ہے کہ تخارج کا اصول مرنے کے بعد لاگو ہوتا ہے۔تو کیا اس صورت میں جبکہ زندگی میں ہی کسی کو کچھ حصہ دے کر اس سے اسٹامپ پر لکھوا لیا جائے تو کیا ایسا کرنےسے وہ وارث میراث سے محروم ہو جاے گا؟ جزاک اللہ تعالی خیرا
جواب:
واضح رہے  کہ  سوال نمبر144109202581  میں جو  جواب دیا گیا ہے ، وہ فتاوی  شامی کی اس عبارت کی بنا پر ہے:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئاً كالدار على أن لايكون له في سائر التركة حق يجوز، وقيل: ه ا إذا رضي ذلك الوارث به بعد موته، فحينئذٍ يكون تعيين الميت كتعيين باقي الورثة معه، كما في الجواهر اهـ. قلت: وحكى القولين في جامع الفصولين فقال: قيل: جاز، وبه أفتى بعضهم، وقيل: لا اهـ".( کتاب الفرائض۔6/ 655 ط: سعید)لہذا اگرکوئی شخص زندگی میں کسی وارث کو اس شخص پر حصہ دے کہ وراثت میں اس کا حق نہ ہوگا اور وارث بھی اس پر راضی ہوجائے تو مورث کے انتقال کے بعد مذکورہ وارث کو میراث میں حصہ نہیں ملے گا۔فقط واللہ اعلم

Reference: Sunnah.com reference : Book 7, Hadith 217 English translation : Book 7, Hadith 960 Arabic reference : Book 7, Hadith 953: حوالہ

عنوان: ترکہ کی تقسیم میں موجودہ قیمت کا اعتبار ہے
سوال: 1982 میں تین بھائیوں نے 10000 روپے فی حصہ کے حساب سے 30000 روپے کا کاروبار شروع کیا۔جس کا کوئی تحریری اقرار نامہ یا ثبوت نہیں تھا۔ بس پیار ، محبت اور اتفاق میں کام شروع کیا گیا۔ 1991 میں ایک بھائی کی وفات ہوگئی۔ ان کا حصہ ان کے ورثاء وصول کرتے رہے۔ 1992 میں ایک بھائی کے بیٹے نے کاروبار میں اپنی خدمت شروع کی___1992 سے 1998 تک بیٹے کی خدمت کی اجرت اس کے والد کے پاس ہوتی تھی جو مذکورہ کاروبار میں ⅓ حصہ کے شریک تھے۔ 1998 میں کاروباری اور قانونی  ذمہ داریاں ہونے کی وجہ سے بیٹے نے کاروبار میں اپنا ذاتی حصہ دار ہونے کا اظہار کیا۔جس پر فوت شدہ بھائی کے ورثاء سے ⅓ حصہ والد نے خرید کر بیٹے کے نام کر دیا۔ اس حصہ کی رقم بعد میں والد نے اپنے بیٹے سے وصول کر لی۔ 1999 میں تیسرے حصہ دار بھائی انتقال کر گئے جن کا حصہ ان کے ورثاء وصول کرتے رہے۔ 2008 تک کاروبار کے منافع کی رقم برابر تقسیم ہوتی رہی۔ 2009 میں بیمار ہونے کی وجہ سے والد نے اپنے بیٹے سے اپنا ذاتی حصہ طلب کیا کہ میں نے اپنا تمام حصہ مسجد میں دینا ہے۔ جس پر بیٹے نے جواب دیا کہ آپ نے اپنے حصہ کی رقم مجھے نہیں بلکہ اپنے بھائیوں کو دی تھی۔ اس پر وہ خاموش ہوگئے۔ کیونکہ اس کا کوئی تحریری و قانونی ثبوت ان کے پاس نہ تھا۔ اس وقت تمام کاروباری اور قانونی زمہ داریاں اس بیٹے کے نام پر تھیں۔ 2009 میں والد صاحب کی وفات کے بعد یہ حصہ کسی بھی وارث کی رضامندی سے کاروبار میں شامل نہیں تھا۔ بلکہ وقتاً فوقتاً دبی زبان میں طلب کرتے تھے۔ لیکن کیونکہ کوئی تحریری ثبوت نہ تھا اس لیے قانوناً رقم وصول نہ کر سکتے تھے۔ 2022 میں اب بیٹا باقی ورثاء کو والد صاحب کا حصہ دینے پر رضامند ہے۔ احکامِ شرعیہ کی روشنی میں جواب صادر فرمائیں کہ والد صاحب کی وفات کے وقت کی رقم ورثاء میں تقسیم ہوگی یا موجودہ رقم؟
جواب: صورتِ  مسئولہ میں  جب سائل کے والد کا ترکہ  وفات کے وقت تقسیم نہیں ہوا تو تمام ورثاءمرحوم کے کاروبار میں اپنے اپنے شرعی حصوں کے تناسب سے حصہ دار ہوئے؛  لہذا اگر اب کاروبار میں منافع ہونے کی بنیاد پر  ترکہ کی  رقم میں اضافہ ہوا ہےتو اس کاروبار سے حاصل ہونے والے منافع میں بھی تمام ورثاء اپنے اپنے شرعی حصوں کے تناسب سے حق دار ہیں،مرحوم کا ترکہ  موجودہ رقم کے اعتبار سے تمام ورثاء میں ان کے شرعی حصوں کے تناسب سے تقسیم ہوگا ۔درر الحکام فی شرح مجلۃ الاحکام میں ہے:"(المادة 1073) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما، انظر المادة (1308) وحاصلاتها أيضا يجب أن تكون على هذه النسبة؛ لأن الغنم بالغرم بموجب المادة (88) .الحاصلات: هي اللبن والنتاج والصوف وأثمار الكروم والجنائن وثمن المبيع وبدل الإيجار والربح وما أشبه ذلك."(الکتاب العاشر: الشرکات،الباب الأول في بيان شركة الملك،الفصل الثاني في بيان كيفية التصرف في الأعيان المشتركة،ج3،ص26،ط؛دار الجیل)فقط واللہ اعلم

عنوان: بھائی کے ترکہ کی تقسیم
سوال: میری دوسری بیوی سے  دو بیٹے اور ایک بیٹی ہے ،اور پہلی بیوی سے چار بیٹیاں ہیں ،میرے ایک بھائی کا انتقال ہوا جوکہ غیر شادی شدہ تھے ،اس بھائی کی جائیداد  میری پہلی بیوی کی  چار بیٹیوں نے لے لی،میں نے اپنی بیٹیوں سے کہا کہ  بھائی کی پراپرٹی مجھے دے دو ،میں اپنی اور بھائی کی جائیداد بیچ کر تما م بچوں میں تقسیم کر دیتا ہوں ،لیکن ان بیٹیوں نے ایسا کرنے سے انکار کردیا ،تو اب میں یہ چاہتا ہوں کہ میں اپنی جائیداد اپنی دوسری بیوی کی اولاد میں تقسیم کروں کیونکہ پہلی بیوی کی بیٹیوں نے اپنا حصہ لے  لیا ہے۔کیا میرے لیے ایسا کرنا صحیح ہے یا نہیں؟ ہمارے والدین کا انتقال بھائی کے انتقال سے پہلے  ہوچکا تھا اور ایک چھوٹے بھائی کا انتقال بھی پہلے ہوچکا تھا،اب  میرے علاوہ اور کوئی بہن بھائی نہیں ہے۔
جواب: صورتِ مسئولہ میں اگر  سائل  کا  بیان واقعۃً درست ہے کہ سائل کے علاوہ مرحوم بھائی کا کوئی اور وارث نہیں ہے  ،تو سائل کی بیٹیوں کا سائل کے بھائی کی جائیداد میں کوئی حق نہیں ہے،سائل ہی اپنے مرحوم بھائی کی جائیداد کا وارث ہے،اگر سائل کی بیٹیاں سائل کو اس کے بھائی کی جائیداد نہیں دے رہی یہ ان کی طرف سے ظلم  اور زیادتی ہے ،لہذا اگر سائل اپنی دوسری اولاد کی حق تلفی سے بچنے کے لیے  اپنی جائیداد میں سے ان بیٹیوں کو کچھ بھی نہ دینا چاہے تو سائل کے لیے جائز ہے۔البحر الرائق  میں ہے:"إذ لا يجوز لأحد من المسلمين أخذ مال أحد بغير سبب شرعي."(کتاب الحدود ،فصل فی التعزیر،44/5،ط:  دار الكتاب الاسلامی)فقط واللہ اعلم

عنوان: بھائی کی جانب سے بہن کو ترکہ کے بعض  حصہ سے محروم کرنے کی صورت میں بقیہ ترکہ میں بہن کا بھائی کو حصہ نہ دینے کا حکم
سوال: ہم چار بہن بھائی ہیں (تین بہنیں اور ایک بھائی شادی شدہ اور ایک بہن غیر شادی شدہ) ، والدہ گھریلو خاتون ہیں. والد صاحب کا انتقال 2016 میں ہوا ، والدہ حیات ہیں،والد صاحب کے والدین پہلے ہی وفات پاگئے ہیں،والد صاحب کا ذاتی کاروبار تھا، انہوں نے اپنی زندگی میں دو فلیٹ انسٹالمنٹ پر (یعنی ڈاؤن پیمنٹ ادا کرکے فلیٹ اپنے نام پر لیے اور بقیہ رقم کے لیے قسطوں میں ادائیگی کرتے رہے)خریدے تھے، چونکہ یہ دو فلیٹ پاکستان سے باہر تھے اور والدصاحب  پاکستان میں رہائش پذیر تھے ،اس لیے قسطوں کی ادائیگی اور دیگر معاملات کے لئے والد صاحب نے دبئی میں ہی رہائش پذیر ایک شخص (ایجنٹ) کو پاور آف اٹارنی دے دی، تاکہ فلیٹ کے معاملات میں آسانی ہو اور انہیں کرایہ پر چڑھایا جاسکے ، اپنے انتقال سے دو ماہ پہلے والد صاحب نے والدہ کو زبانی بتایا کہ دونوں فلیٹوں کی تمام بقیہ اقساط کی ادائیگی مکمل ہوگئی ہیں، صاحب کے انتقال کے بعد جب وراثت کی تقسیم کا معاملہ آیا اور اس شخص سے رابطہ کرنے کی کوشش کی گئی جس کے پاس فلیٹوں کی دیکھ بھال کے لئے پاور آف اٹارنی تھی ، تواس نے بتایا کہ دونوں فلیٹوں کی چار چار اقساط ابھی باقی ہیں جوکہ ادا کرنی ہیں،کیونکہ وہ دونوں فلیٹ والد کی حیات میں ہی کرائے پر چڑھائے گئے تھے اس لیے اس شخص نے کہا کہ وہ یہ بقیہ اقساط فلیٹ کے کرایہ میں سے ادا کرتا رہے گا، 2016 کے بعد اس شخص سے بارہا رابطہ کرنے کی کوشش کی گئی کہ آیا قسطیں ادا ہوئیں کہ نہیں؟ لیکن اس دوران یعنی 2016 سے 2018 تک اس نے کوئی خاطر خواہ جواب نہیں دیا ، ایک شادی شدہ بہن نے معاملہ سلجھانےکی غرض سے کسی طریقے سے دبئی جاکرسرکاری ریکارڈ کے ذریعے پتہ کروایا تو پتہ چلا کہ کوئی کرایہ والد صاحب کے بینک اکاؤنٹ میں نہیں جمع کروایا گیا،بلکہ اس کرایہ میں سے جو رقم قسطوں کی ادائیگی کے لیے ضرورت تھی وہ رقم بھی اقساط کی صورت میں سرکاری دفتر میں جمع نہیں کروائی گئی، یعنی والد صاحب کے انتقال کے بعد اس شخص نے نہ فلیٹوں کا کرایہ وارثین کو منتقل کیا، نہ فلیٹ کی اقساط سرکاری دفتر جمع کروائیں اور نہ ہی فلیٹوں کا قبضہ وارثین کو واپس دیا،اس شادی شدہ بہن نے معاملات سنبھالنے کے لئے (یعنی اس فلیٹ کے کرایہ کی وصولی , بقیہ قسطوں کی ادائیگی اور فلیٹوں کے قبضے کی معلومات لینے کے لئے ) تمام وارثین سے اجازت لی تاکہ وہ یہ معاملہ حل کرے،سب نے اجازت دی اور تمام وارثین نے اپنی مرضی سے اس بہن کو پاور آف اٹارنی بھی دے دی، اس بہن نے دبئی میں سرکاری اور دفتری امور کے مطابق کاغذی کاروائی کرتے ہوئے فلیٹوں کی بقیہ اقساط کی ادائیگی کردیں تاکہ والد صاحب کے نام پر دونوں فلیٹوں کی مکمل کاروائی ہوسکے، یاد رہے کہ اس بہن نے قسطوں کی ادائیگی کے لئے کسی سے قرض حسنہ لیا اور پھر ادائیگی کی تھی،  یہ قرض اس بہن نے کسی بھائی یا والدہ اور بہنوں میں سے  کسی سےنہیں لیا کیوں کہ یہ رقم نہ تو والدہ اور بہنوں کے پاس تھی اور نہ ہی بھائی نے اس رقم کے بندوبست کے لئے کوئی مدد کی اور نہ ہی دلچسپی ظاہر کی تھی، یعنی مذکورہ بہن کو ہی تمام اخراجات برداشت کرنے پڑے تاکہ فلیٹوں کا معاملہ حل ہوسکے، ان اخراجات میں قسطوں کی ادائیگی، دبئی آنے جانے کے اخراجات ، سرکاری دفاتراور وکیلوں کی فیس وغیرہ شامل ہیں، دونوں فلیٹوں کی اقساط کی ادائیگی کے بعد دبئی سرکاری انتظامیہ نے دونوں فلیٹوں کے کاغذات مرحوم والد صاحب کے نام کردیے ،والد صاحب کے انتقال کی صورت میں،اس کارروائی کے دوران دونوں فلیٹ سکسیشن پروسیس کے تحت اس بہن کے نام ہو گئے۔فلیٹوں کی سکسیشن کا معاملہ حل ہونے کے دوران ہمارے بھائی نے مذکورہ بہن سے قطع تعلق کر لیا اور والد صاحب کی باقی وراثت کے معاملات میں کسی بہن یا والدہ کو اعتماد میں نہیں لیا اور نہ ہی اس سلسلے میں کسی سے کوئی بات کی،اور اپنے زیرِتصرف والد صاحب کا ترکہ تقسیم کردیا ،اوردبئی کا معاملہ حل کرنے والی مذکورہ بہن کو اس کے حصہ سے محروم رکھاالبتہباقی دونوں بہنوں اور والدہ کو والد کی وراثت میں سے کچھ حصہ دے دیا ،(جوکہ ان دونوں فلیٹوں میں سے ایک فلیٹ کی قیمت فروخت کے برابر ہے ) چونکہ بھائی نے وراثت کے معاملے میں وارثین کو دور رکھا، اس لئے بہن نے اپنا فرض سمجھتے ہوئے اور اس شک کی بناپرکہ بھائی مزید کوئی زیادتی نہ کرے ، مذکورہ دونوں فلیٹوں  کا معاملہ خود حل کرنے کی کوشش کی ،اور یہ غرض بھی تھی کہ ان فلیٹوں میں سے اپنی بہنوں اور والدہ کو جو جائز حصہ ہے وہ دے دیا جائے یا پھر انہیں کرائے پر چڑھایا جائے تاکہ سب بہنوں اور والدہ کو اس میں سے حصہ ملتا رہے ،یاد رہے کہ والد صاحب کی وراثت میں کافی کچھ ہے جن کی اندازاً مجموعی مالیت ان دونوں کی فلیٹوں کی قیمتوں سے کہیں زیادہ ہے۔ لہذا اس مذکورہ بالا تفصیل کی روشنی میں چند امور کی بابت شرعی راہ نمائی درکار ہے:1: چونکہ بھائی نے اس بہن کو کوئی حصہ نہیں دیا تو کیا یہ بہن کسی ایک فلیٹ کی مالک بن سکتی ہے جبکہ بھائی نے اس دوران باقی دونوں بہنوں اور والدہ کو والد کی وراثت میں سے کچھ حصہ دے دیا جوکہ ان دونوں فلیٹوں میں سے ایک فلیٹ کی قیمت فروخت کے برابر ہے؟2:کیا یہ بہن فلیٹ کا کرایہ سب کی رضامندی کے ساتھ والدہ اور دونوں بہنوں کو دے سکتی ہے (لیکن اس رضامندی میں بھائی کی رضامندی شامل نہیں) کیا اس بہن کا اپنی والدہ اور بہنوں کو اس فلیٹ کے کرائے یا اس کی فروخت میں سے حصہ دینا جائز ہے ؟3: کیا مذکورہ بہن جس کو کوئی حصہ نہیں ملا خود اپنے آپ کومالک سمجھ کر اس کا کرایہ یا اس کی قیمتِ فروخت جس وارث کو دینا چاہے دے سکتی ہے خاص طور پر اپنی والدہ اور بہنوں کو ؟4: کیا یہ بہن اپنے بھائی کو (کرائے یا فلیٹوں کی فروخت میں سے جو حصہ ملے) اگر کچھ نہ دے تو  گناہگار ہوگی ؟خاص طور پر اس صورت میں کہ بھائی نے اس بہن کو اپنے زیرِتصرف ترکہ میں سے کوئی حصہ نہیں دیا اور اس بات کا قوی امکان ہے کہ والد کی بقیہ وراثت میں سے جو بھی والدہ اور بہنوں کواس بھائی نے دیا وہ  اس سے بہت کم ہے جوان کا جائز حق بنتاہے۔
جواب: 1:واضح رہے کہ والدین کے ترکہ میں  نرینہ اولاد کی طرح بیٹیوں کا بھی شرعی حق اور حصہ ہوتا ہے، والدین کے انتقال کے بعد ان کے کل یا بعض ترکہ پربھائی کا قبضہ کرکے اپنے طور پرتقسیم کرنا اور بہنوں یا کسی وارث کو  ان کے شرعی حصے سے محروم کرنا ناجائز اور گناہ ِ کبیرہ ہے، ہر ایک وارث  کو اس کا حق اور  حصہ  اس دنیا میں دینا لازم اور ضروری ہے، ورنہ آخرت میں بدترین عذاب کا سامنا کرنا پڑے گا ،احادیثِ مبارکہ  میں اس بارے میں سخت وعیدیں آئی ہیں،لہذا والد ِمرحوم کے کل ترکہ کو یکجا کرکے نئے سرے سےتمام ورثاء کے درمیان شرعی طریقے سے تقسیم کرلیا جائے،مرحوم کامذکورہ اکلوتا بیٹا جس قدر میراث تقسیم کرچکا ہے اس میں مرحوم کی بیوہ، بیٹیوں بالخصوص دبئی کا معاملہ حل کرنے والی بیٹی کا جس قدر شرعی حصہ بنتا ہے وہ انہیں ادا کردے،بصورتِ دیگر مذکورہ بہن والدمرحوم کے کل ترکہ کی مالیت کے حساب سے اپنے حصہ کے بقدرہی فلیٹ کی مالک بن سکتی ہے۔صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوق متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو اس  کی ادائیگی کے بعد، اور اگر مرحوم نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو 40 حصوں میں تقسیم کرکے 5 حصے مرحوم کی بیوہ کو،14 حصے مرحوم کے بیٹے کو،7حصے مرحوم  ہر ایک بیٹی کوملیں گے۔صورتِ تقسیم یہ ہوگی:میت(والد)8 / 40بیوہبیٹابیٹیبیٹیبیٹی17514777ترکہ کی تقسیم اس طرح ہوگی کہ والد مرحوم کے کل ترکہ کی مالیت لگا کر12.5 فیصد مرحوم کی بیوہ کو،35 فیصد مرحوم کے بیٹے کو17.5 فیصد مرحوم کی ہر ایک بیٹی کو ملے گا۔2- 3:واضح رہے میت کا ترکہ تمام ورثاء کا مشترکہ ہوتا ہے،اور اس میں ہر ایک وارث اپنے حصہ میں تصرف کرنے کا حق دار ہوتاہے، لہذازیر نظرمسئلہ میں مذکورہ بہن کا دبئی کے مذکورہ فلیٹوں میں جتنا شرعی حق وحصہ اس کا بنتا ہےاس میں کرایہ پر دینے ،فروخت کرنے اور اس کرایہ کی رقم  کے حوالے سےہر طرح کاتصرف کرسکتی ہے،اسی طرح والدہ اور دیگر بہنوں کا  شریعت کے مطابق جتنا حصہ بنتا ہےوہ ان کی اجازت و رضامندی سے ان میں  تصرف کرسکتی ہیں،اور مذکورہ بہن ان کی رضامندی سے کرایہ پر دے کر انہیں کرایہ کی رقم مہیا کرسکتی ہے۔4:مذکورہ بھائی کا اگر فلیٹوں میں شرعی طور پر حق و حصہ بنتا ہو تو بہن اس کی عدمِ ادائیگی کی صورت میں گناہ گار ہوگی، کیونکہ مذکورہ بہن اپنے بھائی کاحصہ غصب کرنے والی کہلائے گی، البتہ اگر بھائی نے والد صاحب کے بقیہ مال میراث میں سےجو حصہ لیا ہے،اگر یقینی طور پر ثابت ہوجائے کہ اس کی مالیت  زیادہ تھی اور اس کی بنیاد پر بھائی کا فلیٹوں میں حصہ نہ بن رہا ہو، تو اس صورت میں بہن پر اپنےبھائی کو کچھ دینا لازم نہیں ہو گا ۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح،باب الغصب والعاریة 254/1 ط: قدیمی)ترجمہ: حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)ترجمہ :حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔تکملۃ رد المحتار علی الدر المختار میں ہے:   " الإرث جبري لَايسْقط بالإسقاط".(كتاب الدعوى ،ج:7 ، ص:505 ، ط :ايچ ايم سعید)بدائع الصنائع میں ہے:"ولا سبيل إلى ‌التصرف ‌في ‌الملك المشترك والحق المشترك إلا برضا الشركاء."(كتاب الشرب، ج:6، ص:190، ط:دار الكتب العلمية)درر الحکام شرح مجلۃ الاحکام میں ہے:"لا يجوز ‌التصرف ‌في ‌الملك ‌المشترك بلا إذن الشريك...وكون أحد الشريكين في شركة الملك أجنبيا في حصة الآخر هو في التصرف المضر أما في التصرف غير المضر كالسكنى مثلا في الدار المشتركة وفي الأحوال التي تعد من توابع السكنى كالدخول والخروج والصعود إلى السطح (الطحطاوي) فيعتبر كل منهما صاحب ملك مخصوص على وجه الكمال."(الكتاب العاشر الشركات، الباب الثاني، ج:3، ص:30، ط:دار الجيل)فتاوی شامی میں ہے:"لا يجوز لأحد من المسلمين ‌أخذ ‌مال ‌أحد بغير سبب شرعي."( كتاب الحدود، باب التعزيز، ج:4، ص:61، ط: ايچ ايم سعيد)درر الحکام شرح مجلۃ الاحکام میں ہے:"‌كل ‌يتصرف ‌في ‌ملكه ‌المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."(الكتاب العاشر الشركات، الباب الثالث، ج:3، ص:201، ط:دار الجيل)فقط واللہ اعلم

عنوان: ترکہ میں اضافہ کی صورت میں ہر وارث حقدار ہو گا
سوال: والدکی وفات کے بعد اولاد نے ترکہ (تقریباایک کروڑ ، یہ اولاد اور باپ دونوں کما ئی تھی) کو تقسیم کیے  بغیر کاروبا کو مزید آگے بڑھایا، اس میں تقریباً دس سال گزر گئے، مرحوم نے  8 بیٹے،دو بیٹیاں اور ایک بیوہ کو  چھوڑا،  ان میں دوبیٹے مدرسے میں پڑھتے تھے بعد میں یہ دو لڑکے بھی کاروبار شروع کرنے لگے، لیکن منافع نہ ہونے کی وجہ سے باقی بھائیوں  نے ان کے کاروبار کو ختم کردیا اور ان دو میں سے ایک کوگھر کی دیکھ بھال  کے لیے رکھا،  اب ان کے کاروبار میں مزید اضافہ ہوگیا ہے،  اب پوچھنایہ ہے :1:  میراث کو کس اعتبار سے تقسیم کریں؟  کیا اس ایک کروڑ میں یا ابھی منافع کے بعد؟2:اگر منافع کو بھی تقسیم کرنا ہے تو بہنوں میں بھی یہ منافع تقسیم ہوگا ؟حالانکہ یہ کمائی صرف ان بعض بیٹوں  کی ہے اور اگر نہیں دیناہے تو کیا پھر ان بھائیوں کو دینا جائز ہے جنہوں نے نہیں کمایا ہے،  حالانکہ یہ مطالبہ کرتےہیں کہ یہ کمائی ہمارے پیسوں سے بھی ہوئی ہے ، اس لیے  کہ سرمایہ میں ہمارا بھی مال تھا اور اسلۓ کہ ہم تو آپ لوگوں کے تابع تھے،  ورنہ تو پہلے بتادیتے اور ہمارا مال علیحدہ کردیتے۔مذکورہ مسئلہ کا تفصیلی جواب عنایت فرمائیں ۔
جواب: صور تِ  مسئولہ میں والد کے انتقال کے بعدوالد کے ترکہ  میں جتنی رقم اور جتنی جائیدا د ہیں   ان سب میں تمام شرعی ورثاء اپنے اپنے حصے کے مطابق  حقدار ہیں ، والد کے انتقال کے بعد     ترکہ  منقولہ وغیر منقولہ میں جتنا اضافہ ہو ا ہے اس میں  سب ورثاء حقدارہیں چاہے وہ کاروبار میں شامل تھے یا نہیں ، اسی طرح بہنیں بھی ہر صورت میں موجودہ نفع کے ساتھ ترکہ میں حقدار ہیں ،لہذا ہر ایک بہن اور بھائی ترکہ کی  موجودہ  رقم  نفع کے ساتھ جتنی بنتی ہے اس میں حقدار  ہیں  ہر ایک  کو اس کا شرعی حق دیا جائے اگر کسی کا شرعی حق نہیں دیا گیا اور حق دبا لیا گیا تو غاصب شمار ہوں گے  ، دنیا میں نہیں دیا تو آخرت میں بدترین عذاب کا سامنا کرنا پڑے گا  ۔حدیث مبارکہ میں ہے :"من قطع میراث وارثه قطع اللہ میراثہ من الجنة یوم القیامة".(مشکوۃ،باب الوصايا،الفصل الثالث،1/266،قديمی).ترجمہ:حضور کريم صلی ا للہ علیہ وسلم نے فرمایا جو شخص اپنے  وارث کی میراث کاٹے گا اللہ تعالی  قیامت کے دن اس کی جنت سے میراث کاٹ لے گا ۔(مظاہر حق باب الوصايا،الفصل الثالث،3 /235)فتاوی شامی میں ہے :"لو اجتمع إخوة يعملون في تركة أبيهم ونما المال فهو بينهم سوية، ولو اختلفوا في العمل والرأي".                                          (فصل في الشركة الفاسدة،ج4/325،ط:سعيد)شرح المجلۃ میں ہے: "تقسيم حاصلات الأموال المشتركة في شركة الملك بين أصحابهم بنسبة حصصهم".(الفصل الثاني في كيفية التصرف في الأعيان المشتركة ،المادۃ ۱۰۷۳:ج۴/۱۴ط:رشیدیہ )فقط والله اعلم

عنوان: مرحومہ کے زیورات کی بیٹوں میں تقسیم
سوال: میں نے اپنی بہن کو شادی پر میکے والوں کی طرف سے جہیز کا سامان اور کچھ زیورات  دیے تھے بہن کا 2009 میں انتقال ہوگیا تھا،  دو چھوٹے نابالغ لڑکے  تھے، میری مرحومہ بہن میکے کی طرف ملنے والے کچھ زیورات اپنی زندگی میں میرے پاس رکھ  دیے تھے اب جب کہ بہن کے لڑکے بالغ ہوچکے ہیں،  بہن کا شوہر بھی زندہ ہے، اس کی دو بیویاں اور بھی ہیں۔ میری بہن کے دونوں لڑکوں  نے، جو  اب بالغ ہوچکے ہیں، مجھ سے اپنی مرحومہ ماں کے زیورات کا مطالبہ  کیا ہے۔ معلوم یہ کرنا ہے کہ ان  زیورات کی تقسیم کس طرح ہوگی؟
جواب: عورت کو جہیز میں ملے ہوئے زیورات عورت کی ملکیت ہوتے ہیں؛ لہٰذا  صورتِ  مسئولہ میں  سائل کی بہن کو جو جہیز ملا ہے،وہ ان کی ذاتی ملکیت شمار ہوگا، اور ان کے مرنے کے بعد ان کے ورثاء میں ان کے شرعی حصص کے مطابق تقسیم ہوگا، نیز جو زیوارات مرحومہ نے سائل کے پاس امانت رکھوائے تھے وہ بھی وراثت میں تقسیم ہوں گے۔البتہ وراثت کی شرعی تقسیم کے لیے یہ واضح ہونا ضروری ہے کہ مرحومہ کےوالدین حیات ہیں یا نہیں، اس کے بعد (دیگر ورثاء سمیت)بیٹوں کا بھی شرعی حصہ معلوم ہوسکے گا۔لہٰذا  ورثاء کی مکمل وضاحت کے بعد دوبارہ سوال جمع فرمائیں۔موسوعہ فقہیہ کوتییہ میں ہے:"ذهب جمهور الفقهاء إلى أنه لايجب على المرأة أن تتجهز بمهرها أو بشيء منه، و على الزوج أن يعد لها المنزل بكل ما يحتاج إليه ليكون سكنًا شرعيًّا لائقًا بهما. و إذا تجهزت بنفسها أو جهزها ذووها فالجهاز ملك لها خاص بها....وقال الحنفية: إذا جهز الأب ابنته من ماله دون أن يصرح أن هذا منه هبة لها أو عارية منه لها، وادعى بعد نقل الجهاز إلى دار الزوج أنه كان عارية. وادعت أنه كان تمليكا بالهبة فالقول قولها إذا كان العرف يشهد بأن هذا الجهاز المتنازع عليه يقدمه الأب لابنته هبة منه. وإن كان العرف جاريا بأن الأب يقدمه عارية فالقول قول الأب. وإن كان العرف متضاربا فالقول قول الأب إذا كان الجهاز من ماله. أما إذا كان مما قبضه من مهرها فالقول قولها؛ لأن الشراء وقع لها حيث كانت راضية بذلك، وهو بمنزلة الإذن منها."(الموسوعة الفقهية الكويتية ،‌‌‌‌حرف الجيم،كلمة:جهاز،تملك المرأة الجهاز، ۱۶/۱۶۶،ط: دار السلاسل)فقط واللہ اعلم

عنوان: بیوہ، تین بیٹوں اور چار بیٹیوں میں وراثت کی تقسیم
سوال: میرے والد صاحب کا انتقال 5 سال پہلے ہو چکا ہے۔  ہمارا ایک آبائی گھر ڈیرہ اسماعیل خان میں ہے ۔میری والدہ حیات ہیں ۔ ہم 4 بہنیں اور 3 بھائی ہیں ۔ سوال یہ ہے کہ والدہ کا آٹھواں حصہ کیسے نکالیں گے ۔ فرض کریں 1 لاکھ میں 20 ، 20 ہزار بھائیوں کے اور 10 ، 10 ہزار بہنوں کے حصے میں آئیں گے ۔ اس میں والدہ کا آٹھواں حصہ کیسے نکالیں گے ؟
جواب: صورتِ مسئولہ میں مرحوم کے ترکہ کی تقسیم کا طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحوم نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو  80 حصوں میں تقسیم کر کے 10 حصے بیوہ کو، 14 حصے ہر بیٹے کو اور 7 حصے ہر بیٹی کو ملیں گے۔ صورت تقسیم یہ ہے : میت : 80/8بیوہبیٹابیٹابیٹابیٹیبیٹیبیٹیبیٹی1 7101414147777یعنی1 لاکھ (100000) روپے میں سے 12 ہزار 5 سو (12500) روپے بیوہ کو، 17 ہزار 5 سو (17500) روپے ہر بیٹے کو اور  8 ہزار 7 سو پچاس (8750) روپے ہر بیٹی کو ملیں گے۔اس تفصیل سے واضح ہو گیا کہ مرحوم کی بیوہ (یعنی آپ کی والدہ) کو آٹھواں حصہ مرحوم کی اولاد میں تقسیم ہونے کے بعد نہیں بلکہ ان کے ساتھ ملے گا لہذا سوال میں جو اولاد کے حصے ذکر کیے گئے وہ درست نہیں۔فقط واللہ اعلم

عنوان: موانع ارث میں اختلاف دارین کی وضاحت
سوال: میراث میں اختلاف دارین کے مسئلہ کی وضاحت کردیں۔
جواب:
مسلمانوں کے حق میں اختلاف دارین وراثت سے مانع نہیں ہے، یعنی اگر کوئی وارث کسی اور ملک میں ہو تب بھی مورث کے انتقال کی صورت میں وہ وراثت کا حقدار ہوگا۔البتہ کفار کے حق میں اختلاف دارین وراثت کے  لیے مانع ہے،اگر کسی کافر کا کوئی  وارث دارالاسلام  میں مرجائے ،یا دارالاسلام میں موجود کا فر کا وارث دارالحرب میں مرجائے تو یہ ایک دوسرے کے وارث نہیں ہوں گے۔مجمع الانہر میں ہے :"ويمنع الإرث الرق وافرا كان أو ناقصا لأن جميع ما في يده من المال فهو لمولاه فلو ورثناه عن أقربائه لوقع الملك لسيده فيكون توريثا للأجنبي بلا سبب وأنه باطل إجماعا والقتل كما مر تفصيله في الجنايات واختلاف الملتين فلا يرث الكافر  من المسلم إجماعا ولا المسلم من الكافر على قول علي وزيد وعامة الصحابة رضي الله تعالى عنهم وإليه ذهب علماؤنا والشافعي كما مر تفصيله واختلاف الدارين حقيقة كالحربي والذمي أو حكما كالمستأمن والذمي أو الحربيين من دارين مختلفين كما مر."(ج:۴،ص؛۴۹۷،ط:دارالکتب العلمیہ بیروت)فتاوی شامی میں ہے :"قوله ( بخلاف المسلمين ) محترز قوله فيما بين الكفار أي اختلاف الدار لا يؤثر في حق المسلمين كما في عامة الشروح حتى أن المسلم التاجر أو الأسير لو مات في دار الحرب ورث منه ورثته الذين في دار الإسلام كما في سكب الأنهر ، قال في شرح السراجية لابن الحنبلي وأما قول العتابي أن من أسلم ولم يهاجر إلينا لا يرث من المسلم الأصلي في دارنا ولا المسلم الأصلي في دارنا ولا المسلم الأصلي ممن أسلم ولم يهاجر إلينا سواء كان في دار الحرب مستأمنا أو لم يكن فمدفوع بقول بعض علمائنا يخايل لي أن هذا كان في ابتداء الإسلام حين كانت الهجرة فريضة ألا ترى أن الله تعالى نفى الولاية بين من هاجر ومن لم يهاجر فقال { والذين آمنوا ولم يهاجروا ما لكم من ولايتهم من شيء حتى يهاجروا } فلما كانت الولاية بينهما منتفية كان الميراث منتفيا لأن الميراث على الولاية فأما اليوم فينبغي أن يرث أحدهما من الاخر لأن حكم الهجرة لأن الميراث على الولاية فأمما اليوم فينبغي أن يرث أحدهما من الآخر لأن حكم الهجرة قد نسخ بقوله لا هجرة بعد الفتح ا هـ ."(ج:۶،ص؛۷۶۸،ط:سعید)البحرالرائق میں ہے :"وكذلك اختلاف الدارين سبب لحرمان الميراث لأن الميراث إنما يستحق بالنصرة ولا تناصر عند اختلاف الدارين ولكن هذا الحكم في أهل الكفر لا في حق المسلمين حتى إن المسلم إذا مات في دار الإسلام وله ابن مسلم في دار الهند أو الترك يرث  ، وفي الكافي ثم اختلاف الدارين على نوعين حقيقي كالحربي مات في دار الحرب وله ابن ذمي في دار الإسلام فإنه لا يرث الذمي من ذلك الحربي وكذا لو مات ذمي في دار الإسلام وله أب أو ابن في دار الحرب فإنه لا يرث ذلك الحربي من ذلك الذمي ، وحكمي كالمستأمن والذمي حتى لو مات مستأمن في دارنا لا يورث منه وارثه الذمي."(ج:۸،ص؛۵۵۷،ط:دارالمعرفہ بیروت)فقط واللہ اعلم

Reference: Riyad as-Salihin 428 In-book reference : Introduction, Hadith 428: حوالہ

عنوان: بہن اور بھتیجے کے درمیان ترکہ کی تقسیم
سوال: اگر ایک پھوپھی کلالہ ہو اور خاوند نہ ہو۔اور ماں باپ ،بہن بھائی وفات پا گئے ہیں۔صرف ایک بہن ہےوہ بھی کلالہ ہے۔اور اس کے بھائی سے صرف ایک لڑکا ہے۔ سوال ہے کہ اس پھوپھی کی  جائیداد کیسےتقسیم ہوگی؟
جواب: صورت مسئولہ میں مرحومہ   کے ترکہ کی تقسیم کا شرعی  طریقہ  یہ ہے کہ سب سے پہلے مرحومہ کے حقوق متقدمہ یعنی تجہیزوتکفین کا خرچہ نکالنے کے بعد اگر مرحومہ کے ذمہ کوئی قرض ہو تو  اسے کل مال سے ادا کرنے کے بعد ، اگر مرحومہ نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 2 حصوں میں تقسیم کرکے ایک حصہ بہن کو اور ایک حصہ بھتیجے کا ملے گا۔صورت تقسیم یہ ہے۔میت2بہنبھتیجا11فیصد کے اعتبار سے مرحومہ کی بہن اور بھتیجےہر ایک کو 50 فیصد حصہ ملے گا۔فقط واللہ اعلم

عنوان: وارث کو محروم کرنے کی نیت سے ہبہ کرنا
سوال: ایک خاتون جو اپنی اس زمین کو جو وراثت میں ملی ہے ، وہ وراثی زمین خاتون اپنی زندگی میں بیٹی کو بطورِ ہدیہ انتقال کروا دیتی ہے، اس کے علاوہ اس خاتون کی کوئی اور اولاد بھی نہیں ہے ماسواۓ اس ایک بیٹی کے، البتہ خاتون کے 3 بھائی اور 1 بہن موجود ہے اب شرعاً اس زمین کا کیا حکم ہے ؟؟؟ آیا اس زمین میں خاتون کے بہن بھائیوں کا بھی کوئی حق ہے یا نہیں؟
جواب:
صورتِ مسئولہ میں مذکورہ  خاتون کے ورثاء میں اس کی بیٹی کے ساتھ اس کے بہن بھائی بھی وارث ہیں، لہذا گر اس خاتون نے اپنی زندگی میں اپنی مذکورہ جائیداد اپنی بیٹی کو ہبہ (گفٹ)کرکے مکمل مالکانہ قبضہ و تصرف کے ساتھ حوالہ کردی تو اس سے بیٹی اس کی مالک تو بن جائے گی ،لیکن اگر اس  نے دیگر ورثاء کو محروم کرنے کی نیت سے ایسا کیا تویہ گناہ کا کام ہوگا،اس لیے کہ اپنے وارث کو میراث سے محروم کرنے کی تدبیر اختیار کرنا سخت گناہ کا کام ہے اور اس پر سخت وعید وارد ہوئی ہے؛،رسول اللہ صلی اللہ علیہ وسلم کا ارشاد ہے کہ:" جس نے اپنے وارث کو میراث سے محروم کیا اللہ تعالی اسے جنت کی میراث سے محروم فرمائیں گے"۔۔ البتہ اگر اس خاتون کی ملکیت میں  اور جائیداد بھی ہو چاہے  کسی بھی صورت میں ہو اور وہ ان بہن بھائیوں کے حصے کے بقدر یا اس سے زائد ہو تو پھر یہ مذکورہ زمین بیٹی کو ہبہ کرنا گناہ نہیں ہو گا ۔اور اگر مذکورہ جائیداد مکمل قبضے اور مالکانہ تصرف کے ساتھ ہبہ نہیں کی تھی  بلکہ صرف نام کیا تھا تو پھر یہ ہبہ  تام نہیں ہوا تھامذکورہ زمین بدستور اس خاتون کی ملکیت رہے گی۔مشكاة المصابيح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(مشكاة المصابيح، كتاب الفرائض والوصايا، باب الوصايا،الفصل الثالث،رقم الحديث: 3078،  ص:266،قديمي) الدر المختار ميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."( الدر المختار مع رد المحتار،كتاب الهبة،691،688/5، سعيد) فقط والله اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: بیوہ اور ایک بیٹی میں میراث کی تقسیم
سوال: میرے شوہر کا گھر ہے، شوہر کا انتقال ہوگیا ہے ،صرف ایک بیٹی اور ایک بیوہ ہے ،شوہر کا کوئی بھائی  بہن اور والدین نہیں ہیں، وراثت میں کس کس کا حصہ ہوگا؟
جواب: صورتِ مسئولہ میں سائلہ کے مرحوم شوہر کا کوئی بھتیجا یا اس کا بیٹا موجود ہویا مرحوم کا کوئی چچا یا چچازاد بھائی یا اس کا بیٹا موجود ہو تو وہ بھی شرعاً سائلہ کے مرحوم شوہر کے وارث ہوں گے،اور ان کو بھی مرحوم کے ترکہ میں سے شرعاً حصہ ملے گا،اوراگر  مرحوم کے آبائی خاندان میں کوئی مرد مثلاً بھتیجا یا اس کا بیٹا یا چچا یا چچازاد بھائی یا اس کا بیٹا ان میں سے کوئی ایک مرد بھی  مرحوم کے انتقال کے وقت موجود نہ ہو تو اس صورت میں مرحوم کے کل ترکہ کو آٹھ حصوں میں تقسیم کرکے ایک  حصہ مرحوم کی بیوہ یعنی سائلہ کو اور سات حصے مرحوم کی بیٹی کو ملیں گے،اور اگر مرحوم کے آبائی خاندان میں کوئی مرد ان مذکورہ افراد میں سے موجود ہو تو ان کی تفصیل  لکھ کر بھیج دیں، تو اس کے مطابق ہر ایک کا حصہ بتادیا جائے گا۔ صورتِ تقسیم یہ ہے:میت:8بیوہ بیٹی1قبل الرد:41بعد الرد:7یعنی 100روپے میں سے 12.5روپے مرحوم کی بیوہ  یعنی سائلہ کو  اور87.5 روپے مرحوم کی بیٹی کو ملیں گے۔فتاوی ہندیہ میں ہے:"(الباب الثالث في العصبات) وهم كل من ليس له سهم مقدر ويأخذ ما بقي من سهام ذوي الفروض وإذا انفرد أخذ جميع المال، كذا في الاختيار شرح المختار.فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط."(كتاب الفرائض،الباب الثالث في العصبات،451/6،ط:رشيدية)وفيه أيضا:"‌‌[الباب الرابع عشر في الرد]وهو ضد العول الفاضل عن سهام ذوي السهام يرد عليهم بقدر سهامهم إلا على الزوجين وبه أخذ أصحابنا - رضي الله عنهم - كذا في محيط السرخسي واعلم أن جميع من يرد عليه سبعة الأم والجدة والبنت وبنت الابن والأخوات من الأبوين، والأخوات لأب، وأولاد الأم، ويقع الرد على جنس واحد وعلى جنسين وعلى ثلاثة ولا يكون على أكثر من ذلك، والسهام المردود عليها أربعة الاثنان والثلاثة والأربعة والخمسة كذا في الاختيار شرح المختار."(كتاب الفرائض،الباب الرابع في الرد،469/6،ط:رشيدية)فقط والله أعلم

عنوان: زندگی میں بیٹی کو وراثت کا حصہ دینے کا بعد باپ کی وفات کے بعد بیٹی کو باپ کی وراثت میں سےحصہ ملے گا یا نہیں؟
سوال: اگر والد اپنی زندگی میں بیٹی کو وراثت میں حصہ رقم کی صورت میں دے دے اور باقی بیٹوں کو رقم کی جگہ پلاٹ دیا ہو تووالد کے انتقال کے بعد بیٹی وارث ہو گی جائیداد میں یا نہیں؟ (والد نے بیٹی کو کہا تھا گواہ کی موجودگی میں کہ یہ بیٹی کا اس جائیداد میں حصہ ہے) تو وہ ہدیہ ہوا یا اس کو حصہ ہی مانیں گے ؟
جواب:
اگربیٹی کو رقم دیتے ہوئے اس کے ساتھ معاہدہ  ہوا تھا کہ یہ تمہارا  وراثت والا حصہ ہے، میرے مرنے کے بعد میری جائیداد میں تمہارا اور کوئی حصہ نہیں ہوگا، پھر بیٹی نے اسے بطور حصہ قبول کرتے ہوئے مذکورہ رقم قبول کی،تو بیٹی کووراثت میں حصہ نہیں ملے گا، یہی حکم بیٹوں کے بارے میں بھی ہوگا، لیکناگر معاہدہ نہیں ہوا تھا تو مذکورہ رقم والد کی طرف سے ہدیہ شمار ہوگی اور اسے وراثت میں حصہ ملے گا۔فتاوی شامی میں ہے:"قال القهستاني: واعلم أن الناطفي ذكر عن بعض أشياخه: أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل: هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم، وقيل: لا اهـ".(حاشية ابن عابدين على الدر المختار: كتاب الوصايا (6/ 655)، ط. سعيد)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: شوہر ،تین بیٹے اور دو بیٹیوں میں میراث کی تقسیم
سوال: ایک عورت کا انتقال ہوگیاہے ،ورثاء میں شوہر 2 بیٹیاں 3 بیٹے  ہیں، ترکہ کی تقسیم کس طرح ہوگی؟
جواب: صورتِ مسئولہ میں مرحومہ کے ترکہ کی تقسیم کا شرعی طریقہ  یہ ہے کہ  اگر مرحومہ کے ذمہ کوئی قرض ہو اسے کل ترکہ سے اداکرنے کے بعد،اور اگر مرحومہ نے کوئی جائز وصیت کی ہو تواسے بقیہ ترکہ کے ایک تہائی سے نافذ کرنے کے بعد کل ترکہ منقولہ وغیر  منقولہ کو  32 حصوں میں تقسیم  کر کے مرحومہ کے شوہر کو 8 حصے ،اور ہر ایک  بیٹے کو 6 حصے اور ہر ایک بیٹی کو 3 حصے ملیں گے ۔صورت تقسیم یہ ہے :میت:32/4شوہربیٹابیٹابیٹابیٹیبیٹی13866633یعنی فیصد کے اعتبار سے مرحومہ کے شوہر کو 25 فیصد ،اور مرحومہ کے ہر ایک بیٹے کو 18.75 فیصد اور ہر ایک بیٹی کو 9.375 فیصد ملے گا ۔باقی مرحومہ کے کفن دفن کا خرچہ مرحومہ کے شوہر پر لازم ہے ۔در مختار میں ہے :"(واختلف في الزوج والفتوى على وجوب كفنها عليه) عند الثاني (وإن تركت مالا) خانية ورجحه في البحر بأنه الظاهر لأنه ككسوتها."(ج:۲،ص:۲۰۶،مطلب فی کفن الزوجۃ علی الزوج،سعید)فقط واللہ اعلم

عنوان: وراثت کی تقسیم
سوال: میرے خالو کا انتقال ہوا ہے،ان کی کوئی اولاد نہیں ہے،اور نہ ہی ان کے والدین زندہ ہیں،ان کی دو بیویاں ہیں،دو بہنیں ہیں اور تین بھائی ہیں،اور دو گھر ہیں جو ایک پہلی بیوی کے نام ہے، اور دوسرا دوسری بیوی کے نام ہے،اس کے علاوہ ایک موٹر سائیکل ہے، ایک گاڑی ہے ،اور کچھ زمین، وراثت کا حق دار کون کون ہے ؟ وراثت کی تقسیم کس طرح ہو گی؟ کیا یہ دونوں گھر بھی وراثت میں شامل ہوں گے؟
جواب:
صورتِ مسئولہ میں  مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگر مرحوم کے ذمہ کوئی قرض ہو اسے اداکرنے کے بعد،اگر مرحوم نے کوئی جائز وصیت کر رکھی ہو،تو اسے باقی ترکہ کے ایک تہائی میں نافذ کرنے کے بعد،باقی ترکہ منقولہ وغیر منقولہ کو 32 حصوں میں تقسیم کرکے ہر ایک بیوہ کو 4 حصے،بہنوں میں سےہر ایک بہن کو 3 حصے،بھائی میں سے ہر ایک بھائی کو 6 حصے ملیں گے۔صورت ِ تقسیم یہ ہے:میت:4/ 32۔۔خالوبیوہبیوہبھائیبھائیبھائیبہنبہن134466633یعنی فیصد کے اعتبار سے ہر ایک بیوه کو 12.5فیصد، ہر ایک بھائی کو 18.75ملے گا،اورہر ایک بہن کو 9.37 فیصد  ملے گا۔سائل کے خالو نے ایک ،ایک گھر ایک،ایک بیوی کے نام کردیا تھا،اگر مرحوم نے دونوں بیواؤں کو ان کے نام کیا جانے والا گھر  مالکانہ حقوق کےساتھ ان کے قبضہ میں دے دیا تھا،تو ان میں وراثت جاری نہیں ہوگی،لیکن اگر صرف بیویوں کے نام کیا تھا،مالکانہ حقوق کے ساتھ قبضہ نہیں دیا تھا،تو یہ گھر بیویوں کے شمار نہیں ہوں گے،بلکہ مرحوم خالو کے ترکہ میں شمار ہوکر ان کے تمام ورثاء میں شرعی حصوں کے تناسب سے تقسیم ہوں گے۔فتاوی عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض."(كتاب الهبة،الباب الأول تفسير الهبة وركنها،ص:374،ص:4،ط:رشيديه)فقط واللہ أعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: بیوہ، پانچ بیٹیوں اور تین بیٹوں میں میراث کی تقسیم
سوال: ہمارے والد صاحب کی وفات 2005ء میں ہوئی،  وفات کے بعد ہم بہن بھائیوں اور والدہ نےوراثت تقسیم نہیں کی،  اب ہماری کل جائیداد کی مارکیٹ ویلیو آج کی تاریخ میں تقریباًنو کروڑ روپے بنتی ہے، ہمارے والد صاحب کی ایک بیوہ، پانچ بیٹیوں اور تین بیٹوں میں یہ نو کروڑ کی رقم کیسے تقسیم ہوگی؟
جواب: صورتِ مسئولہ میں مرحوم کی جائیداد کی تقسیم کا طریقہ یہ ہے کہ اولاً مرحوم کی جائیداد میں سے مرحوم کی تجہیز و تکفین کے اخراجات ادا کیے جائیں، پھر اگر مرحوم کے ذمہ کوئی قرضہ ہو تو اس کو ادا کیا جائے، اس کے بعد اگر مرحوم نے کوئی جائز وصیت کی ہو تو اس کو بقیہ مال کے  ایک تہائی میں سے نافذ کرنے کے بعد کل ترکہ  کو 88 حصوں میں تقسیم کر کے 11 حصےبیوہ کو، 14 حصے کرکے ہر ایک  بیٹے کو اور 7 حصے کرکے  ہر ایک بیٹی کو ملیں گے۔صورتِ تقسیم یہ ہے:مرحوم والد، 88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی نو کروڑ روپے میں سے 11250000 روپے مرحوم کی بیوہ کو، 14318182 روپے کرکے  ہر ایک بیٹے کو اور 7159091 روپے  کرکے ہر ایک بیٹی کو ملیں گے۔فقط واللہ اعلم

عنوان: میراث میں اپنا حق معاف کرنا
سوال: زید انتقال کر گیا، اس نے اپنے ورثہ میں سے بہنوں کا حصہ نہیں دیا، اس کے بیٹے عمرو نے اس کا ذمہ فارغ کرنے کے لیے اس کی بہنوں کو کچھ نہ کچھ حصہ دے دیا۔ ایک بہن انتقال کر گئی تھی، جن کی اولاد میں ایک بیٹا بیرون ملک تھا، جو اب انتقال کر چکا ہے، ان کو کسی کے ذریعے پیغام پہنچایا گیا تھا، بتایا جاتا ہے کہ اس کو پیغام پہنچاتھا اور اس نے اپنی طرف سے معافی مانگنے والے کو معاف کردیا تھا، لیکن یہ بات یقینی نہیں ہے۔ اب اس فوت شدہ شخص کی اولاد میں سے بالغ اور نابالغ دونوں قسم ہیں، سوال یہ ہے کہ بالغ اولاد اگر معاف کریں تو اس معافی کا کیا حکم ہے؟ اور نابالغ اولاد کے معاف کرنے کا کیا حکم ہے جبکہ باپ،دادا دونوں نہیں ہیں۔ اور یہ معافی پھر کس سے مانگی جائے گی؟
جواب: واضح رہے کہ میراث کا حصہ اضطراری حصہ ہے جو صرف معاف کرنے سے معاف نہیں ہوتا،البتہ اگر کوئی وارث قبضہ کرلے اور پھر اپنے حصے سے دست بردار ہوناچاہے تو ہوسکتاہے،لہٰذا صورتِ مسئولہ میں مرحومہ بہن کا حصہ اس کے ورثاء کودینالازم ہے ،اس مرحومہ کے ورثاء کے معاف کرنے سے شرعاً معا ف شمار نہیں ہوگا،اسی طرح نابالغ ورثاء کی اجازت بھی معتبر نہیں۔ فتاوی شامی میں ہے :"وعبارة المنية هكذا اقتسم الورثة لا بأمر القاضي وفيهم صغير أو غائب لا تنفذ إلا بإجازة الغائب أو ولي الصغير أو يجيز إذ بلغ."(کتاب القسمۃ ، ج:۶،ص:۲۵۷،ط:سعید)وفیه ایضاً:"( وصحت برضا الشركاء إلا إذا كان فيم صغير ) أو مجنون ( لا نائب عنه ) أو غائب لا وكيل عنه لعدم لزومها حينئذ إلا بإجازة القاضي أو الغائب أو الصبي إذا بلغ أو وليه ،هذا لو ورثه، ولو شركاء بطلت منية المفتي وغيرها."(کتاب القسمۃ ، ج:۶،ص:۲۵۷،ط:سعید)" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط."(کتاب الدعوی،ج: 7،ص:505 ،  ط :سعید)"الأشباہ والنظائر" لابن نجیم  میں ہے: "لو قال الوارث : تركت حقي لم يبطل حقه إذ الملك لا يبطل بالترك."(ص:309- ما یقبل الإسقاط من الحقوق وما لایقبله، ط:قدیمی)فقط واللہ اعلم

عنوان: وراثت میں دادی کی حالتوں كا بيان
سوال: وراثت میں دادی کی حالتیں کیا ہیں؟
جواب: وراثت میں دادی کی دو حالتیں ہیں :1۔دادی کومیراث میں سے چھٹا حصہ(سدس) ملے گا خواہ ایک ہویا زیادہ، بہ شرط یہ  کہ وہ جدات صحیحہ ہوں اور ایک درجے کی ہوں ۔2۔[الف]میت کی ماں کی وجہ سے تمام دادياں محروم ہوں گی۔[ب] میت کے باپ کی وجہ سے باپ کی طرف کی دادياں محروم ہوں گی۔اس کے علاوہ بعض اور صورتیں بھی ہیں جو قلیل الوقوع ہیں، ان کو یہاں ذکر کرنے کی ضرورت نہیں ہے، اگر سائل کو کوئی مسئلہ درپیش ہو تو اسکی مکمل وضاخت کر کے مسئلہ معلوم کرے۔سراجی میں ہے:"وللجدۃ السدس،لام کانت أو لاب، واحدة كانت أو اكثر إذا كن ثابتات متحاذيات في الدرجة، ويسقطن كلهن بالام والابويات ايضا."(أحوال الجدة، ص:30، ط:مكتبة البشرٰی کراتشی)فقط واللہ أعلم

عنوان: قرض خواہ کے انتقال کے بعد قرض کی ادائیگی کا طریقہ
سوال: ہم نے ایک شخص سے کچھ رقم بطورقرض لی  توجس نے ہمیں قرض دیا تھا وہ وفات پا چکا ہے.ہم لوگ یہ رقم کس کو ادا کریں بیوی کو،بیٹے کو، بیٹیوں کو،یا سب کو کچھ کچھ ادا کریں گے؟
جواب: صورتِ مسئولہ میں مرحوم کے انتقال کے بعد جس طرح ترکہ میں تمام ورثاء کاحق ہوتاہےاِسی طرح مذکورہ رقم جو کہ سائل پر قرض ہے اس میں تمام ورثاء کا اپنے شرعی حصوں کے اعتبار سےحق ہے،لہذا مرحوم کے ورثاء میں  سے کسی ایک وارث پر اگر  تمام ورثاء کااتفاق ہو، تو اسے دے دیں،اور اگرورثاء کا کسی ایک شخص پر اتفاق نہ ہو تو ہر وارث کو اس کا حصہ دے دیں،اور رقم ادا کرتے وقت احتیاطاً دوگواہ بھی مقرر کریں تاکہ بعد میں کسی قسم کی پریشانی نہ ہو۔الفقہ الاسلامی وادلتہ میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الأول، تعریف علم المیراث،10/ 7697،ط:دار الفکر)فقط واللہ اعلم

عنوان: تین بیٹوں اور پانچ بیٹیوں کے درمیان ترکہ تقسیم کرنے کا طریقہ
سوال: تین بیٹے اور پانچ بیٹیوں میں تقسیم میراث کس طرح ہوگی؟ جواب عنایت فرمائیں۔
جواب: صورتِ مسئولہ میں اگر مرحوم کے ورثاء میں صرف تین بیٹے او ر پانچ بیٹیاں ہیں، اور اس کے علاوہ کوئی وارث نہیں ہے ، تو اس صورت میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز وتکفین کاخرچہ ادا کرنے کے بعد، مرحوم کےذمہ اگر کوئی قرض ہوتواسے ادا کرنے کے بعد، مرحوم نے اگر کوئی جائز وصیت کی ہو تو اسے ترکہ کے ایک تہائی میں نافذ کرنے کےبعد باقی کل ترکہ منقولہ وغیر منقولہ کو گیارہ(11)حصوں میں تقسیم کرکے مرحوم کے تینوں بیٹوں میں سے ہر ایک بیٹے کو دو-دو  حصے اور مرحوم کی پانچوں بیٹیوں میں سے ہرایک بیٹی کو ایک- ایک حصہ ملے گا۔صورت تقسیم یہ ہے:میت:11بیٹابیٹابیٹابیٹیبیٹیبیٹیبیٹیبیٹی22211111یعنی مثلاً 100روپے میں سے مرحوم کے بیٹوں میں سے ہرایک بیٹے کو18.18 روپے اور مرحوم کی بیٹیوں میں سے ہرایک بیٹی کو9.09 روپے ملیں گے۔واضح رہے کہ مذکورہ بالا تقسیم وفات کے بعد کی ہے، زندگی میں تقسیم کا یہ طریقہ کار نہیں ہے، اگر زندگی میں اولاد کے درمیان تقسیم مطلوب ہو تو وضاحت کرکے دوبارہ معلوم کرلیا جائے۔فقط واللہ اعلم

عنوان: تقسیم ترکہ بیوہ، تین بیٹے پانچ بیٹیاں
سوال: ایک کروڑ ساٹھ لاکھ کی مالیت ایک بیوہ تین لڑکے اور پانچ لڑکیوں میں کس طرح تقسیم ہو گی اور  ہر ایک کا حصہ کتنا ہو گا؟
جواب: صورتِ مسئولہ میں سائل کے مرحوم والد کے ترکہ کی تقسیم کا شرعی طریقہ یہ ہے کہ میت کے حقوقِ متقدمہ یعنی تجہیز و تکفین کے اخراجات ادا کرنے کے بعد، اگر ان پر کوئی قرض ہو تو وہ ادا کرنے کے بعد، اگرانہوں نے  کوئی جائز وصیت کی ہو تو اسےباقی ترکہ کے ایک تہائی ترکہ سے پورا کرنے کے بعد، مابقیہ کل ترکہ منقولہ و غیر منقولہ کو 88 حصوں میں  تقسیم کریں۔  11 حصے بیوہ کو،14،14 حصے ہر بیٹے کو اور 7،7 حصے ہر بیٹی کو ملیں گے۔ صورتِ تقسیم یہ ہے:میت:88/8بیوہبیٹابیٹابیٹابیٹیبیٹیبیٹیبیٹیبیٹی171114141477777یعنی ایک کروڑ ساٹھ لاکھ میں سے-/20،00،000 روپے بیوہ کو، 25,45,454.545 روپے ہر بیٹے کو اور 12,72,727.272 روپے ہر بیٹی کو ملیں گے۔فقط واللہ اعلم

عنوان: ترکہ پر بعض ورثاء کا قبضہ کرنے کا حکم
سوال: ایک سال پہلے میرے والدین وفات پا گئے تھے، میری والدہ کے پاس 20 تولے  کا زیور تھا، ہماری والدہ نے اپنی زندگی میں کچھ زیور اپنی نواسی اور پوتی کی شادی پر ان کو دے دیا تھا،  اور جو زیورات باقی تھے وفات کے بعد میرے دو بھائیوں نے آپس میں بانٹ لیا۔1۔کیا شرعی لحاظ سے یہ جائز عمل ہے ؟2۔میت کے ترکہ کا شرعی حکم کیا ہے؟
جواب:
1۔صورتِ مسئولہ میں  اگر واقعۃ مذکورہ زیورات سائل کی والدہ کی ملکیت تھے، تو ان کی وفات کے بعد ان کے تمام ورثاءاس میں شریک ہیں ،لہذا یہ زیورات تمام ورثاء میں  ان کے شرعی حصے کے تناسب سے  تقسیم  ہوں گے، صرف دو بھائیوں کا اس پر قبضہ کر کے آپس   میں بانٹ لینااور دیگر ورثاء کو نہ دینا شرعا ناجائز ہے اور حرام ہے، ایسے لوگوں کے لیے شریعتِ مطہرہ میں بہت ساری وعیدیں آئی ہیں۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»."(باب الغصب والعاریة ، ج:1، ص:254،ط: قدیمی.)"ترجمہ:حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وفیه ایضاً:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»،رواه ابن ماجه".(باب الوصایا، الفصل الثالث ، ج:1، ص:  266 ، ط: قدیمی)"ترجمہ :حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"درر الحکام فی شرح مجلۃ الاحکام میں ہے:"الشركة الجبرية هي الشركة الحاصلة بغير فعل المتشاركين، سواء كان ذلك بأحد أسباب التملك كالإرث أو بغير أسباب التملك كاختلاط الأموال. كالاشتراك الحاصل في صورة التوارث واختلاط المالين."[الكتاب العاشر : الشركات ، الفصل الثامي في بيان كيفية الأعيان المشتركة ج:3، ص:19، ط: دار الجيل.]2۔ ورثاء کی تفصیل لکھ کرکے دوبارہ سوال کریں۔فقط والله اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: تقسیم وراثت سے قبل مال میراث میں دیکھ بھال کی غرض سے خرچہ کرنے کا حکم / میراث کی باعتبار مناسخہ تقسیم
سوال: 1- میرے والد صاحب کی  جائیداد میں ایک دوکان ہے ، والد صاحب کی زندگی سے لے کر ان کی زندگی کے بعد  تک اس کی دیکھ بھال میں کرتا رہا اور ابھی بھی میرے پاس ہی ہے، اس میں میں نے کافی خرچہ کیا ہے ،جس میں بجلی کا بل اس کی  مینٹینس(دیکھ بھال کے اخراجات)  وغیرہ  شامل ہیں، اب مجھے یہ معلوم کرنا ہے کہ شرعی لحاظ سے جو خرچہ کرتا رہا تو اس کا کیا حکم ہے ؟2- نیز کیا  میں دوکان اپنے نام کر سکتا ہوں ؟ والد صاحب نے اپنی زندگی  میں اس  دکان کی  پاور آف اٹارنی میرے نام کی تھی۔3- والد صاحب  کے والدین کا انتقال ان سے قبل ہی ہوچکا تھا ۔والد کے انتقال  کے وقت ورثاء میں بیوہ ، تین بیٹے اور دو بیٹیاں تھیں ،اس کے  بعد سب سے پہلے مرحوم کے بڑے بیٹے (میرے بڑے بھائی) کا انتقال ہو گیا اور ورثاء میں  ان کی ایک بیوہ ، چار بیٹیاں اور ایک  بیٹا ہے،اس کے بعدمرحوم کی بڑی بیٹی (   میری بڑی بہن ) کا بھی انتقال ہوا،  ان کےورثاء میں  چار بیٹے  اور  ایک بیٹی  ہے، اور مرحومہ کے انتقال سے پہلے ہی ان کے شوہر کا بھی انتقال ہو گیا تھا ، اس کے بعد مرحوم کا چھوٹا بیٹا (میرا   چھوٹا بھائی) تھا اس کا بھی انتقال ہو گیا ، اس کی بیوہ ہے لیکن اس کی کوئی اولاد نہیں ہے،  ، ابھی حال میں ہی چھ ماہ قبل  مرحوم کی بیوہ (میری والدہ) کا بھی انتقال ہو گیا ہے ،ان کے والدین بھی نہیں ہیں، اب والد صاحب کی اولاد میں سے ایک میں اور ایک میری چھوٹی بہن حیات  ہیں ۔مجھے معلوم یہ  کرنا ہے کہ اس دکان کا شرعی لحاظ سے  سب کو حصہ دینا ہے  تو کس حساب سے حصہ دوں گا ؟وضاحت : والد کے انتقال کے بعد اس دکان کی کوئی ویلیو نہیں تھی ، اور اس کی  چھت  بھی گرگئی تھی ، سائل نے اس کی مرمت اور دیکھ بھال پر جو خرچہ کیا بقول ان کے دیگر ورثاء کی رضامندی بھی اس میں شامل حال تھی ۔
جواب: 1-صورتِ مسئولہ میں سائل کے والد کے انتقال کے بعد ان کے کل ترکہ میں ان کے تمام شرعی ورثاء کا حق متعلق ہوگیا تھا، اور وہ ترکہ تمام ورثاء کے درمیان  مشترک ہوگیا تھا، اور تمام ورثاء اپنے اپنے شرعی حصوں کے مطابق اس میں شریک ہوگئے تھے،  بعد ازاں  ترکہ کی دکان  کی ضروری  دیکھ بھال میں  سائل کی جانب سے جو اخراجات ہوئے ہیں ، اس میں تمام ورثاء کی رضامندی شامل تھی ،لہذا اس کا خرچہ تمام ورثاء کے حصوں کے بقدر ان سے وصول کرنے کا حق ہوگا۔ درر الحکام شرح مجلۃ الاحکام میں ہے :"إذا عمر أحد الشريكين الملك المشترك ففي ذلك احتمالات أربعة:...الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف. وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة."( شرح مجلة الاحكام ، ج:3 ، ص:314 ، ط: دارالجيل )2- واضح رہے سائل کو والد کی طرف  سےدوران حیات دوکان کی پاور آف اٹارنی ملنے سے وہ ان کی ملکیت میں نہیں آئی تھی ، بلکہ والد صاحب کے انتقال سے پہلے دوکان ان کی ذاتی ملکیت اور انتقال کے بعد تمام ورثاء کی مشترکہ ملکیت  کہلائے گی ، لہذا صرف   پاور آف اٹارنی کی بنیاد پر دوکان اپنے  نام کرانا درست نہیں ہے ۔3- صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوق متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو  تو اس  کی ادائیگی کے بعد، اور اگر مرحوم نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو 13824   حصوں میں تقسیم کرکے  6192    حصے مرحوم کے بیٹے ( سائل) کو  اور  3096   حصے مرحوم کی چھوٹی بیٹی کو ملیں گے ۔ 378   حصے مرحوم کے بڑے بیٹے کی بیوہ کو ،714 حصے ان کے بیٹے کو  اور 357 حصے ان کی   ہر ایک بیٹی کو  ملیں گے ۔280  حصے مرحوم کی بڑی بیٹی کے ہر ایک بیٹے کو اور 140  حصے بیٹی  کو ملیں گے ۔756 حصے مرحوم کے چھوٹے بیٹے کی بیوہ کو ملیں گے   ۔صورت تقسیم یہ ہے :میت (والدمرحوم):8 /  64/ 4608/ 13824بیوہ بیٹا بیٹا بیٹابیٹیبیٹی17814141477576فوت شد100810085045041728302430241512فوت شد .فوت شد..فوت شد..میت (بڑا بیٹا): 24  / 144 /72  ....مافی الید :14 / 7بیوہوالدہبیٹابیٹیبیٹیبیٹیبیٹی32718243417171717126168238119119119119378504714357357357357.فوت شد.....میت ( بڑی بیٹی):6 / 54 / 3 .... مافی الید :205/ 28والدہ بیٹابیٹا بیٹا بیٹا بیٹی159101010105252280280280280140 فوت شد.....میت (چھوٹا بیٹا):12 / 36 / 1 ....مافی الید :3024/ 84بیوہ والدہ بھائی بہن327961477565041176588.فوت شد..میت (والدہ):3 /1 .... مافی الید :2988 / 996بیٹا بیٹی211992996ترکہ کی رقم اگر 100 روپے ہو تو اس کی  تقسیم اس  طرح ہوگی کہ   44.791 روپے مرحوم کے بیٹے ( سائل ) کو ، 22.395 روپے مرحوم کی چھوٹی بیٹی کو ، 2.734 روپے مرحوم کے بڑے بیٹے کی بیوہ کو ، 5.164 روپے ان کے بیٹے کو ،2.582 روپے ان کی ہر ایک بیٹی کو ، 2.025 روپے مرحوم کی بڑی بیٹی کے ہر ایک بیٹے کو ،1.012 روپے اس کی بیٹی کو   اور 5.468 روپے مرحوم کے چھوٹے بیٹے کی بیوہ کو ملیں گے ۔فقط واللہ اعلم

عنوان: بیوہ، بیٹے اور چار بیٹیوں میں میراث کی تقسیم
سوال: میرے والد صاحب کا انتقال ہوگیا ہے،  ان کی اولاد میں ایک بیٹا اور چار بیٹیاں ہیں، اور ہماری امی بھی حیات ہیں ، میرے دادا اور دادی وصال پاگئے ہیں، ان کے علاوہ میرے ایک چاچا اور 2 پھوپھیاں بھی حیات ہیں، والد صاحب کی 24 مرلے زمین ہے،   وراثت کی تقسیم کی  رہ نمائی فرمائیں۔
جواب: صورتِ مسئولہ  میں سائل کے مرحوم والد  کی جائیداد کی  تقسیم کا طریقہ کار  یہ  ہے   کہ مرحوم کے  ترکہ  سے حقوقِ متقدمہ  (یعنی  مرحوم کی تجہیز و تکفین کا خرچہ ادا کرنے کے بعد،  اگر   مرحوم   کے  ذمہ  کوئی قرض ہے تو  اس کے ترکہ سے اس کو  ادا کرنے کے بعد، اور  اگرمرحوم نے کوئی جائز وصیت کی ہے تو اُسے    مابقیہ ترکہ  کے ایک تہائی سے نافذ کرنے  کے بعد)  کل جائیدادِ منقولہ وغیرمنقولہ کو 48حصوں میں تقسیم کرکے  6 حصے مرحوم کی بیوہ کو، 14 حصے  ان  کے بیٹے (سائل) کو اور  7 حصے اس کی چاروں بیٹیوں میں سے  ہر ایک بیٹی کو ملیں  گے۔صورتِ تقسیم یہ ہے:میت:۔۔۔8 /48۔۔۔والد:بیوہبیٹابیٹیبیٹیبیٹیبیٹیبھائیبہنبہن17ممم6147777---یعنی فیصد کے حساب سے 12.5 فیصد مرحوم کی بیوہ کو، 29.166 فیصد اس کے بیٹے (سائل) کو اور 14.583 فیصد اس کی چاروں بیٹیوں میں سے ہر ایک بیٹی کو ملے گا۔فقط واللہ اعلم

عنوان: ترکہ کی تقسیم
سوال: میری بیوی انتقال کر گئی جس کے ورثاء میں سے ایک بیٹی ، والد ، والدہ، پانچ بھائی اور چار بہنیں ہیں، میراث کی تقسیم کیسی ہوگی ؟میری بیوی کے انتقال کے بعد میری اکلوتی بیٹی کا بھی انتقال ہوگیا ہے،  جس کی عمر ایک مہینہ تھی۔
جواب: صورتِ مسئولہ میں  سائل کی بیوی کے ترکہ میں سے حقوقِ متقدمہ یعنی تجہیز و تکفین کا خرچہ نکالنے کے بعد اگر مرحومہ پر  کسی کا قرضہ ہو تو اسے ادا کرنے  کے بعد،  اوراگر مرحومہ نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد باقی ترکہ منقولہ و غیرمنقولہ  کو 13حصوں میں تقسیم کرکے8 حصےمرحومہ کے شوہر کو،2 حصے مرحومہ کے والد کو،اور 3حصے مرحومہ کی والدہ کو   ملیں گے، جب کہ بھائی اور بہنیں محروم ہوں گے۔میت:(بیوی)12(عول)13شوہروالدوالدہبیٹیبھائیبھائیبھائیبھائیبھائیبہنبہنبہنبہن3226محروم---فوت شدہ-میت:(بیٹی)6والدنانی51یعنی 100 روپے میں سے مرحومہ کے شوہر کو 61.53روپے،  مرحومہ كے والد کو 15.38 روپے، اور مرحومہ کی والدہ کو23.07  روپے ملیں گے۔فقط واللہ اعلم

عنوان: بیوہ ، والد اور والدہ کے درمیان میراث کی تقسیم
سوال: ایک آدمی صاحب جائیدادفوت ہوچکاہےاولادنہیں ہےایک بیوہ ہے اور والدین حیات ہیں ، ان کے علاوہ سوتیلے بھائی ، سوتیلی بہنیں ایک چچا اور پھوپھیاں  ہیں  ،دو چچے سوتیلے ہیں اور کچھ سوتیلی پھوپھیاں ہیں اس کی جائیداد اور نقدی کیسے تقسیم جائے؟
جواب: صورت مسئولہ میں حقوق متقدمہ یعنی تجہیز و تکفین کا خرچہ نکالنے  کے بعد مرحوم کے ذمہ کوئی قرض ہو تو اس کی ادائیگی کے بعد اگر مرحوم نے کوئی جائز وصیت کی ہو تو اس کو ایک تہائی مال میں سے نافذ کرنے کے بعد باقی کل جائیداد منقولہ و غیر منقولہ کو 12 حصوں میں تقسیم کر کے 3 حصے مرحوم کی بیوہ کو اور 2 حصے مرحوم کی والدہ کو اور 7 حصے مرحوم کے والد کو ملیں گے۔اور والد چوں کہ عصبہ ہے اس لیے  ان  کی موجودگی میں باقی  رشتہ دار  محروم ہوں گے۔صورت تقسیم یہ ہے:میت :12 بیوہ والدہ والد بھائی/ بہن327محرومیعنی 100 روپے میں سے 25 روپے مرحوم کی بیوہ کو اور 16.66 روپے مرحوم کی والدہ کو اور 58.33روپے مرحوم کے والد کو ملیں گے۔درالمختار میں ہے:"فالأول الأب وله ثلاثة أحوال .......والتعصيب المحض وذلك أن لا يخلف غيره فله جميع المال بالعصوبة."(کتاب الفرائض ، الباب الثاني فی ذوي الفروض جلد ۶ ص : ۴۴۸ ط : دارالفکر)السراجی فی المیراث میں ہے:"اما الاب فله احوال ثلاث :.....و التعصيب المحض و ذلك عند عدم الولد و ولد الابن و ان سفل ."(باب معرفة الفروض و مستحقیها ص : ۱۴ ، ۱۵ ط : مکتبة البشری)فقط و اللہ اعلم

عنوان: متروکہ دوکان کو صدقہ کرنا
سوال: میری والدہ 3 ماہ پہلے وفات پاچکی  ہیں،  والدہ کی اپنی ذاتی دکان ہے جو کرائے پر ہے، میری ماں اپنی  زندگی میں حج نہیں کرسکیں، تو  سوال یہ ہے کہ اس دوکان کو فروخت کرکے ان  کی جگہ میں حج کرو ں یا میرے محلے میں ایک مسجد تعمیر ہورہی ہے اس دکان کو فروخت کرکے پیسے اس مسجد کے لیے وقف کرنا ٹھیک رہے گا؟
جواب: مرحومہ کے انتقال کے وقت مرحومہ کی ملکیت میں جتنی بھی اشیاء، نقدی، پلاٹ، مکان وغیرہ  تھے وہ سب  مرحومہ کا ترکہ (میراث) شمار ہو گا، اور مرحومہ کے ورثاء (بیٹے، بیٹیوں) میں  ان کی شرعی حصوں کے مطابق تقسیم کیا جائےگا۔ مرحومہ کے انتقال کے بعد مرحومہ کی ملکیتی تمام اشیاء سے مرحومہ کا حق ختم ہو چکا ہے، اب وہ ورثاء کا حق ہے، اگر مرحومہ کے تمام ورثاء (اولاد، بیٹے، بیٹیاں) سب کے سب عاقل وبالغ ہیں اور وہ اپنی خوشی سے اس بات پہ راضی ہیں کہ ہمیں اپنا  حصہ نہیں چاہیے، اور سب مل کر اپنی والدہ مرحومہ  کے لیے صدقہ جاریہ کرنا چاہتے ہیں تو کر سکتے ہیں یاپھر چاہیں  تو ان کی طرف سے حج کرلیں،تاہم بہتر یہ ہے کہ ترکہ تقسیم کر کے تمام ورثاء کو ان کا حصہ دے دیا جائے اس کے بعد جو وارث (بیٹا بیٹی) اپنا حصہ مرحوم والدین کے لئے ایصال ثواب  کرنا چاہے تو کر دے، اور جو نہیں کرنا چاہتا وہ اپنے استعمال میں لے آئے۔مجلۃ الاحكام العدلیۃ میں ہے:"(المادة 1075) كل واحد من الشركاء في شركة الملك أجنبي في حصة الآخر ولا يعتبر أحد وكيلا عن الآخر فلذلك لا يجوز تصرف أحدهما في حصة الآخر بدون إذنه".(الفصل الثاني: في بيان كيفية التصرف في الأعيان المشتركة ،ص206)فقط واللہ اعلم

عنوان: نرینہ اولاد موجود نہ ہو تو بھائی میراث کے حقدار ہیں
سوال: ہم دو بہنیں ہیں ،گھر والد صاحب کا ہے ،والد کا انتقال ہوچکا ہے اور والدہ کا بھی انتقال ہوچکا ہے ،گھر کے ڈاکومنٹ  ماموں کے حوالے کردیے گئے ہیں ،جب ہماری والدہ بیمار تھی ،ماموں کا کہنا ہے کہ آپ کے والد کی کوئی نرینہ اولاد نہیں ہے تو گھر  کا حصہ آپ کے چچا اور تایا میں   بھی تقسیم ہوگا  ،کیا یہ صحیح ہے ؟گھر صرف ہمارے والد کا ہے اور ہم دو بہنیں ہیں ہمارا بھائی نہیں ہے ۔
جواب: صورت ِ مسئولہ میں چوں کہ  مرحوم کی کوئی نرینہ اولاد نہیں ہے ؛لہذا مرحوم کے ترکہ میں ان کے بہن بھائیوں کا بھی حق ہے۔فتاوی ہندیہ میں ہے :"فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط۔"(کتاب الفرائض ،باب العصبات،ج:۶،ص:۴۵۱،دارالفکاگر مرحوم کے ترکہ کی تقسیم مطلوب ہے تو درج ذیل باتوں کی وضاحت فرماکر سوال دوبارہ ارسال فرمائیں :مرحوم (والد)کے والدین حیات ہے یا نہیں ؟مرحومہ (والدہ)کے والدین حیات ہے یا نہیں ؟مرحوم کے بہن بھائی کل کتنے ہیں ؟اور مرحومہ کے بہن بھائی کل کتنے ہیں ؟فقط واللہ اعلم

عنوان: سابقہ بیوی کے شوہر کے ترکہ میں حصہ کا حکم
سوال: میں نے 30 سال پہلے ایک عورت سے شادی کرلی تھی، شادی کے 10 سال کے بعد میں نے اس کو طلاق دے دی تھی، پھر معلوم ہوا کہ طلاق کے پانچ سال کے بعد انہوں نے دوسری شادی کرلی، اب دوسرے شوہر کا انتقال ہوگیا ہے، اب پوچھنا یہ ہے کہ میرا جائیداد میں حصہ ہے یا نہیں؟وضاحت: طلاق دینے کے بعد میں نے کبھی بھی رجوع نہیں کیا تھا۔
جواب: صور ت مسئولہ میں سائل کی سابقہ بیوی یا اس کے دوسرے شوہر کی جائیداد میں سائل کا کوئی حصہ نہیں ہے، اسی طرح سائل کی سابقہ بیوی کا سائل کی جائیداد میں بھی کوئی حق وحصہ نہیں ہے۔البحر الرائق میں ہے:"لا ‌يجوز ‌لأحد ‌من المسلمين أخذ مال أحد بغير سبب شرعي."(کتاب الحدود، ج:5، ص:44، ط: دار الکتاب الإسلامي)الفقه الاسلامی وأدلتہ میں ہے:"أما ‌أسباب ‌الإرث المتفق عليها فهي ثلاثة: وهي: القرابة، والزوجية، والوَلاء."(القسم السادس، الباب السادس، ج:10، ص:7704، ط:دارالفكر)فقط والله أعلم

عنوان: پچاس لاکھ کی تقسیم
سوال: گھر عورت کے نام تھا عورت کا انتقال ہو گیااب شوہر ،ایک بیٹے اور دو بیٹیوں میں گھر کی مالیت پچاس لاکھ روپے کی تقسیم کیسے ہو گی؟
جواب: صورتِ مسئولہ میں مرحومہ کے ترکہ کی تقسیم یہ ہے  کہ سب سے  پہلے  تجہیزو تکفین کا خرچہ نکالنے کے بعداگر مرحومہ کے ذمہ قرض ہو تو اس  کو ادا کر نے کے بعد ،اگرمرحومہ  نے کوئی جائز وصیت کی ہو تو اس کو ایک تہائی میں سے نافذ کیا جائے گا، اس کے بعد کل جائیداد منقولہ و غیر منقولہ کوسولہ حصوں میں تقسیم کیا جائے گا، اس میں سے چار حصے شوہر کو ، چھ حصے بیٹے کو ،  ہر ایک بیٹی کو تین ،تین حصے ملیں گے۔ صورت تقسیم یہ ہے :میت  16/4شوہربیٹابیٹیبیٹی4633یعنی پچاس لاکھ روپے میں شوہر کو 1250000روپے ،بیٹےکو 1875000روپے،اور ہر ایک بیٹی کو  937500روپے ملیں گے۔فقط واللہ اعلم

عنوان: میراث کی تقسیم
سوال: میرے ایک رشتہ دار کا انتقال ہو گیا۔ ان کی ایک بیوہ، 2 بیٹے اور ایک بیٹی ہے۔ ان میں سے ہر ایک کا اس کی جائیداد میں کیا حصہ ہوگا۔
جواب: صورت مسؤلہ میں اگر کوئی اور وارث نہ ہو تو مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعدکل ترکہ میں سے 5حصےبیوہ کو،14،14 حصے ہر ایک بیٹے کو، اور 7 حصے   بیٹی کو ملیں گے،یعنی کل ترکہ میں سے 12.5فیصد بیوہ کو،35 فیصد  ہر ایک بیٹے کو، اور17.5 فیصد    حصہ  بیٹی کو ملے گا۔صورت تقسیم یہ ہے:میت: 40/8بیوہبیٹابیٹابیٹی 17514147فقط واللہ اعلم

عنوان: وارث کا ترکہ والے گھرمیں کرایہ دارکی حیثیت سےرہنا
سوال: ہمارے والدکےانتقال کے بعدورثاء میں ہماری والدہ، پانچ بھائی اورتین بہنیں ہیں ۔ والدمرحوم کے ترکہ کی زمینیں فروخت کرکےورثاء میں شرعی طورپررقم تقسیم کردی ہے۔اب مرحوم والدکے گھرمیں والدہ اورہم تین بھائی رہتےہیں ، ایک بھائی لڑکرالگ ہواہے اوردوسرے نے اپنی مرضی سے گجرات میں شادی کی ہےاوروہیں رہتاہے۔ہماراآدھاگھرکرایہ پرہے اورآدھے میں ہم رہتےہیں ، اورکرایہ بھی ہم تقسیم کرتےہیں ۔ لیکن گجرات والابھائی کہتاہے کہ مجھے ڈبل کرایہ دو، کرایہ والے حصے کابھی اورجس میں ہم رہتےہیں اس کابھی اورہم اسے ایک وقت تک ڈبل کرایہ دیتے بھی رہے۔ توشریعت کی روشنی میں بتائیں کہ اسے ڈبل  کرایہ ملناچاہئے کہ نہیں ؟
جواب: صورت مسئولہ میں والد مرحوم کے ترکہ کی تقسیم کا شرعی طریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر ان کے ذمہ کوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو 104حصوں میں  تقسیم کرکے13حصے بیوہ کو،14 حصے ہرایک بیٹے کواور7حصےہرایک بیٹی کوملیں گے۔میت:8/ 104بیوہ بیٹابیٹابیٹابیٹابیٹابیٹیبیٹیبیٹی17131414141414777یعنی سوروپے میں سے 12.50روپےبیوہ کو، 13.461روپے ہرایک بیٹے کو، 6.730روپے ہرایک بیٹی کوملیں گے۔اب اگرآدھامکان کرایہ پردےکردرج بالا تناسب سے تقسیم بھی کیاجارہاہے ،توبقیہ آدھے مکان کے بارے میں بھی بقیہ حصہ داروں کایہ کہنا کہ اس کاکرایہ بھی انہیں دیاجائے درست ہے اورورثاء  میں سےجو کوئی اس گھرمیں رہائش اختیارکریں گے توانہیں کرایہ بھی اداکرناپڑے گا۔اوروہ کرایہ دارکی حیثیت سے رہ سکتے ہیں ۔لہذاگجرات والے بھائی کامطالبہ درست ہے کہ مکان کے دونوں حصوں کےحساب سے کرایہ تقسیم کیاجائے۔فتاوی شامی میں ہے:( وقسم ) المال المشترك ( بطلب أحدهم إن انتفع كل ) بحصته ( بعد القسمة وبطلب ذي الكثير إن لم ينتفع الآخر لقلة حصته ) وفي الخانية يقسم بطلب كل وعليه الفتوى۔(رد المحتار علی الدر المختار ، كتاب القسمة  ٦/ ۲٦٠ ط: سعيد)فقط واللہ اعلم

عنوان: چار بیٹوں اور دو بیٹیوں میں ترکہ کے ایک کروڑ پینتالیس لاکھ روپے کیسے تقسیم کیے جائیں گے؟
سوال: میرے مرحوم والدین کی وراثت میں ایک کروڑ پینتالیس لاکھ (14500000) روپے ہیں اور ہم چار بھائی اور دو بہنیں ہیں، اس رقم کی شرعی تقسیم کس طرح ہوگی وہ بتادیجیے؟
جواب: والدین کی متروکہ رقم ایک کروڑ پینتالیس لاکھ (14500000) روپے  میں سے /2900000 روپے ہر بیٹے کو اور /1450000روپے ہر بیٹی کو ملیں گے۔فقط واللہ اعلم

عنوان: میراث کی تقسیم اورمشترکہ گھرمیں رہائش پر بجلی کے بل کی ادائیگی
سوال: کیافرماتےہےمفتیانِ کرام اس مسئلےکےبارےمیں کہ ہم چھ بھائی اورتین بہنیں ہیں 2008میں والدصاحب کاانتقال ہوگیا،اوروالدہ کاانتقال والدسےپہلےہواہے،ہمارےوالدصاحب کاایک مکان ہےجس میں چاربھائی رہائش پذیرہیں جب کہ دوبھائی الگ کرایےکےمکان میں رہتےہیں ،اب اس مکان کواتفاق ِرائےسےفروخت کرتےہیں جس کی مالیت/3450000روپےبنتی ہے،جوبھائی اس مکان میں رہائش پذیرتھےان کےاستعمال کرنےکی وجہ سےبجلی کابل جمع ہوتارہا،اوراب تقریباًڈیڑھ لاکھ روپےہوچکاہے،مکان کےخریدارنےکہاہےکہ اس مکان کابجلی بل میں اداکروں گااوراس مکان کی مالیت/3300000روپےاداکروں گا۔1: اب سوال یہ ہےکہ اس گھرکوفروخت کرنےکےبعدہم بہن بھائیوں میں سےکس کوکتناحصہ ملےگا؟2: اس مکان میں رہتےہوئےبجلی کاجوبل آیاہےاس کواداکرناکس کےذمہ ہے،
جواب: 1: صورتِ مسئولہ میں میت کےحقوقِ متقدمہ یعنی تجہیزوتکفین کاخرچہ اداکرنےکےبعد،اگرمرحوم کے ذمے کسی کاقرض ہےتو اس  کو ادا کرنے کے بعد،اگرمرحوم نےکوئی جائزوصیت کی ہےتواس کوایک تہائی سےنافذکرنےکےبعد،باقی ترکہ منقولہ وغیرمنقولہ کو15حصوں میں تقسیم کرکےدو دوحصےہرایک بیٹےکو،اورایک ایک حصہ ہرایک بیٹی کوملےگا۔صورتِ تقسیم یہ ہے:میت:15بیٹابیٹابیٹابیٹابیٹابیٹابیٹیبیٹیبیٹی222222111یعنی 3450000روپےمیں 460000روپےہرایک بیٹےکو،اور230000روپےہرایک بیٹی کوملیں گے۔2: نیزمذکورہ مشترکہ گھرمیں چوں بجلی کابل مذکورہ سائل کےمذکورہ چاربھائیوں کی رہائش کی وجہ سےلازم ہوہے،لِہذاجولوگ مذکورہ گھرمیں رہائش پذیرتھے بجلی کاخرچہ انہی کےذمہ اداکرنالازم ہے۔البنایہ شرح الہدایہ میں ہے:"(وأجرة رد العارية على المستعير؛ لأن الرد واجب عليه لما أنه قبضه لمنفعة نفسه والأجرة مؤنة الرد فتكون عليه) ش: لأن ‌الغرم ‌بالغنم، وهذا لا خلاف فيه م."(کتاب العاریہ ،ج:10،ص:155،ط:دارالکتب العلمیہ)فقط واللہ اعلم

عنوان: میراث میں سے بہنوں کو حصہ دینے میں ٹال مٹول کرنا جائز نہیں ہے
سوال: تقسیم ِ وراثت بھائیوں میں تو ہوجائے اور بھائی مالک بن جائیں اور بہنوں سے صرف یہ کہہ دیا جائے کہ تمہارے حصے کی رقم ہم دیں گے، تم اپنے شوہروں کے ساتھ خوش ہو، تمہیں ابھی ضرورت نہیں ہے، ہم نے بچوں کی شادیاں کرنی ہیں ، ہم دوکان میں مال ڈالیں گے ، تمہیں ابھی کیا ضرورت ، اسی اثناء میں ایک بہن کا انتقال ہوجائے اور اس کے دوبچے بھی ہوں اور بھائی صرف زبانی ہمدردی کرتے رہیں اور اپنا  وعدہ پورا نہ کریں اور بہنوں کو حصہ نہ دیں۔سوال یہ ہے کہ بھائیوں کا بہنوں کے ساتھ  اس طرح ٹال مٹول کا معاملہ  کرنا اور بہنوں کو حصہ نہ دینا شرعاً کیسا ہے؟
جواب: صورتِ مسئولہ میں بھائیوں کا بہنوں کو ان کے موروثی  حصے سے محروم کرنا اور ان کے ساتھ ٹال مٹول  کا معاملہ کرنا شرعاً ناجائز ہے، بھائیوں کے لیے بہنوں کی رضامندی کے بغیر ان  کا حصہ اپنے استعمال میں رکھنا شرعاً حرام ہے، لہذا بھائیوں پر لازم ہے کہ وہ بہنوں کو ان کا شرعی حصہ دیں اور جو بہن فوت ہوگئی ہے، اس کا حصہ اس کے ورثاء کے حوالے کریں، بصورتِ دیگر بھائی  گناہ گار ہوں گے اور آخرت میں اس پر سخت پکڑ ہوگی۔السنن الكبرى ميں ہے:"عن أبي حرة الرقاشي، عن عمه، أن رسول الله صلى الله عليه وسلم قال: " لا يحل مال امرئ مسلم إلا بطيب نفس منه."(كتاب الغصب،باب من غصب لوحا فأدخله في سفينة أو بنى عليه جدارا:6 /166،رقم: 11545 ،ط: دار الكتب العلمية)بدائع الصنائع في ترتيب الشرائع میں ہے:"وأما حكم الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا. أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه - عليه الصلاة والسلام - أنه قال: «من غصب شبرا من أرض طوقه الله تعالى من سبع أرضين يوم القيامة» ...(أما) الذي يرجع إلى حال قيامه فهو وجوب رد المغصوب على الغاصب۔"(کتاب الغصب،فصل في حكم الغصب: 7/ 148، ط: دار الكتب العلمية)فقط واللہ اعلم

عنوان: میت کی جائیداد کا شرعی وارث لے پالک ہے یا بھتیجا؟
سوال: میرے چچانے ایک لڑکے کو ( جو کہ ان کی بہن کا بیٹا تھا )پالاتھا،،چچا اور چچی دونوں کاانتقال ہوگیا ہے ،اس کے ورثاء میں صرف دو بھتیجے ہیں ،اور والد ،والدہ ،بہن، بھائی،اور اولاد میں سے کوئی نہیں ہے ،تو اب ان کی جائیداد پر وہ لےپالک کاقبضہ ہے ،اور وہ کہتا ہے کہ  یہ سب جائیداد مجھے ملے گی ،تو کیا یہ میراث اس کو ملے گی یا بھتیجوں کو؟وضاحت:مرحوم نےاپنےمنہ بولےبیٹے ( بھانجے)کے لیے  نہ کوئی وصیت کی ہے اورنہ ان کوئی گفٹ دیاہے،بھانجہ نےمیرےچچاکےانتقال کےبعدان کاکارڈ اورکاغذات لےکرتمام جائیداپنےپرنام کرلیا۔
جواب:
صورتِ مسئولہ میں سائل کے چچا کی تمام جائیداد   ان شر عی ورثاء بھتیجےہیں ،اس میں سائل کے چچاکے اس لے پالک بیٹے  (بھانجے)کا کوئی  حصہ نہیں ہے،لہٰذا لے پالک بیٹے کا ساری جائیداد پر قبضہ کرنا اور یہ کہنا کہ یہ سب میرا ہے ناجائزہے ،اس سے لےپالک سخت گناہ گار ہوگا،احاديث مبارکہ ميں ايسے شخص كے ليے بہت سخت وعيديں وارد ہوئی ہیں ،لہٰذالے پالک بیٹے کو چاہیےکہ وہ مرحومین کی جائیداد ان کے شرعی ورثاء کوواپس کردے اوراس گناہ سے بچے۔السراجی فی المیراث میں ہے :"فیبداء با صحاب الفرائض ...ثم بالعصبات من جهةالنسب ...ثم الموصي له بجميع المال ،ثم بيت المال."(ترتیب تقسیم الترکۃ،ص:23/19،ط:البشریٰ)مشکوٰۃ المصابیح  میں ہے :"عن سعید بن زید رضی اﷲ عنہ قال قال رسول ﷲ صلی اللہ علیہ وسلم من اخذ شبراً من الارض ظلماً فانہ یطوقہ‘ یوم القیامۃ من سبع ارضین متفق علیہ."(باب الغصب والعاریۃ، ص: 254، ط: قدیمی)ترجمہ:جس شخص نے  ظالمانہ طریقے سے  بالشت بھر زمین  قبضہ کی تو قیامت میں  ساتوں زمینوں  میں سے وہ  (ناجائز قبضہ کردہ زمین) اس کےگلے میں طوق بناکر ڈال دیا جائے گا۔فقط واللہ اعلم

Reference: Riyad as-Salihin 1339 In-book reference : Book 11, Hadith 55: حوالہ

عنوان: مرحوم کی میراث میں مرحوم کی فروخت کردہ اشیاء شامل ہوں گی؟
سوال: ایک خاتون کا انتقال ہوا، اس خاتون نے اپنی زندگی میں اپنے ہاتھ سے اپنا زیور بیچ کر گھر کی ضروریات میں خرچ کیا تھا اور فرنیچر میں سے صوفے اور ڈنر سیٹ جو کہ ان کے بھائی نے پانچ ہزار میں خریدا تھا۔ اب پوچھنا یہ ہے کہ مذکورہ سامان جو کہ خاتوں کی زندگی میں بیچ دیا تھا وہ خاتون کی میراث میں شامل ہوگا یا نہیں؟
جواب: صورتِ  مسئولہ میں خاتون نے جب  اپنی زندگی میں اپنا زیور فروخت کردیا تھا اور اسی طرح دیگر اشیاء بھائی نے خاتون سے خرید لی تھی، تو بیع مکمل ہونے کی وجہ سے مذکورہ اشیاء خاتون کی ملکیت نہیں رہیں، لہذا ملکیت نہ ہونے کے سبب یہ اشیاء خاتون کی میراث میں شامل نہیں ہوں گی، بلکہ جن کو فروخت کیا ہے وہی اس کے مالک ہیں، البتہ خاتون کے انتقال کے وقت اس کی ملکیت میں اگر کوئی رقم یا جائیداد وغیرہ ہو تو وہ اس خاتون کے ترکہ میں شامل ہوکر اس کے تمام ورثاء میں شرعی حصوں کے تناسب سے تقسیم ہوگی۔ فقط واللہ اعلم

عنوان: غیر شرعی تقسیم معتبر نہیں ہے
سوال: میرے والد صاحب کا انتقال 1984 میں ہوا تھا ،ورثاء میں ہم ان کے چار بیٹے اور ایک بیٹی تھی ،بیوہ اور والدین پہلے انتقال کر چکے تھے والد صاحب کے ترکہ میں ایک مکان تھا ،اس وقت بہن کو نظر انداز کیا گیا اور کچھ نہیں دیا ۔گھر چھوٹا تھا ،مکان کی قیمت چار لاکھ لگائی گئی تھی ،چار بھائیوں میں سے دو بھائیوں نے وہ مکان خرید لیا تھا ،اور یہ طے ہوا تھا کہ بقیہ دو بھائیوں کو یہ ایک ایک لاکھ دیں گے لیکن 65 ہزار دیے اور وہ دونوں اس پر راضی ہو گیے ،اب مکان کی قیمت تقریبا تیس لاکھ روپے ہے ،نیز جن دو بھائیوں نے وہ مکان خریدا تھا اب وہ بیچنا چاہ رہے رہے ہیں ،بہن کو حصہ چار لاکھ کے حساب سے ملے گا یا موجودہ قیمت 30لاکھ کے حساب سے،جبکہ گذشتہ تقسیم میں بہن موجود نہیں تھی ،جن بھائیوں کو  65 ہزار مل گئے ان پر لازم ہے کہ بہن کو کچھ دیں یا بہن کو صرف مکان میں حصہ ملے گا ،اگر مذکورہ دو بھائیوں پر لازم ہے تو کتنا لازم ہے ؟
جواب: صورت مسئولہ میں والد صاحبکی میراث کی تقسیم غیر شرعی تھی۔بیٹوں کا آپس میں تقسیم کرنا اور  اپنی بہن کو محروم کرنا کسی صورت بھی جائز نہیں تھا،لہذا ازسرنو  والد  کے ترکہ (مکان )کی تقسیم کی جائے گی،بہنوں کو مکان کی موجودہ مالیت کے اعتبار رقم دی جائے گی ،تاہم مذکورہ دونوں بھائیوں نے جتنی رقم لی تھی اور وہ اس رقم پر راضی ہو گئے تھے تو انہیں مزید رقم نہیں ملے گی ۔فقط واللہ اعلم

عنوان: پنشن کے بدلے وراثت سے دستبرداری کا حکم
سوال: میرے والد صاحب نے دو شادیاں کی تھیں ، میری پہلی والدہ کا انتقال 2013 میں ہوا ،پھر والد نے 2016 میں دوسری شادی کی ،2020 میں میرے والد کا انتقال ہوا ،اب میری دوسری والدہ ،ہم دو بھائی ،دو بہنیں ہیں ،(یعنی مرحوم کے دو بیٹۓ اور دو بیٹیاں ہیں ) مذکورہ بیٹے بیٹیاں  پہلی والدہ سے ہیں ،ہم نے دوسری والدہ سے ان کی شادی سے قبل یہ بات کی تھی ،کہ والد صا حب کا فلیٹ ہے اس میں سے آپ کو حصۃ نہیں ملے گا البتہ اس کے بدلہ  ہم آپ کو پینشن کے پیسے دیتے رہیں گے انہوں نے مان بھی لیا تھا ،فلیٹ کی موجودہ مالیت تقریباً ساٹھ  لاکھ ہے،اب جب والد صاحب کا انتقال ہوگیا ہے تو وہ حصۃ مانگ رہی ہے حالانکہ ہم نے جو معاہدہ کیا تھا اس کے مطابق ہم ان کو پینشن کے پیسے دے رہے ہیں دریافت یہ کرنا ہے کہ ہماری دوسری والدہ کا  فلیٹ میں شرعا حصہ بنتا ہے ؟میں نے والد صاحب کی تجہیز وتکفین پر پچاس ہزار روپے لگائے تھے تو کیا میں وہ رقم  فلیٹ کی رقم سے قبل از تقسیم وصول کرسکتا ہوں ؟نیز میں نے والد صاحب کے علاج و معالجہ پر کسی سے قرض لے کر ڈیڑھ لاکھ روپے لگائے تھے کیا وہ تقسیم سے پہلے لے سکتا ہوں ؟
جواب: صورتِ مسئولہ میں سائل اور بہن بھائیوں کا اپنی سوتیلی والدہ سے کیا گیا   مذکورہ معاہدہ درست نہیں تھا، اس لئے کہ پنشن انتقال کے بعد بیوہ ہی کے نام جاری ہوتی ہے، لہذا اس میں کسی اور وارث کا حق نہیں تھااور اس کے بدلے وراثت سے دست برداری بھی درست نہیں ہوئی، سائل کی سوتیلی والدہ اپنے مرحوم شوهر كے ترکہ کے مکان میں اپنے شرعي حصه كے بقدر حصہ دار ہیں اور ان کا اپنے حق کا مطالبہ درست ہے۔نیز سائل نے تجہیز و تکفین کے جو اخراجات اٹھائے وہ  تقسیم سے قبل وصول کرسکتا ہے،اور وه اخراجات جو بدعات يا رسم و رواج كے تحت كئے مثلا سوئم اور كهانا وغيره، تو يه اخراجات تركه ميں سے منها نهيں كئے جائيں گے۔ البتہ جو رقم سائل نے والد  کے علاج کے لئے بطور قرض لی تھی،وہ رقم تقسیم سے قبل نکال لی جائے گی۔الدر المختار میں ہے:"القرض (هو) لغة: ما تعطيه لتتقاضاه، وشرعا: ما تعطيه من مثلي لتتقاضاه وهو أخصر من قوله (عقد مخصوص) أي بلفظ القرض ونحوه (يرد على دفع مال) بمنزلة الجنس (مثلي) خرج القيمي (لآخر ليرد مثله)۔"(الدر المختار علی الدر المختار،باب المرابحۃ والتولیۃ، فصل فی القرض،161/5، سعید)الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الاشباہ والنظائر لابن نجیم،ا یقبل الاسقاط من الحقوق وما لا یقبلہ، ص:272، دار الکتب العلمیہ)فقط واللہ اعلم

عنوان: ورثاء کا سود کی رقم اصل مالک کو واپس دینے کا حکم
سوال: ایک تولہ سونا ادھار لیا تھا، جس نے سونا ادھار دیا تھا اس نے ایک تولہ پر سوا تولہ سود لے لیا، اب سود لینے والی کا انتقال ہو گیا ہے، شریعت میں کیا حکم ہے؟ اس کے ورثاء سے سود والی رقم واپس لی جا سکتی ہے؟
جواب: اگر کسی شخص کا انتقال ہو جائے اور ترکہ میں کوئی حرام مال موجود ہو، مثلاً کسی سے سود وصول کیا ہو  اور اس کا اصل مالک بھی معلوم ہو توورثاء پر لازم ہے کہ وہ مالِ حرام اصل مالک کو واپس کر دیں، یہ مالِ حرام (سود کے ذریعہ حاصل کی گئی رقم) ورثاء کے لیے حلال نہیں۔فتاوی شامی میں ہے:"مطلب فيمن ورث مالا حراما ... لكن إذا علم المالك بعينه فلا شك في حرمته ووجوب رده عليه."(کتاب البیوع، مطلب فيمن ورث مالا حراما ،جلد:5، صفحہ:99، طبع: سعید)فقط واللہ اعلم

عنوان: پنشن، جی پی فنڈ، بینوولنٹ فنڈ، فنانس اسسٹنٹ فنڈ  میں وراثت کا حکم
سوال: میں  والدین کا اکلوتا بیٹا ہوں ،میری ایک ماں اور آٹھ بہنیں ہیں، میرے والد صاحب کادوران سروس انتقال ہوا ہے، اب پنشن ، جی پی فنڈ، بینوولنٹ فنڈ ،فنانس اسسٹنٹ فنڈ  میں وراثت کا کیا طریقہ کار ہوگا؟  پنشن میں سب فیملی لسٹ  جمع کروادی تھی۔
جواب: صورت مسئولہ میں اگر سائل کے والد مرحوم کے والدین کا انتقال والد سے پہلے ہی انتقال ہوگیا تھا  تو اب والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ(تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 80 حصوں میں تقسیم کر کے بیوہ(والدہ) کو10 حصے،بیٹے کو14 حصے اور ہر ایک بیٹی کو7 حصے ملیں گے۔صورتِ تقسیم یہ ہے:میت:80/8۔۔والد مرحومبیوہ بیٹابیٹیبیٹیبیٹیبیٹیبیٹیبیٹیبیٹیبیٹی17101477777777یعنی فیصد کے اعتبار سے بیوہ کو 12.50فیصد،بیٹے کو 17.5فیصد اور ہر ایک بیٹی کو8.75 فیصد ملے گا۔واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم ملتی ہے،یہ رقم تنخواہ کا حصہ نہیں ہوتی، بلکہ  ادارہ کی طرف سے ملازم کے لئے  انعام و عطیہ ہوتی ہے اور اس سے مقصد ملازم کی  خدمت کا اعتراف  اور  اس کی مالی مدد کرنا  ہوتا ہے،یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فوراً  ملازم کو دے دی جاتی ہے، جسے "گریجویٹی"  کہا جاتا ہے اور وہ ملازم کی ملکیت اور ترکہ   شمار ہوکر تمام ورثاء میں ان کے  شرعی حصوں کے تناسب سے تقسیم ہوتی ہے، اور کچھ  رقم    ملازم کو  ہر ماہ  ملتی رہتی ہے  جسے"    پینشن "  کہا جاتا ہے ، پینشن  کی جو رقم زندگی میں مل جائے وہ  بھی مرحوم کا ترکہ شمار ہوکر تمام ورثاء میں ان کے شرعی حصوں کے تناسب سے تقسیم  ہوتی ہے،البتہ   جو رقم  انتقال  کے بعد  ملے،  وہ  نامزد شدہ شخص کی  ملکیت شمار ہوتی ہے  اور  نامزد  نہ کرنے صورت میں جس کو ملے اسی کی ملکیت شمار ہوتی ہے۔اسی طرح بینوولنٹ فنڈاورفنانس اسسٹنٹ فنڈ بھی  متعلقہ ادارے کی طرف سے جس کو ملے اس کی ملکیت شمار ہوتا ہے،مرحوم کے ترکہ  میں شمار ہوکر تمام ورثاء میں تقسیم نہیں ہوتا۔نیز جی پی فنڈ   جس کا مرحوم اپنی زندگی میں قانونی طور پر اس طرح حق دار ہوجائے کہ  وہ ان کا مطالبہ کرسکتا ہو تو اس میں   بھی وراثت جاری ہوتی ہے اور وہ تمام ورثاء میں ان کے شرعی حصوں کے تناسب سے تقسیم ہوتا ہے۔مذکورہ تفصیل کی رو سے صورت مسئولہ میں پینشن کی جو رقم والد مرحوم کو زندگی میں مل گئی تھی یا اس کے وہ حق دار ہوگئے تھے،اسی طرح جی پی فنڈ والد مرحوم کے  تمام ورثاء میں مذکورہ بالا  شرعی  حصوں کے تناسب سے تقسیم ہوگا اور جو پینشن ،بینوولنٹ فنڈ اورفنانس اسسٹنٹ فنڈ مرحوم کے انتقال کے بعد ورثاء میں سے نامزد شدہ اشخاص کو  ملیں  گے، وہ انہی کی ملکیت شمار ہوگی،تمام ورثاء میں ان کے شرعی حصوں کے تناسب سے تقسیم نہیں ہوں گے۔درر الحكام في شرح مجلة الأحكام میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم) كما تكون أعيان المتوفى المتروكة مشتركة بين - وارثيه، على حسب حصصهم الإرثية بموجب علم الفرائض أو بين الموصى لهم بموجب أحكام المسائل المتعلقة بالوصية كذلك يكون الدين الذي له في ذمة آخر مشتركا بين ورثته على حسب حصصهم الإرثية أو بين الموصى لهم بموجب الوصية لأن هذا الدين ناشئ عن سبب واحد الذي هو الإرث أو الوصية."(الکتاب العاشر الشرکات،الباب الاول،3/ 55،ط:دار الجلیل)الفقه الإسلامي وأدلته میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الاول، تعریف علم المیراث،10/ 7697،ط:دار الفکر)فتاوی شامی میں ہے:"(وتتم) الهبة (بالقبض) الكامل......"(کتاب الهبة،5/ 690،ط:سعید)فقط واللہ اعلم

عنوان: کورٹ میں جھوٹ بول کر کسی کی میراث کا حصہ لینا
سوال: ایک شخص وراثت کے حصول کے لیے کورٹ کے ذریعے اپنے آپ کو کسی کا بھائی ثابت کرے جب کہ حقیقت میں وہ شخص اس کا سسر ہو اور کورٹ کے ذریعے اپنے سسر کو بھائی بتایا تاکہ اس  بھائی کی جو کہ اصل میں سسر ہے اس کو وراثت ملے اور کورٹ نے اس کو وراثت دے بھی دی حالانکہ وہ شخص اس کا سسر ہے تو کیا یہ شرعاً جائز ہے؟جب کورٹ نے سسر کو اس کا بھائی قرار دے دیا تو اس اعتبار سے دونوں بھائی ہوئے تو کیا بھائی کا بھتیجی سے نکاح درست ہوگا یا نہیں ؟کورٹ کے کاغذات منسلک  ہیں جس میں اس شخص کو بھائی کی وراثت میں حصہ دے دیا گیا ہے۔
جواب: صورتِ  مسئولہ میں اگر واقعتًا  مذکورہ شخص  اس مرحوم کا بھائی نہیں ہے اور کورٹ کے سامنے  اپنے آپ کو اپنے سسر کا بھائی ظاہر کیا ہے؛ تاکہ وراثت میں سے حصہ لے سکے اس کا  یہ  عمل کئی کبیرہ  گناہوں کا مجموعہ  ہے ، اس میں  جھوٹ اور  دھوکابھی  ہے ،پھر  اس جھوٹ کے ذریعے سے اصل ورثاء کی حق تلفی کرتے ہوئے ان  کے حق پر قبضہ کرنابھی  ہے ،نیزاپنی ولدیت میں حقیقی والد کے علاوہ کسی او ر کا نام  لکھوایا گیا ہے۔  یہ تمام کبیرہ گناہ ہیں۔ اس شخص پر ان سب گناہوں سے توبہ کرنااور قبضہ کیا ہوا مال واپس کرنا شرعالازم   ہے ۔نیز کورٹ کا اس شخص کو بھائی قرار دینے سے حقیقت میں یہ اس کا بھائی نہیں بن گیا اور  نہ ہی بیوی اس کی بھتیجی بنی ،لہذا اس کا نکاح اپنی بیوی سے قائم ہے ۔ مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)و فیه أیضًا: "و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".(1/266، باب الوصایا، الفصل الثالث،  ط: قدیمی)فقط واللہ اعلم

عنوان: بیوہ 3 بیٹے اور ایک بیٹی کے درمیان میراث کی تقسیم
سوال: میرے والد کا انتقال ہو گیا ہے،1بیوہ،3 بیٹے اور 1 بیٹی میں وراثت کی تقسیم کیسے ہو گی؟
جواب: صورتِ مسئولہ میں مرحوم کے ترکہ میں سے سب سے پہلے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کو ئی قرض ہو تو اس کی ادائیگی کے بعداگر مرحوم نے کوئی جائز وصیت کی ہو تو اسے ایک تہائی مال میں نافذکرنے کے بعد باقی کل ترکہ منقولہ و غیر منقولہ کو 8 حصوں میں تقسیم کرکے ایک حصہ مرحوم کی بیوہ کو اور دو دو حصے مرحوم کے ہر ایک بیٹے کو اور ایک حصہ مرحوم کی بیٹی کو ملے گا۔صورتِ تقسیم یہ ہے:میت:8بیو ہ بیٹابیٹابیٹابیٹی12221یعنی 100 روپے میں5. 12 روپے مرحوم کی بیوہ کو اور 25،25 روپے مرحوم کے ہر ایک بیٹے کو اور 5 .12  روپے بیٹی کو ملیں گے،یہ صورت تقسیم اس وقت ہے جب والد کےوالدین  حیات نہ ہو  ں اور اگر والد کے والدین حیات ہیں تو وضاحت لکھ کر دوبارہ سوال بھیجیں پھر جواب دیا جائے گا۔فقط و اللہ اعلم

عنوان: صرف ایک بیٹی میں وراثت تقسیم کرنے کا طریقہ
سوال: میری والدہ مرحومہ کا  ایک مکان ہے ، ان کا انتقال2014 میں ہوا ہے، اور ورثاء میں صرف میں ہوں، میری ایک خالہ تھی ان کا انتقال 2010 میں ہوا ،ان کی کوئی اولاد نہیں ہے،اور نہ ہی میری والدہ کے خاندان میں کوئی حیات ہے، نیز میرے والد محترم کا انتقا ل بھی والدہ سے پہلے ہی 2010 میں ہوگیا تھا، میں اکلوتی ہوں ۔اب سوال یہ ہے کہ میری والدہ کے انتقال کے بعد مذکورہ وراثت کس کی ہوگی؟شرعی طور پر مکان کس کا ہوگا؟
جواب: واضح رہے کہ مرحومہ کے انتقال کے وقت اگر ان کی صرف ایک ہی بیٹی زندہ ہو، اور کوئی وارث نہ ہو، والدین،پوتا، پوتی، بھائی ، بہن، بھتیجا، چچا یا  چچا زاد بھائی وغیرہ کوئی بھی نہ ہوں،  تو ان کی جائیداد کی تنہا وارث اس کی  بیٹی ہوگی، لہذا صورت مسئولہ میں اگر مرحومہ کا کوئی عصبہ وارث یعنی آبائی خاندان کا کوئی مرد حیات نہ ہو (جیسا کہ سوال میں لکھا ہے) تو  مرحومہ کی تجہیز و تکفین کا خرچہ نکالنے کے بعد،اگر ان کے ذمہ کوئی قرض ہو تو اسے اداکرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد باقی ماندہ سارا ترکہ مرحومہ کی بیٹی کو ملے گا۔فتاویٰ شامی میں ہے:"ثم مسائل الرد أربعة أقسام، لأن المردود عليه إما صنف أو أكثر وعلى كل إما أن يكون من لا يرد عليه أو لا يكون (ف) الأول (إن اتحد جنس المردود عليهم) كبنتين أو أختين أو جدتين (قسمت المسألة من عدد رءوسهم)ابتداء قطعا للتطويل."(کتاب الفرائض،باب الرد،ج:6،ص:788 ط: سعيد)فقط واللہ اعلم

عنوان: بہنوں اور بھائی کے شادی کے موقع پر ہونے والے اخراجات کو ترکہ میں سے منہا کرنا
سوال: میرے والد صاحب  کاانتقال 2006 ء میں ہوا وصال کے وقت ایک بیوہ ، دو بیٹے اور تین بیٹیاں زندہ تھیں جوکہ آج تک حیات ہیں ، وصال کے وقت میرے والد صاحب نے ایک گھر دومنزلہ اور ایک پلاٹ دو  دکانوں کےساتھ چھوڑا ، کچھ زیورات میرے والد صاحب نے میری والدہ کو گفٹ کیے تھے ،مرحوم کے انتقال کے وقت ایک بیٹا اور تین بییٹاں شادی شدہ تھیں ، جبکہ ایک بیٹا اور دو بیٹیوں کی شادی ہم دونوں بھائیوں  کی ذاتی آمدنی سے ہوئی باقی گھرکے تمام اخراجات بھی آج تک ہم دونوں بھائیوں کے ذمہ ہیں ۔ گھر کے ایک پورشن اور  دکانوں کے کرائے سے والدہ نے  کمیٹی ڈالی ایک کمیٹی  4لاکھ کی والدہ نے گھر میں لگائی (یعنی خالی پلاٹ  پہ گھر بنوایا ) زیورات بھی اسی گھر کے بنوانے میں خرچ کئے ۔ایک کمیٹی 4لاکھ کی بہنوں کو دیدی ،پھر تیسری کمیٹی ہم دونوں بھائیوں کے لئے رکھ دی ہے ۔اب سوال یہ ہے کہ کیا ان دو بہنوں اور ایک بھائی کی شادی پر جو خرچہ  ہوا ہے کیا ہم اس کو میراث سے منہا کر سکتے ہیں جبکہ خرچہ کرتے وقت ہم نے واپس لینے کا کوئی ارادہ نہیں کیاتھا ؟دوسرا سوال یہ ہےکہ میراث کی تقسیم میں آج کل کی ویلیو کا اعتبارہے یا اس وقت کی جب والد صاحب کا انتقال ہوا تھا ۔
جواب:
1.صورتِ مسئولہ میں آپ لوگوں  نے اپنی بہنوں اور بھائی کی شادی کے موقع پر  جو اخراجات کیے (یعنی جہیز دلایا اور شادی کا کھانا کھلایا وغیرہ) تو چوں کہ یہ اخراجات ادا کرتے وقت آپ لوگوں کی  نیت بہنوں اوربھائی سے ان اخراجات کے بقدر رقم واپس لینے یا ان کے حصے سے کاٹنے کی نہیں تھی اور نہ ہی بہنوں سے اس طرح کا کوئی معاہدہ ہوا تھا، بلکہ آپ لوگوں نے بہن،بھائی  سمجھ کر  یہ نیکی اور احسان والا معاملہ ان کے ساتھ کیا تھا، اس لیے اب آپ ان کی شادی کے اخراجات کے لیے کیا جانے والا خرچہ ان کے حصے سے نہیں کاٹ سکتے ۔ بھائی ،بہن کے ساتھ تعاون کرنا انکی مالی مدد کرنا انتہائی ثواب کاکام ہے، حدیث شریف میں آتا ہے کہ حضرت سلمان بن عامر رضی اللہ عنہ راوی ہیں کہ رسول اللہ صلی اللہ علیہ وسلم نے فرمایا کہ:کسی مسکین کو صدقہ دینا ایک صدقہ ہے (یعنی اس کو دینے میں صرف صدقہ ہی کا ثواب ملتا ہے)مگر اپنے اقرباء میں سے کسی کو صدقہ دینا دوہرے ثواب کا باعث ہے،ایک ثواب تو صدقہ کا اور دوسرا ثواب صلہ رحمی(رشتہ داروں سے حسن سلوک )کا ہوتا ہے۔(مظاہر حق،ج:3،ص:271،ط:دار الاشاعت)مشکا ۃ المصابیح میں ہے:"وعن سلمان بن عامر قال: قال رسول الله صلى الله عليه وسلم: " الصدقة على المسكين صدقة وهي على ذي الرحم ثنتان: صدقة وصلة ". رواه أحمد والترمذي والنسائي وابن ماجه والدارمي".(کتاب الآداب،باب افضل الصدقۃ،ج:1ص:604،ط:المکتب الاسلامی)تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."(کتاب المداینات، 2/ 391،ط: قدیمی)2. میراث کی تقسیم میں موجودہ قیمت (ویلیو) کا اعتبار ہوگا ۔فتاوی رحیمیہ میں  ایک سوال کے جواب میں ہے :"جس وقت ترکہ تقسیم کیا جائے اس وقت کی قیمت کا اعتبار ہوگا ،یہ حقوق العباد کا معاملہ میں ہے ،اس میں بہت احتیاط ضروری ہے ۔"(فتاوی رحیمیہ 10/283،ط:دارالاشاعت )فقظ واللہ اعلم

Reference: Mishkat al-Masabih 1939 In-book reference : Book 6, Hadith 164: حوالہ

عنوان: مال میراث میں انشورنس کی رقم شامل ہونے حکم
سوال: میری والدہ کا آج سے تقریبا 12 سال پہلے انتقال ہوچکاہے ، انہوں نے میری خالہ کے ساتھ مل کرشراکت داری میں ایک آفس لیا تھا ، چار لاکھ خالہ کے تھے اور دو لاکھ میری والدہ کے تھے چھ لاکھ کا آفس تھا۔جو دو لاکھ میری والدہ  نے دیے تھے میرے گمان کے مطابق اس میں کچھ رقم حرام تھی ، اس لئے کہ میری والدہ نے انشورنس کروایا تھا ، اس کا طریقہ کار یہ تھا کہ والدہ نے انشورنس کی دو پالیسیاں لی تھیں ، جن کے ہر سال ساڑھے ستائیس ہزار بھرتی تھیں ، اس کے بدلے انشورنس والے والدہ کو کچھ رقم دیتے تھے پھر جو رقم ان پالیسیوں سے ملی تھی ان میں سے بیس بیس ہزار کے والدہ  نے دو سیونگ سرٹیفیکٹ خریدے تھے جو دس سال بعد  "Mature"ہوئے تو ان میں سے ہر ایک سرٹیفیکٹ کے بدلے والدہ کو اٹھاسی اٹھاسی ہزار روپے ملے تھے ۔ تو ان دولاکھ میں امی نے ان دو سرٹیفیکٹ کے پیسے ملائے تھے اور باقی اپنے پاس  سے سونا وغیرہ بیچ کر دولاکھ پورے کئے تھے ۔ میں نے اپنی خالہ اور بہن سے اس حوالہ سے بات کی کہ امی نے یہ رقم کہاں سے دی تھی تو ان کا جواب یہ تھا کہ امی نے یہ رقم سونا بیچ کر پوری کی تھی ۔ میر ی عمر اس وقت  20 سال سے کم تھی ، مجھے بھی صحیح سے یاد نہیں لیکن غالب گمان یہی ہے کہ سرٹیفیکٹ "Mature" ہونے کے بعد جو رقم نکلی اسی سے اس دکان میں کچھ پیسے ڈال کر حصہ لیا ۔اب ہر مہینے اس آفس کا کرایہ آتا ہے وہ حرام ہے یا حلال ؟اور اس کا وارث کون ہے ؟والدہ کے انتقال کے وقت ورثاء میں شوہر ، ایک بیٹا اور ایک بیٹی حیات تھے ۔ نانا نانی پہلے فوت ہوگئے تھے ۔میرے پاس یہ پیسے جمع ہوتےہین لیکن سمجھ نہیں آتا ان کا کیا کروں ؟ اور ان پیسوں میں سے تقریبا پینتیس ہزار روپے خرچ بھی کرچکا ہوں ، اور شروع شروع میں یہ پیسے والد صاحب کو دیا کرتا تھا لیکن والد صاحب کے بیمار ہونے کے بعد اپنے  پاس جمع کررہا ہوں ۔ اب میں ان پیسوں  کا کیا کروں؟
جواب:
واضح رہے کہ انشورنس پالیسی لینا "جوا" اور "سود"  پر مشتمل ہونے کی وجہ  سے ناجائز  و حرام ہے ۔  اگر کسی نے لے لی ہو تو جتنی رقم خود جمع کرائی ہو اس سے زائد رقم سود ہونے کی وجہ  سے لیناشرعاً  جائز نہیں ہے۔  اگر زائد رقم بھی وصول کرلی ہو تو وہ رقم واپس کرنا ضروری ہوتا ہے اور اگر واپس کرنا ممکن نہ ہوتو ثواب کی نیت کے بغیر وہ رقم صدقہ کرنا ضروری ہوتا ہے۔  پس صورتِ مسئولہ میں سائل  اور دیگر وہ ورثاء جن کے غالب گمان کے مطابق  والدہ نے   واقعۃً انشورنس کی رقم سے  شراکت  داری قائم کر کے پراپرٹی خریدی تھی  تو ان کے انتقال کے بعد   اس رقم کو   اپنی ملکیت میں لینا جائز نہیں ہے، لہذاسائل  اور مذکورہ ورثاء کے لئے  وراثت میں حاصل ہونے والے اپنے حصہ شرعی کی رقم  سے اس سودی رقم کو منہا کرنا ضروری ہے نیز  سودی رقم  کو ثواب کی نیت کے بغیر مستحقِ زکات افراد پر صدقہ کرنا لازمی ہے اور   بقیہ  رقم  مذکورہ ورثاء میں ان کے حصص شرعیہ کے اعتبار  سے تقسیم کردی جائے ۔ لیکن دیگر وہ ورثاء جن  کو اس بات یقین ہے کہ  پراپرٹی میں لگائی گئی مذکورہ رقم انشورنس کی نہیں بلکہ  زیور فروخت کرکے  شامل کی گئی تھی ، ان کے لئے ترکہ سے   حاصل شدہ اپنے حصہ شرعی  کی کل   رقم استعمال کرناجائز ہے  ، کسی قسم کی کٹوتی اور صدقے کی ضرورت نہیں ہے ۔مرحومہ کے ترکہ کی تقسیم کا شرعی طریقہ یہ ہے کہ مرحومہ کے ترکہ میں  سے اس کے حقوقِ  متقدمہ  یعنی تجہیز و تکفین کے اخراجات نکالنے کے بعد (اگر شوہر نے ادا نہ کیے ہوں)، مرحومہ کے ذمہ   اگر کوئی قرض ہے تو اسے کل ترکہ  میں سے ادا کرنے کے بعد، مرحومہ نے اگر کوئی  جائز وصیت کی ہو تو اسے  ایک تہائی  ترکہ میں سے نافذ کرکے  باقی کل منقولہ وغیر منقولہ  ترکہ کو 4 حصوں میں تقسیم کرکے 1 حصہ مرحومہ کے شوہر کو، 2 حصے بیٹے کو اور 1حصہ بیٹی کو دیا جائے ۔میت:4شوہر بیٹا بیٹی121یعنی کل مالیت مثلا 100روپے میں سے 25 روپے شوہر کو ، 50 روپے بیٹے کو اور 25 روپے بیٹی کو ملیں گے ۔نیز مذکورہ آفس میں اگر حرام رقم شامل ہوئی تھی تو اسے بغیر ثواب کی نیت کے صدقہ کرکے اس سے حاصل ہونےوالا کرایہ (منافع) کا استعمال کرنا جائز ہے اور مورثہ (ماں)کےانتقال کے وقت سے لیکر اب تک کرایہ کی مد میں جتنی رقم وصول ہوئی ہے  اس رقم  کو بھی مذکورہ ورثاء میں  ان کے حصص شرعیہ کے اعتبار سے تقسیم کرنا لازم ہے  ۔ نیز اس کرایہ سے جو رقم سائل نے استعمال کرلی اگر دیگر ورثاء اسے معاف کردیں تو ٹھیک ، ورنہ یہ رقم بھی سائل کے ذمہ ہوگی   ۔فتاوی شامی میں ہے:"ويردونه على أربابه إن عرفوهم، وإلا يتصدقوا به؛ لأن ‌سبيل ‌الكسب ‌الخبيث التصدق إذا تعذر الرد."(فتاوی شامی ،کتاب الحظر والاباحۃ، فصل فی البیع،ج:6،ص:385،ط:ایچ ایم سعید)وفیہ ایضا:"والحاصل أنه إن علم أرباب الأموال ‌وجب ‌رده ‌عليهم، وإلا فإن علم عين الحرام لا يحل له ويتصدق به بنية صاحبه."(فتاوی شامی ،مطلب فیمن ورث مالا حراما،ج:5،ص:90،ط:ایچ ایم سعید)وفیہ ایضا:"[مطلب إذا اكتسب حراما ثم اشترى فهو على خمسة أوجه]"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام."(فتاوی شامی ، مطلب اذا اکتسب حراما ثم اشتری فہو علی خمسۃ اوجہ ،ج:5،،ص:235،ط:ایچ ایم سعید)مجلۃ الاحکام العدلیۃ میں ہے  :"تقسيم حاصلات ‌الأموال ‌المشتركة في شركة الملك بين أصحابهم بنسبة حصصهم."(مجلۃ الاحکام العدلیۃ ، المادۃ ؛1073، الفصل الثانی : فی بیان کیفیۃ التصرف فی الاعیان المشترکۃ ، ص:206، ط:کارخانہ تجارت کتب ، آرام باغ کراچی)فقط واللہ اعلم

Reference: Sunan an-Nasa'i 189 In-book reference : Book 1, Hadith 190 English translation : Vol. 1, Book 1, Hadith 189: حوالہ

عنوان: سوتیلے بچوں کا واراثت میں کوئی حصہ نہیں
سوال: میری پہلی شادی ہوئی، میری بیوی سے پانچ بیٹے پیدا ہوئے، چودہ سال بعد  میری بیوی کا انتقال ہوگیا، اس وقت میرا آخری بیٹا ڈھائی سال کا تھا، میرے گھر والوں  نے میرے ماموں کی لڑکی سے میری دوسری شادی کردی، میری دوسری بیوی سے میری ایک بیٹی پیدا ہوئی اور میری بیوی کا پانچ سال بعد انتقال ہوگیا،اس وقت میری بیٹی تین سال کی تھی، میری دوسری بیوی کی ملکیت میں انکے باپ نے ایک مکان اور ایک دکان دی تھی، مکان میں اس وقت میں  رہائش  پذیر ہوں، میری دوسری بیوی پہلے سے شادی شدہ تھی، اسکے پہلے شوہر سے اسکے تین بچے تھے جن میں  دو بیٹے اور ایک بیٹی ہیں،پھر میری تیسری شادی ہوئی کیونکہ میری بیٹی تین سال کی تھی ، میری تیسری بیوی کے پہلے شوہر سے ایک بیٹی ہے جو میرے پاس  ہی ہے، اس تیسری بیوی سے میری ایک بیٹی ہے، معلوم یہ کرنا ہے کہ میری دوسری بیوی کی وراثت میں  ایک مکان ہے، اس میں میرے دو حصے ہیں اور میری بیٹی کا ایک حصہ ہے جوکہ میں سوال لکھ کر وراثت کی تقسیم کا طریقہ کار معلوم کرچکا کہ اس ہی طرح حصہ ہوا ہے، معلوم یہ کرنا ہے کہ میری دوسری بیوی کی وراثت میں دو حصے میرے ہیں اور ایک حصہ میری بیٹی کا ہے، کیا میرے حصہ میں میری پہلی بیوی سے جو پانچ لڑکے  ہیں انکا حصہ ہے یا میری تیسری بیوی کی دو بیٹیاں جس  میں ایک میری اور دوسری پہلے شوہر سے ہے؟ انکا کوئی حصہ ہے یا نہیں؟ اگر ہے تو کس طرح تقسیم ہوگا؟
جواب: صورتِ مسئولہ میں سائل کو جو حصہ اپنی دوسری بیوی کے ترکہ سے ملا ہے سائل کی زندگی میں  اس میں  اس کی  پہلی یا دوسری شادی سے ہونے والی اولاد  کا حصہ نہیں ہےاور نہ ہی سوتیلی اولاد کا  حصہ ہے ،البتہ سائل کے انتقال کے بعد سائل کی تینوں بیویوں سے سائل کی جو اولاد ہو گی ان کو  سائل کے ترکہ سےشرعی حساب سے  حصہ ملے گا،سوتیلے بچوں کا سائل کے ترکہ میں کوئی حصہ نہیں  ہوگا۔فتاوی شامی میں ہے:"(ويستحق الإرث) ۔۔۔(برحم ونكاح) صحيح فلا توارث بفاسد ولا باطل إجماعا (وولاء)والمستحقون للتركة عشرة أصناف مرتبة كما أفاده بقوله (فيبدأ بذوي الفروض)أي السهام المقدرة وهم اثنا عشر من النسب ثلاثة من الرجال وسبعة من النساء واثنان من التسبب وهما الزوجان(قوله ثلاثة من الرجال) هم الأب والجد والأخ لأم ح (قوله وسبعة من النساء) هن البنت وبنت الابن والأخت الشقيقة والأخت لأب والأخت لأم والأم والجدة."(763/6، کتاب الفرائض،ط: سعید)وفیه ایضاً:"(ولا يحرم ستة) من الورثة (بحال) ألبتة (الأب والأم والابن والبنت)أي الأبوان والولدان (والزوجان)."(780/6، کتاب الفرائض، ط:سعید)فقط واللہ اعلم

عنوان: بیٹے کی زندگی میں والد فوت ہوجائے تو کیا بیٹے کو اُن کے ترکہ میں حصہ ملے گا؟
سوال: اگر بیٹے کی زندگی میں والد فوت ہوجائےاوراُس نےاپنی زندگی میں اپنی جائید اد  تقسیم  نہیں کی ہواور اُس کی جائیداد ابھی اُس کے بھائیوں کے ہاتھ میں ہو توکیابیٹےکو اُس میں سے حصہ ملےگایانہیں؟
جواب: واضح رہے کہ میت کے بیٹے کی موجود گی میں اُس کے بھائیوں کامیراث میں کوئی حصہ نہیں ہوتا،لہٰذا اگر کوئی شخص انتقال کرجائے اور اُس کا بیٹا زندہ ہو تو اُ س کے بھائی وارث نہیں ہوں گے،مرحوم  کی میراث میں بیٹے (اور دیگر ورثاء اگرہوں)کا حصہ ہوگا۔تفسیرِ مظہری میں ہے:"(يُوصِيكُمُ اللَّهُ) يأمركم ويعهد إليكم (فِي) شأن ميراث (أَوْلادِكُمْ) وجاز أن يكون في بمعنى اللام كما في قوله عليه السّلام :"دخلت امراة النار في هرة "،وهذا إجمال تفصيله (لِلذَّكَرِ) منهم (مِثْلُ حَظِّ الْأُنْثَيَيْنِ) منهن إذا اجتمع الصنفان،يعني إن كان مع الأنثيين أو أكثر ذكر واحد أوأكثر يعطى لكل واحد منهم مثل حظ الثنتين منهن".(سورة النساء، آية: 11، 23/2، ط: رشيدية)سراجی میں ہے:"أولاهم بالميراث جزء الميت أي البنون ثم بنوهم وإن سفلوا ،ثم أصله أي الأب ثم الجدأي أب الأب وإن علا،ثم جزء أبيه أي الإخوة......إلخ".(باب العصبات، ص: 36، ط: مكتبة البشرٰى)فقط واللہ اعلم

عنوان: بہنوں کا میراث سے دستبردارہونا
سوال: ایک آدمی کی کئی دکانیں ہیں ان کےوفات کے بعدبیٹوں نےان دکانوں کوآپس میں تقسیم کیااوردودکانیں اپنی والدہ کےلیےچھوڑدی تھیں تاکہ وہ کرایہ لیتی رہیں،اب والدہ فوت ہوگئی ہیں  اوران دکانوں کی کرائے کی کچھ رقم رہ گئی ،1:اب سوال یہ کہ جس بیٹے کے ساتھ ماں رہ رہی تھی وہ اس رقم کاحق دار ہے یاتمام بیٹوں پرتقسیم کرنا ضروری ہے؟جب کہ والدہ کے والدین مرحومہ کی زندگی میں ہی وفات پاچکے ہیں ۔2:دوسراسوال یہ ہے کہ اس رقم کو والدہ کےنام پر صدقہ کیاجائے توکیایہ جائز ہے؟نوٹ:کل 17دکانیں تھیں،ورثاء میں والدہ ،پانچ بھائی اورتین بہنیں تھیں ،بہنوں نے والد کی میراث میں اپناحصہ رضامندی سے چھوڑدیا،یعنی کچھ بھی نہیں لیا،اور ان 17دکانوں میں سے دودکانیں والدہ کےلیے چھوڑدی تھیں ۔
جواب: 1:واضح رہے کہ والد مرحوم کی جائیداد میں تمام ورثاء اپنےاپنےشرعی حصوں  کے بقدرحق دارہیں اوروالدکےکل ترکہ کوشرعی اعتبارسےتمام ورثاءمیں تقسم کرناضروری ہے،بہنوں نےاپنی رضامندی سےوالدکی میراث میں اپنے حصےکوچھوڑدیاتھاتوبغیرکوئی عوض کےمیراث سےدستبردارہونا شرعاًمعتبرنہیں، لہذا بہنوں کا حصہ بھی اس جائیدادمیں بدستورباقی ہے، اگروہ اپناحصہ وصول کرنانہیں چاہتیں  تواس کاطریقہ یہ  ہےکہ یاتواپنےحصے کےعوض کوئی معمولی چیزوصول کرلےاوربقیہ حصےسےدستبردارہوجائیں یااپناحصہ وصول کرکےجس وارث کودیناچاہیں دےدیں،اوراگرچاہےتوخوداستعمال کریں،لہذا صورتِ مسئولہ میں والد کی جائیداد ازسرنوتقسیم کرکے بہنوں کوحصہ دینا ضروری ہے ۔2:چوں کہ والدہ  مرحومہ کی متروکہ دکانیں ان کی شوہر کی وراثت ہے، لہذا ان دکانوں ،یاان کےکرایوں میں ان کےشوہر کے تمام ورثاء ،بیٹے،بیٹیاں  حق دارہیں  ،اسی طرح والدہ کا جو اپناذاتی ترکہ ہےاس میں بھی تمام ورثاءکاحق ہےنہ کہ صرف اس بیٹے کاجس کے ساتھ والدہ مرحومہ رہ رہی تھی ۔3: تمام ورثاء کی رضامندی کے بغیر دکانوں سےحاصل شدہ رقم  صدقہ کرنا درست نہیں ہے، صدقہ کرتے وقت تمام بھایئوں اوربہنوں کی رضامندی ضروری ہے ،اور بہتریہ ہے کہ ہروارث کو اس کاحصہ دےدیاجائے پھر جو وارث  چاہے توصدقہ کرے ،تاہم ان پرصدقہ کرنالازم نہیں ہے۔تکملہ ردالمحتار ميں ہے:"الارث جبري لايسقط بالإسقاط."(فصل فی دفع الدعاوی ،ج:8، ص:505،ط:سعید)غمزعیون البصائر شرح الاشباہ والنظائر میں ہے: "لو قال الوارث: تركت حقي لم يبطل حقه؛ إذ الملك لا يبطل بالترك."(الفن الثالث ،باب مایقبل الاسقاط من الحقوق ،ج:3،ص:354،ط:دارالکتب العلمیہ)الموسوعۃ الفقہیہ الکویتیہ میں ہے:"وذهب الحنفية إلى أن التركة: هي ما يتركه الميت من الأموال صافيا عن تعلق حق الغير بعينه."(الموسوعۃ الفقہیہ الکویتیہ ،فصل فی الترکہ ،ج:11،ص:206،ط: ادارۃ الشؤن)فقط واللہ اعلم

عنوان: وراثت کی تقسیم
سوال: شوہرکے انتقال کے  بعد وراثت میں بیوہ اور تین بیٹیوں کا حصہ کتنا ہوگا، اگر شوہرکا بیٹا نہ ہو تو کیا شوہر کے بہن بھائی بھی حصہ دار ہوں گے،اگر شوہر کے ایک بھائی کا انتقال ہوچکاہوتوکیااس کے بچےبھی وراثت میں حصہ دار ہوں گے؟
جواب:
صورتِ مسئولہ میں شوہر کے انتقال  کے بعد مرحوم کی بیوہ کو آٹھواں حصہ اور مرحوم کے بیٹیوں کو ثلثان(دو تہائی )حصے  ملیں گے،مرحوم  کا اگر بیٹا نہ  ہوتو بقیہ ترکہ   مرحوم کے بھائی بہن کو دوہرا اور اکہڑا کرکے ملے گا اور بھتیجے محروم ہوں گے اور اگر مرحوم کے بھائی بہن نہیں ہوں گے تو پھر بھتیجے کو بقیہ ترکہ ملے گا۔فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: دو بطن کا مناسخہ
سوال: ایک خاتون کا انتقال ہوا، اس کے ورثاء میں تین بیٹے اور ایک بیٹی تھے۔ شوہر اور والدین کا پہلے انتقال ہوگیا تھا۔ پھر ان کے ایک بیٹے کا انتقال ہوا جن کی اولاد نہیں تھی، ورثاء میں بیوہ، دو بھائی اور ایک بہن تھے ورثاء ان خاتون کا گھر تقسیم کرنا چاہتے ہیں۔ شرعی تقسیم بتائیں۔
جواب: صورتِ مسئولہ میں مرحومہ کے ترکہ کی تقسیم کا طریقہ کار یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کی تجہیز و تکفین کا خرچہ نکالنے کے بعد ، اگر مرحومہ کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحومہ نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو 70 حصوں میں تقسیم کر کے 26 حصے ہر زندہ بیٹے کو، 13 حصے بیٹی کو اور 5 حصے مرحوم بیٹے کی بیوہ کو ملیں گے۔ صورت تقسیم یہ ہے :میت (خاتون) : 7 / 70بیٹابیٹابیٹابیٹی2221فوت202010میت (مرحوم بیٹا) : 4/ 20 /10۔۔۔ما فی الید : 2/ 1 ۔۔۔ مضروب : 5بیوہبھائیبھائیبہن135663یعنی فیصد کے تناسب سے 37.14 فیصد ہر زندہ بیٹے کو، 18.57 فیصد بیٹی کو اور 7.14 فیصد مرحوم بیٹے کی بیوہ کو ملے گا۔فقط واللہ اعلم

عنوان: پینشن کا حکم
سوال: ہم چار بھائی دو بہنیں ہیں، بڑے بھائی کا انتقال ہو گیا، ان کی پہلی بیوی سے ایک لڑکی ہے اور دوسری بیوی بھی ہے جس سے کوئی اولاد نہیں ہے۔ پہلے بیوی کا انتقال ہوگیا۔میرے والد صاحب گورنمنٹ سروس میں تھے، ان کی پینشن آتی تھی، ان کے انتقال کے بعد والدہ کو ملتی تھی۔ والدہ کے انتقال کے بعد اب بڑی بہن جو بیوہ ہے اس کو ملتی ہے، والدہ کے انتقال کے دس سال بعد بہن کو ملنا شروع ہوئی، دس سال کے پیسے اکتیس لاکھ روے ملے اورر اب ہر مہینے چار ہزار آٹھ سو روپے ملیں گے۔سوال یہ ہے کہ کیا اکتیس لاکھ میں ہم سب بہن بھائیوں کا حصہ ہے یا نہیں، اگر ہے تو کیا بنے گا؟ہر مہینے جو چار ہزار آٹھ سو ملیں گے، ان میں حصہ ہے یا نہیں؟وضاحت(1): والدہ کا انتقال 2012ء میں ہوا۔وضاحت (2): بھائی کا انتقال 2021ء میں ہوا۔وضاحت (3): ادارے نے اپنے اصول کے مطابق بیوہ بہن کے نام پر پینشن جاری کی۔
جواب: واضح رہے کہ ملازمین یا ان کی وفات کے بعد ان کے لواحقین کو ملنے والی پینشن کی رقم متعلقہ ادارے کی طرف سے عطیہ اور تبرع ہوتی ہے، اور جس کے نام پر وہ ادارہ پینشن کو جاری کرے، وہی اس کا مالک ہوتا ہے۔صورتِ مسئولہ میں سائل کی بیوہ بہن کو گزشتہ دس سالوں کی اکٹھی جو پینشن ملی ہے اور وہ پنشن جو ہر مہینے مل رہی ہے، وہ اس کی اکیلی مالک ہے۔ سائل اور اس کے دیگر بہن بھائیوں کا اس میں حصہ نہیں ہے۔امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔( کتاب الفرائض،

عنوان: عدم جریان میراث در وظیفہ سرکاری تنخواہ، ج: 4، ص: 343،   ط: دارالعلوم)فقط واللہ اعلم

عنوان: کیا زندگی میں حصہ لینے سے وراثت ملتی ہے؟
سوال: ہم سات بہن بھائی ہیں (تین بھائی اور چار بہنیں)،  ہمارے والد صاحب کا ایک مکان تھا جسے انہوں نے ایک کروڑ کا فروخت کیا تھا، اس کے بعد والد صاحب نے ہم تمام بہن بھائیوں میں سے دو بھائیوں کو 16،16 لاکھ روپے حصے کے طور پر دیے تھے،  اپنی زندگی میں اور کہا تھا کہ بعد میں آپ کا وراثت میں حصہ نہیں ملے گا، البتہ اس کا تحریری  کوئی ثبوت نہیں،  مکان کی باقی رقم یعنی 68 لاکھ سے ایک اور مکان خریدا، چناچہ اب ہمارے والد صاحب کا انتقال ہوگیا ہے، پوچھنا یہ ہے کہ بھائیوں کو دی جانے والی رقم کی شرعی حیثیت کیا ہے، موجودہ مکان ڈیڑھ کروڑ کا فروخت ہو رہا ہے، شرعی لحاظ سے ہر وارث کا کتنا حصہ بنے گا۔وضاحت: والد صاحب کے والدین اور بیوی کا انتقال ان کی زندگی ہی میں ہوگیا تھا۔
جواب:
صورتِ مسئولہ میں  اگر سائل کے والد نے اپنی زندگی میں  کسی  دو بیٹوں کو 16،16 لاکھ یہ کہہ کر دیےتھے کہ وہ  وفات پران کو وراثت میں حصہ نہیں ملے گا(انہوں نے یہ بات قبول کر لی تھی) تو   معاہدے کی رو سےانہیں مطالبہ کرنے کا کوئی حق حاصل نہیں ہے۔فتاویٰ شامی میں ہے:"واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا" .(کتاب الوصایا،655/6،ط:سعید)مرحوم والد کی میراث کی تقسیم کا طریقہ کار:صورتِمسئولہ میں مرحوم والد کی میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ کو 6  حصوں میں تقسیم کرکے 2 حصے  اس بیٹے کو جس نے زندگی میں حصہ نہیں لیا تھا اور 1 حصے  مرحوم کی ہر بیٹی کوملے گا۔صورتِ تقسیم یہ ہے:میت:6/10۔۔۔والدِ مرحومبیٹابیٹابیٹابیٹیبیٹیبیٹیبیٹی2221111متخارجمتخارج-----یعنی مکان کی مالیت 15000000  میں سے5000000بیٹے کو اور 2500000 ہر ایک بیٹی کو ملیں گے۔فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: ترکہ کی دکان کے کرایہ میں ورثاء کا حصہ
سوال: اگر کسی کی چار بہنیں ہیں اور تین بھائی  ہوں اور میراث تقسیم کرنا چاہتے ہوں  اور  مرحوم کی دکانیں بھی ہوں  تو کیا اس دکانوں کا کرایہ جس نے میت کے بعد اس دکان کے کرائے  کھا لیا ہو تو اس کراۓ کا حساب  بھی تقسیم ہوگا  یا نہیں ؟
جواب: واضح رہے کہ کسی شخص کے انتقال کے بعد اس کے تمام ترکہ  میں اس کے  سب ورثاء کا حق متعلق ہوجاتا ہے، اور تمام شرعی ورثاء اپنے اپنے  شرعی حصے کے تناسب سے اس ترکہ  میں  شریک ہوجاتے ہیں، اور اگر ترکہ کی  جائے داد کرایہ پر دی ہوئی ہوں  تو اس سے حاصل ہونے والا  کرایہ بھی ترکہ شمار ہوتا  ہے۔لہذا صورت مسئولہ میں ترکہ کی دکانوں سے حاصل ہونے والے کرایہ بھی ترکہ ہے، اس کے کرایہ میں تمام ورثاء اپنے اپنے شرعی حصص کے تناسب سے شریک ہوں گے۔ شرح المجلہ میں ہے:"الاموال المشترکة شرکة الملك تقسم حاصلاتھا بین اصحابھا علی قدر حصصھم." (4/14، المادة :1073، الفصلالثاني: في بيان كيفية التصرف في الأعيان المشتركة، ط؛ رشیدیة) فقط واللہ اعلم

عنوان: کچھ وصول کیے بغیر ورثہ کا حق چھوڑنے کا حکم
سوال: ۱)مرحومہ نے اپنی حیاتی میں اپنی بالغ پوتی کو دو   تولےسونے کا مالک بنایا اور قبضہ بھی دے دیا۔ اب مرحومہ کی وراثت تقسیم کرتے وقت ان دو تولے کا شمار ہوگا یا نہیں؟۲) وراثت کا حق لینے سے پہلے معاف کرسکتے ہیں یا نہیں؟۳) مرحومہ کے انتقال کے بعد بچوں نے آپس میں وراثت تقسیم کی تو ایک بہن نے ورثہ لینے سے پہلے کہہ دیا کہ مجھے نہیں چاہیے، آپ تینوں بھائی آپس میں تقسیم کرلو تو اس کو حق ملے گا یانہیں؟
جواب: ۱) واضح رہے کہ وراثت اس مال میں جاری ہوتی ہے جو مرحوم کے انتقال کے وقت موجود ہوتا ہے۔ زندگی میں جو مرحوم نےخرچ کردیا یا گفٹ (ہبہ) کردیا اس پر  وراثت کے احکام جاری نہیں ہوتے لہذا صورت مسئولہ میں مرحومہ نے جو اپنی پوتی کو دو تولہ سونا  کا مالک بنا کر قبضہ دے دیا تو شرعا ان کی زندگی میں وہ پوتی اس دو تولہ سونے کی مالک بن گئی اور مرحومہ کی ملکیت اس دو تولے سونے سے ختم ہوگئی ۔ اب مرحومہ کے انتقال کے وقت جو کچھ مال انہوں نے چھوڑا ہے صرف  اس پر وراثت جاری ہوگی۔۲،۳) واضح رہے کہ میراث ایک ایسا حق ہے کہ وہ وصول کرنے سے پہلے معاف نہیں کیا جاسکتا ہے ہاں یہ صورت اختیار کی جاسکتی ہے کہ اپنا حصہ وصول کر کے پھر باقی ورثاء میں خود تقسیم کردیا جائے  یا پھر ورثہ کے مال میں سے کچھ حصہ لے کر اس کے عوض  باقی حصہ چھوڑ دیا جائے لہذا صورت مسئولہ میں جب تقسیم کے وقت ایک بہن نے اپنا حصہ بھائیوں کے حق میں  بغیر کسی عوض کےچھوڑ دیا تو شرعا یہ دستبرداری معتبر نہیں ہوئی اور اس بہن کا اب بھی ترکہ میں حق باقی ہے لہذا اس ترکہ کے مال کو دوبارہ تقسیم کیا جائے اور مذکورہ بہن چاہے تو اپنا حصہ خود رکھ لے یا  اپنا حصہ لے کر اپنی صوابدید پر بھائیوں میں تقسیم کردے یا پھر ترکہ سے کچھ حصہ وصول کر کے اس کے عوض باقی حصہ سے  دستبردار ہوجائے۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ."(کتاب الہبہ باب اول ج نمبر ۴ ص نمبر ۳۷۴،دار الفکر)الأشباه والنظائر  میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك."الفن الثالث، ما یقبل الاسقاط من الحقوق ص نمبر ۲۷۲،دار الکتب العلمیۃ)فتاوی ہندیہ میں ہے:"(فصل) ومن صالح من الغرماء أو الورثة على شيء من التركة فاطرحه كأن لم يكن ثم اقسم الباقي على سهام الباقين."(کتاب الفرائض ،باب سادس عشر ج نمبر ۶ ص نمبر ۴۷۴،دار الفکر)فقط واللہ اعلم

عنوان: والد کی زندگی میں انتقال کر جانے والی بیٹی شرعاً وارث نہیں ہوتی
سوال: میری والدہ محترمہ  کی وفات میرے نانا ابو  کی وفات سے پہلے  ہوئی، جائیداد میں  ان کاشرعاًکوئی  حصہ بنتا ہے یا نہیں ؟ شریعت میں کیا حکم ہے ؟
جواب: صورتِ مسئولہ میں اگر سائل کی والدہ کا انتقال ان کے والد ( سائل کے نانا ابو ) کے انتقال سے پہلے ہوچکا تھا ،اور  ان کے والد کا انتقال بعد میں ہوا ، تو اس صورت میں سائل کی والدہ کواپنے والد کے متروکہ جائیداد میں سے کوئی حصہ نہیں ملے گا ، بلکہ نانا ابو کا ترکہ ان کی دیگر موجودہ اولاد میں ان کے شرعی حصص کے مطابق تقسیم ہوگا۔فتاویٰ شامی میں ہے:"وأركانه (الفرائض): ثلاثة وارث ومورث وموروث. وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض،ج:۶،ص:۷۵۸،ط: ایچ ایم سعید)فقط واللہ اعلم

عنوان: ایک بیٹی اور بھتیجے میں وراثت کی تقسیم
سوال: اگر باپ مر جائے اور اس کی ایک حقیقی بیٹی  ہو اوربھائی وغیرہ نہ ہو اور بیٹی کا ایک بیٹا اور چھے بیٹیاں ہوں، 24 کنال میں  سے ہر ایک کو کتنا کتنا حصہ ملے گا؟ اوراس صورت میں میت کے بھتیجے کو حصہ ملے گا یا نہیں؟
جواب: صورت مسئولہ میں مرحوم  کےترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد (  اگر مرحوم کے انتقال کے وقت اس کے دیگر ورثاء (والدین،بیوہ،دیگر اولاد،بھائی بہن،وغیرہ)میں سے کوئی حیات نہیں تھا، ورثاء میں صرف اس  کی ایک بیٹی  اور بھتیجاحیات ہے تو) کل   ترکہ منقولہ وغیر منقولہ کا آدھا حصہ بیٹی کو اور آدھا حصہ بھتیجے کوملے گا ،بیٹی کی اولاد کا اپنے مرحوم نانا کے ترکہ میں شرعا کوئی حصہ نہیں ہے۔صورتِ تقسیم یہ ہے:میت2بیٹیبھتیجا11فیصد کے تناسب سے بیٹی کو 50فیصد اور بھتیجے کو 50 فیصد حصہ ملے گا۔فقط واللہ اعلم

عنوان: مرحوم کی ایک سے زائد بیٹیاں ہوں توسب کو دوتہائی ملتا ہے
سوال: ایک شخص مر جاتا ہے اور  وارث  میں صرف لڑکیاں ہیں،  یعنی چار بیٹیاں ہیں،  اب  انہیں کتنا حصہ  جائے  گا اور باقی کا حصہ کس کو ملےگا؟
جواب: صورتِ  مسئولہ میں اگر کسی مرحوم کے ورثاء میں   چار بیٹیاں ہوں اور کوئی بیٹا نہ ہو تو تمام بیٹیوں کو ثلثان/دو تہائی کے بقدر ملے گا جو ان چاروں میں برابری کی بنیاد پر تقسیم کیا جائے گا۔ اور جو باقی بچ جائے گا وہ مرحوم کی وفات کے وقت  موجود باقی شرعی ورثاء میں تقسیم ہو گا، یعنی: اگر مرحوم کے والدین بھی زندہ ہوں تو والدین  پر تقسیم ہو گا، اور اگر والدین  زندہ نہ ہوں تو بھائی بہنوں میں ان کے شرعی حصوں کے بقدر تقسیم ہوگا۔فتاوی شامی میں ہے:"(وللأب والجد) ثلاث أحوال الفرض المطلق وهو (السدس) وذلك (مع ولد أو ولد ابن) والتعصيب المطلق عند عدمهما والفرض والتعصيب مع البنت أو بنت الابن ... (و للأم) ثلاثة أحوال (السدس مع أحدهما أو مع اثنين من الأخوة أو) من (الأخوات) فصاعدا من أي جهة كانا ... (والثلثان لكل اثنين فصاعدا ممن فرضه النصف) وهو خمسة البنت وبنت الابن والأخت لأبوين والأخت لأب والزوج (إلا الزوج) لأنه لا يتعدد، والله تعالى أعلم."(كتاب الفرائض، ج: 6، صفحہ: 770 و772 و773، ط: ایچ، ایم، سعید)فقط واللہ اعلم

عنوان: شوہر کے ترکہ سے بیوی کو حصہ ملے گا
سوال: میرے شوہر کا انتقال میرے سسر صاحب کے فوت ہونے کے 4 سال بعد ہوا لیکن میری ساس صاحبہ ابھی زندہ ہیں، پوچھنا یہ تھا کہ کیا ترکہ میں میرا کوئی حصہ بنتا ہے یا نہیں؟
جواب: صورتِ مسئولہ میں سائلہ کے شوہر کا انتقال چونکہ اپنے والد (سائلہ کے سسر) کے بعد ہوا لہذا سائلہ کے شوہر بھی اپنے والد کے ترکہ میں شرعی حصہ دار تھے اور شوہر کے انتقال کے بعد شوہر کے واسطے سے سائلہ بھی اپنے سسر کے ترکہ میں حصہ دار ہے، باقی مرحوم سسر اور مرحوم شوہر کے ترکہ کی حتمی تقسیم ان کے ورثاء کی تفصیل بتا کر پوچھی جاسکتی ہے۔فقط واللہ اعلم

عنوان: رخصتی سے قبل شوہر پھر بیوی کے انتقال کی صورت میں میراث کا حکم
سوال: جب شوہر فوت ہوجاۓ لڑکی سے صرف نکاح کیا ہو تو اسکو شوہر کے مال سے کتنا حصہ ملے گا؟ جبکہ رخصتی نہ ہوئی ہو اور پھر اس کے بعد لڑکی فوت ہو جاۓ تو جو میراث بیوی کو ملے ،  اس کا حقدار کون ہے لڑکی والے یا لڑکے والے؟
جواب: صورتِ مسئولہ میں اگر چہ  رخصتی نہیں ہوئی  ہو پھر بھی بیوہ ہونے کی حیثیت سے اس لڑکی  کو میراث ملے گی، یعنی مرحوم کے ترکہ میں سے حقوقِ متقدمہ کی ادائیگی (تجہیز و تکفین کے اخراجات ادا کرنے) کے بعد، اگر اس کے ذمے قرض ہو تو اس کی ادائیگی کے بعد اگر اس نے کوئی جائز وصیت کی ہو تو اسے بقیہ ترکے کے ایک تہائی حصے سے نافذ کرنے) کے بعد بقیہ ترکے میں سے چوتھائی حصہ (25 فیصد) بیوہ کو دیا جائے گا،باقی پچھتر فیصد مرحوم کے دیگر ورثاء میں تقسیم ہوگا۔نیز اگر شوہر کے انتقال کے بعد بیوہ کا بھی انتقال ہو جائے تو  اس   کی میراث اس کے شرعی ورثاء یعنی والدین، بھائی بہن وغیرہ  کو ملے گی ،لڑکے والوں کا اس میں حق نہیں ہوگا۔لعموم قوله تعالى:"{وَلَكُمْ نِصْفُ مَا تَرَكَ أَزْوَاجُكُمْ إِنْ لَمْ يَكُنْ لَهُنَّ وَلَدٌ فَإِنْ كَانَ لَهُنَّ وَلَدٌ فَلَكُمْ الرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصِينَ بِهَا أَوْ دَيْنٍ وَلَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِهَا أَوْ دَيْنٍ}" [النساء/12]الدر المختار مع رد المحتار میں ہے:"(ویستحق الإرث) ۔۔۔(برحم ونکاح) صحیح فلا توارث بفاسد ولا باطل إجماعا۔ قال ابن عابدین: (قولہ ونکاح صحیح) ولو بلا وطء ولا خلوة إجماعا در منتقی."( کتاب الفرائض،ج:6،ص:762،ط:سعید)المبسوط للسرخسی میں ہے:"(قال - رضي الله عنه -) أصحاب المواريث بالاتفاق صنفان أصحاب الفرائض والعصبات فأصحاب الفرائض اثنا عشر نفرا أربعة من الرجال وثمانية من النساء فالرجال الأب والجد والزوج والأخ لأم والنساء الأم والجدة والبنت وبنت الابن والأخت لأب وأم والأخت لأب والأخت لأم والزوجة."(کتاب الفرائض،باب أصحاب المواريث،ج:29،ص:174،ط:دار المعرفۃ)فقط واللہ اعلم

عنوان: حقیقی بھائی کی موجودگی میں علاتی بھائی محروم ہوگا
سوال: ایک شخص" ج" پہلی بیوی "ب" کی وفات کے بعد دوسری شادی "ت" سے کرتا ہے،  دونوں بیویوں سے دو دو بیٹے پیدا ہوئے یعنی اس شخص کے چار بیٹے ہوگئے،  والدین کے انتقال کے بعد زمین چار بیٹوں میں برابر تقسیم ہوگئی،  کچھ عرصے کے  بعد دوسری بیوی سے جو دو بیٹے تھے،  ان میں سے ایک کا انتقال ہوگیا،  جس کی شادی بھی نہیں ہوئی تھی،  اب اس کا  پورا حصہ اپنے سگے بھائی کو منتقل ہوگیا اور دوسرے بھائیوں کو نہیں ملا۔ اب سوال یہ ہے کہ آیا اس میں دوسرے دو بھائیوں کا حصہ ہے یا نہیں؟
جواب: صورتِ مسئولہ میں مرحوم بیٹے کا پورا حصہ اس کے سگے بھائی کو ملے گا، سگے  بھائی کی موجودگی میں باپ شریک وارث نہیں ہوں گے۔سراجی  میں ہے:"و يسقط بنوا العلات أيضا بالأخ لأب و أم."(احوال الاخوات لاب: 28، ط: بشری)فقط و اللہ اعلم

عنوان: کسی وارث کا دوسرے وارث کو میراث سے محروم کرنا جائز نہیں
سوال: ایک شخص کا انتقال ہوا، اس کے ورثاء میں پانچ بھائی اور دو بہنیں ہیں، ان بھائیوں میں سے تین بھائی سرکاری ملازم ہیں، تو کیا ان کی ملازمت کی تنخواہ اور بعد میں ملنے والی پینشن بھی میت کی میراث میں شمار ہوگی ؟ ان کے باقی بھائیوں کا کہنا ہے کہ ہم نے آپ کوتعلیم کے لیے فارغ کیا تھا اس لیے آپ کی ملازمت بھی میراث میں شمار ہوگی، ان تین بھائیوں میں سے دو بھائی والد کی حیات میں ملازم بنے تھے جب کہ تیسرا بھائی والد کے انتقال کے بعد، تو کیا ان کا یہ کہنا از روئے شریعت درست ہے؟ ان تین بھائیوں میں سے ایک بھائی کو یہ بھی کہہ رہے ہیں کہ آپ چونکہ ملازم ہیں تو  آپ کو میراث میں حصہ نہیں دیں گے۔یاد رہے کہ باقی دو بھائیوں نے اپنے والد کی میراث کو بڑھایا ہے،لیکن یہ تینوں بھائی بھی ان کے ساتھ ہاتھ بٹاتے تھے۔
جواب:
واضح رہے کہ والد کے انتقال کے بعد ان کی میراث میں ان کی تمام اولاد اپنے اپنے شرعی حصے کے بقدر شریک ہوتی ہے، خواہ وہ والد کے ساتھ ان کی زندگی میں کاروبار میں معاون ہوں  یانہ ہوں ، اور کسی ایک وارث کا دوسرے  وارث کو میراث  سے محروم کرنا جائز نہیں ہے،اور کسی وارث کو میراث سے محروم کرنا "اکل بالباطل "کے زمرے میں آتا ہے، اور اللہ تعالیٰ کا ارشاد ہے:وَ لَا تَاْكُلُوْۤا اَمْوَالَكُمْ بَیْنَكُمْ بِالْبَاطِلِ  [البقرة: 188]ترجمہ:"اور آپس میں ایک دوسرے کے مال نا حق مت کھاؤ"۔(بیان القرآن) لہذا صورت مسئولہ میں بعض بھائیوں کا ایک بھائی کو اس کی ملازمت کی بنیاد پر  میراث سے محروم کرنا جائز نہیں ہے،بلکہ ہر وارث کو اس کا شرعی حق دینا ضروری ہے۔جو تین بھائی سرکاری ملازم ہیں ان کو ملنے والی تنخواہیں اور بعد میں ملنے والی پینشنیں انکی ذاتی ملکیت شمار ہوں گی اور  وہ تنخواہیں اور پینشنیں میت کے ترکہ کا حصہ نہیں بنیں گی۔ جن بھائیوں نے  دوسرے بھائیوں کو تعلیم حاصل کرنے کے لیے فارغ کیا تھا وہ ان کی طرف سے تبرع  اور احسان ہے، اس احسان کے عوض وہ بھائیوں کی تنخواہ اور پینشن میں شرعاً شریک نہیں بنیں گے، لہٰذا ان کا بھائیوں کی تنخواہ اور پینشن میں حصہ طلب کرنا شرعاً درست نہیں ہے۔مسلم شریف میں ہے:"اتَّقُوا الظُّلْمَ، فَإِنَّ ‌الظُّلْمَ ‌ظُلُمَاتٌ يَوْمَ الْقِيَامَةِ."(ج:4، ص:1996، ط:دارإحياء التراث)وفيه أيضاّ:"لَتُؤَدُّنَّ ‌الْحُقُوقَ ‌إِلَى أَهْلِهَا يَوْمَ الْقِيَامَةِ، حَتَّى يُقَادَ لِلشَّاةِ الْجَلْحَاءِ، مِنَ الشَّاةِ الْقَرْنَاءِ."(ج:4، ص:1997، ط:دارإحياء التراث)رد المحتار میں ہے:"والثالث إما اختياري وهو الوصية أو اضطراري وهو الميراث."(کتاب الفرائض، ج:6، ص:758، ط:سعید)البحر الرائق میں ہے:"لا ‌يجوز ‌لأحد ‌من المسلمين أخذ مال أحد بغير سبب شرعي»."(کتاب الحدود، ج:5، ص:44، ط: دار الکتاب الإسلامي)فقط والله أعلم

Reference: Reference: Surah Al-Baqarah, Ayah 188 | : سورۃ البقرة، آیت نمبر 188 حوالہ

عنوان: سودی قرض اور بینک کے پرافٹ سے خریدی گئی جائیداد سے حصہ لینے کا حکم
سوال: والد کی جائیداد جو سودی قرض کے پیسوں سے بنی ہو اس میں سے حصہ لینا جائز ہے یا نہیں؟یہ بات یقینی طور پر معلوم ہے کہ سودی قرض سے بنی ہےیعنی سودی قرض سے یا بینک کے پرافٹ سے۔
جواب: واضح رہے کہ بینک سے سودی قرض لینا،دینا شرعًا ناجائز اور حرام ہے، البتہ بینک سے سود پر قرض لے کر خریدی گئی  جائیداد  شرعًا سود نہیں ہے،لہذا اس جائیداد سے حصہ لینا اور اسے اپنے استعمال میں لانا شرعًا جائز ہے۔اگر جائیداد بینک کے پرافٹ سے خریدی گئی ہے تو   اگر بینک سے لی گئی ( پرافٹ کی) رقم بینک کے نام خط لکھ کر واپس کرنا  ممکن ہو تو اتنی رقم  بین کو واپس کردیں، ورنہ  اتنی رقم ثواب  کی نیت کے بغیر کسی مستحقِ زکوٰۃ کو صدقہ کرکے  اس جائیداد  سے حصہ لے سکتے ہیں۔فتاوی شامی میں ہے:"و الحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(مطلب فی من ورث مالا حراما،ج۵،ص۹۹، ط: سعید)فتاوی محمودیہ میں ہے:"سودی قرض سے بنائے ہوئے کپڑے استعمال کرناسوال:احقر کے والدین کا انتقال ہوچکا ہے اور ہم دوبھائی اور ایک بہن ہیں اور احقر چھوٹا ہے،جائیدادِ موروثہ پر بھائی صاحب ہی کی نگرانی ہے اور ابھی تک تقسیم نہیں ہوئی،احقر مدرسہ اسلامیہ فیض العلوم حیدر آباد میں ملازم ہے۔گو بھائی صاحبِ  زراعت پیشہ ہیں،لیکن حال ہی میں انہوں نے احقر کے کپڑے بنائے ہیں، ان سے پوچھنے پر معلوم ہوا کہ وہ سودی قرض لے کر کپڑے بنائے ہیں،احقر کا مقصد تھا کہ اپنا حقِ جائیداد،یعنی آمدنی سے اپنا حصہ حاصل کروں،لیکن انہوں نے بغیر حساب آمدنی بتلائے کپڑے بنوادیے اور نقد ۷۵ روپے دیے،پوچھنے پر انہوں نے بتلایا کہ سودی قرض لاکر دیے ہیں،اب احقر کو اشکال ہورہا ہے کہ ان کپڑوں اور روپیوں کا استعمال کرنا جائز ہے یا نہیں؟جواب:سود لینا دینا گناہ کبیرہ ہے لیکن جو روپیہ آپ کو نقد قرض لے کر دیا ہے وہ سود نہیں ہے ،اسی طرح قرض لے کر جو کپڑا بنا کر دیا ہے وہ بھی سود نہیں ہے آپ  کے لیے جائز ہے۔"(ج:۲۳ص:۵۵۴،باب الربوا،مکتبہ فاروقیہ)فقط واللہ اعلم

عنوان: والد سے زندگی میں میراث مانگنے کا حکم
سوال: والدین  اپنی زندگی میں اگر اپنا گھر بیچ رہے ہوں،  تو کیا اولاد کو میراث مانگنے   کا اختیار ہے؟
جواب: و اضح رہے کہ   ہر شخص اپنی زندگی میں اپنی جائداد کا مالک اور  خود مختار ہے،  وہ جو چاہے اس میں تصرف کرسکتاہے،  کسی  کو یہ    حق نہیں کہ اس کو تصرف کرنے سے منع کرے؛ کیونکہ جب تک مورث زندہ  ہو تو اس کی ملکیت میں کسی کا کوئی حق نہیں ہوتا۔لہذا صورت مسئلہ میں  اولاد کو  یہ حق نہیں کہ اپنے والدین کی زندگی میں اس سے میراث کا مطالبہ کریں۔ درر الحكام في شرح  مجلۃ الاحکام  میں ہے:"‌كل ‌يتصرف ‌في ‌ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."[ج:3، ص:201،ط: دار الجيل]الموسوعۃ الفقہیۃ میں ہے:"(وللإرث شروط ثلاثة) : أولها: تحقق موت المورث أو إلحاقه بالموتى حكما كما في المفقود إذا حكم القاضي بموته أو تقديرا كما في الجنين الذي انفصل بجناية على أمه توجب غرة."[ج:3،ص:22، ط: دار السلاسل كويت]فقط والله اعلم

عنوان: باپ کی میراث کو تقسیم کرنے کا شرعی طریقہ
سوال: میں نے اپنے والد کی میراث کو تقسیم کرنا ہے میرے والد کے ترکے میں دو عدد مکان اور پچاس کنال زمین ہے اسے کیسے تقسیم کیا جائے میت کے تین بیٹے اور ایک بیٹی ہے؟
جواب: صورت مسئولہ میں والد مرحوم کی میرث کو تقسیم کرنے کا شرعی طریقہ کار یہ ہے، کہ سب سے پہلے مرحوم  کے حقوق متقدمہ یعنی تجہیز و تکفین  کے اخراجات نکالے جائیں گے، اس کے بعد اگر اس کے ذمہ کسی کا قرض ہے تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہے تو اس کو باقی ترکہ کے ایک تہائی میں سے نافذ کرنے کے بعد ، بقیہ کل جائیداد منقولہ و غیر منقولہ کو 7 حصوں میں تقسیم کرکے 2 حصے ہر ایک بیٹے کو ،اور 1 حصہ بیٹی کو ملے گا۔میت:سائل کا والد، مسئلہ:7بیٹابیٹابیٹابیٹی2221یعنی % 100   میں سے %28.571  ہر ایک بیٹے کو، اور%14.285  بیٹی کو ملے  گا۔پچاس کنال زمین میں سے 14.285 کنال ہر ایک بیٹے کو، 7.142 کنال زمین بیٹی کو ملے گی۔وضح رہے کہ تقسیم تو مذکورہ بالا طریقے کے مطابق ہوگی لیکن  زمین کے محل وقوع کے اعتبار سے قیمتوں میں فرق ہوتا ہے ، لہذا علاقے  کے ماہر  افراد سے تقسیم کرائی جائے تاکہ  برابری ملحوظ  رہے اور کسی کے ساتھ کسی قسم کی زیادتی نہ ہو۔فقط واللہ اعلم

عنوان: دو بہنوں اور آٹھ بھتیجوں میں ترکہ کی تقسیم
سوال: میری خالہ جو کہ غیر شادی شدہ تھیں، ان کا جب انتقال ہوا تو اس وقت ان کے ورثاء میں دو بہنیں اور 8 بھتیجے تھے، ایک بہن انگلستان میں رہتی ہیں، انہوں نے دوسری بہن کو مرحومہ کے ترکہ کے سامان کا مکمل اختیار دے دیا کہ اسے صدقہ کردیں یا رکھ لیں، چنانچہ ترکہ کا کافی سامان صدقہ کردیا گیا اور کچھ بہن نے لے لیا اور اسے اپنی اولاد پر تقسیم کردیا، پھر بعد میں معلوم ہوا کہ اس ترکہ میں بھتیجوں کا بھی حق تھا تو اب ایسی صورت میں کیا کیا جائے؟ آیا مرحومہ کے ترکہ میں ایک گھر جو ابھی تک تقسیم نہیں ہوا، اسے بیچ کر بھتیجوں کو ان کے حصے سے کچھ زائد دے دیں تو کیا ان کا حق ادا ہو جائے گا یا نہیں یا پھر ترکہ کی جو بھی چیزیں بہن نے آگے دی ہیں اور جو موجود ہیں، انہیں واپس کیا جائے گا؟
جواب: صورتِ مسئولہ میں مرحومہ کی انگلستان میں رہنے والی ایک بہن نے اپنا حصہ صدقہ کرنے کا کہا تھا اور اس کے مطابق دوسری بہن نے کافی ترکہ صدقہ بھی کردیا ہے، اس لیے پہلے بھتیجوں کو ترکہ کے صدقہ کیے جانے کا بتلاکر باقی ترکہ کی تقسیم کی جائے، اگر وہ بھتیجے اس پر راضی ہوں، اگر وہ راضی نہ ہوں تو صدقہ کی جانے والی اشیاء کا بھی انہیں حصہ دیا جائے۔مرحومہ کے ترکہ کی تقسیم کا شرعی طریقہ یہ ہے کہ مرحومہ کے  حقوقِ متقدمہ یعنی تجہیز و تکفین کے اخراجات نکالنے کے بعد، اگر ان پر کوئی قرض ہو تو اسے ادا کرنے کے بعد، اگر انہوں نے کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 24 حصے کرکے مرحومہ کی دو بہنوں میں سے ہر ایک کو 8 حصے اور آٹھ بھتیجوں میں سے ہر ایک کو ایک حصہ ملے گا۔صورتِ تقسیم یہ ہے:میت: 3/ 24بہنبہنبھتیجابھتیجابھتیجابھتیجابھتیجابھتیجابھتیجابھتیجا1118811111111یعنی 100 روپے میں سے مرحومہ کی دو بہنوں میں سے ہر ایک کو 33.333 روپے اور آٹھ بھتیجوں میں سے ہر ایک کو 4.166 روپے ملیں گے۔فقط واللہ اعلم

عنوان: والد کی حیات میں وفات پانے والے بیٹے کا والد کی جائیداد میں حصہ / بیوہ، بیٹی ، والد اور والدہ میں ترکہ کی تقسیم
سوال: 1: والدین حیات ہیں، اور بیٹے کا  انتقال ہوچکا ہے، اور لڑکے کی بیوہ اور بیٹی بھی ہے، ایسی صورت میں والد  (جو کہ حیات ہیں) کی جائے داد میں  مرحوم بیٹے یا اس کی بیوہ یا اس کی بیٹی کا حصہ ہوگا  یا نہیں ؟2: مذکورہ مرحوم لڑکے کے والدین لڑکی کا مہر ، لڑکے کی طرف سے ادا کرنا چاہ رہے ہیں، اسی طرح سامان جو لڑکے کے زیرِ استعمال تھا اور رقم وغیرہ دینا چاہ رہے ہیں،  تو کیا یہ چیزیں مرحوم لڑکے کی بیوہ کو دی جائیں یا اس کی بیٹی کو جو کہ پانچ یا چھ سال کی ہے؟
جواب: 1: صورتِ مسئولہ میں جس بیٹے کا انتقال والد کی حیات میں ہوگیا ہے  تو  والد کے انتقال کے بعد،  ان  کے ترکہ میں سے  اس مرحوم  بیٹے کا کوئی حق و حصہ نہیں ہوگا، جب بیٹے کا حصہ نہیں ہوگا تو اس کا حصہ اس کی بیوہ یا بیٹی کو بھی نہیں ملے گا، البتہ اگر  مرحوم بیٹے   کے  والد  اپنی زندگی میں اپنی پوتی یا بہو  کو کچھ دینا چاہیں تو وہ دے سکتے ہیں، اسی طرح اگر ان کے لیے کچھ  مال وغیرہ  کی وصیت کرجائیں تو ان کے انتقال کےبعد ان کے   ایک تہائی مال  میں    سے یہ وصیت پوری کرنا لازم ہوگا اور دادا ان كوزندگی میں بھی کچھ دینا چاہے تو دے سکتا ہے۔2: صورتِ مسئولہ میں مذکورہ لڑکے کے انتقال کے بعد اس  کی ملکیت میں جو کچھ تھا ، وہ سب اس کا ” ترکہ“ شمار ہوگا،  جو مرحوم کے حقوقِ متقدمہ (تجہیز وتکفین، قرض  اور وصیت )  کی ادائیگی کے بعد اس کے تمام شرعی ورثاء میں شرعی حصص کے مطابق تقسیم ہوگا، اس کا طریقہ یہ ہے کہ  مرحوم کے ترکہ میں  سے  اس کے  حقوقِ متقدمہ یعنی تجہیز وتکفین کے اخراجات نکالنے کے بعد ،  اس کے ذمہ  جو  قرض ہے تو اس کو کل ترکہ میں سے ادا کیا جائے گا، بیوی کا مہر ادا نہیں کیا ہے تو وہ بھی قرض میں داخل ہے، اس لیے اس کو بھی  کل ترکہ میں سے ادا کیا جائے گا،  اس کے بعد   اگر اس  نے کوئی جائز وصیت کی ہو تو اسےباقی مال کے  ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو 24 حصوں میں تقسیم کرکے  3 حصے مرحوم کی بیوہ کو ،  12 حصے  بیٹی کو، 4 حصے والدہ کو اور 5 حصے والد کو ملیں گے۔صورتِ تقسیم یہ ہے:میت:24بیوہبیٹیوالدہوالد31245یعنی مثلاً 100 روپے میں سے  12.50روپے مرحوم کی بیوہ کو ،  50 روپے بیٹی کو،  16.66 روپے والدہ کو، اور 20.83 روپے والد کو ملیں گے۔اگر مرحوم کے ترکہ میں مہر کی  ادائیگی کے لیے رقم نہ ہو تو  اگر اس کے والدین اپنی خوشی سے اس کی بیوہ  کا مہر  ادا کردیں تو مہر ادا ہوجائے گا اور یہ ان کی طرف سے تبرع اور احسان ہوگا۔باقی  بیٹی کے حصے میں آنے والے مال کی حفاظت اور نگہداشت کی ولایت اس کے عاقل بالغ ہونے تک  اس کے دادا کو حاصل ہوگی۔البحر الرائق   میں ہے:"وأما بيان الوقت الذي يجري فيه الإرث فنقول هذا فصل اختلف المشايخ فيه قال مشايخ العراق الإرث يثبت في آخر جزء من أجزاء حياة المورث وقال مشايخ بلخ الإرث يثبت بعد موت المورث."(9/346 ، کتاب الفرائض، ط؛ رشیدیة)فتاوی شامی میں ہے:"(ووليه أبوه ثم وصيه) بعد موته ثم وصي وصيه كما في القهستاني عن العمادية (ثم) بعدهم (جده) الصحيح وإن علا (ثم وصيه) ثم وصي وصيه قهستاني زاد القهستاني والزيلعي ثم الوالي بالطريق الأولى (ثم القاضي أو وصيه) أيهما تصرف يصح فلذا لم يصح ثم (دون الأم أو وصيها) هذا في المال بخلاف النكاح كما مر في بابه".(6/174، کتاب الماذون، ط: سعيد)فقط والله اعلم

عنوان: ماں اور بہن کا ورثہ سے اپنا حق معاف کرنا
سوال: جہاں پر بہنوں یا ماں کو میراث میں حصہ دینے کا رواج نہ ہو ایسے جگہ پر بہن کا یا ماں کا حصہ میراث وصولی سے پہلے معاف کرنے کا اعلان کرنا شریعت کے رو سے کیا حکم ہے؟
جواب:
واضح رہے کہ عورتوں کو  میراث سے محروم رکھنے کا رواج  شرعًا ظلم ہے اور اس رواج پر عمل کرنے والے اور فروغ دینے والے سخت گناہ کے مرتکب ہیں۔ اللہ نے ہر ایک کا حصہ متعین کیا ہے اور  حضور صلی اللہ علیہ وسلم کی زبانی امت کو بتایا ہے کہ جو میراث سے کسی وارث کو محروم کرے گا وہ جنت سے محروم ہوگا  لہذا اس رواج کو ترک کرنا ضروری ہے۔ نیز یہ بھی واضح رہے کہ  اس رواج کے پیشِ نظر عورتوں کا اپنا  شرعی حصہ معاف كرنے سے  وہ ختم نہیں ہوتا،   لہذا  عورتوں کو ان کا پورا پورا حق ادا کرنے کو یقینی بنانا ضروری اور لازم ہے،عورتوں كو ان كا شرعی حصہ نہ دينے والوں كو قيامت كے دن سخت عذاب كا سامنا كرنا پڑے گا۔الأشباه والنظائر  میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك، والحق يبطل به حتى لو أن أحدا من الغانمين قال قبل القسمة: تركت حقي بطل حقه."(الفن الثالث، ما یقبل الاسقاط ص نمبر ۲۷۲،دار الکتب العلمیۃ)مرقاة المفاتيح  میں ہے:"وعن أنس - رضي الله عنه - قال: قال رسول الله - صلى الله عليه وسلم -: «من قطع ميراث ‌وارثه، قطع الله ميراثه من الجنة يوم القيامة» . رواه ابن ماجه."(کتاب البیوع ، باب الوصایا ج نمبر ۵ ص نمبر ۲۰۴۰،دار الفکر)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: بیوہ  عدت کے بعد مرحوم شوہر کے بھائی کے ساتھ  نکاح کرنے کی وجہ سے مرحوم شوہر کی میراث سے محروم نہیں  ہوتی
سوال: اگر بیوہ اپنے مرحوم شوہرکے بھائی سے عدت کے بعد نکاح کر لے تو وہ پہلے خاوند کی میراث سے محروم ہو جاتی ہے؟
جواب: واضح رہے کہ بیوہ عدتِ وفات کے بعد اپنے مرحوم شوہر کے بھائی کے ساتھ نکاح کرنے کی وجہ سے شوہر کی میراث میں اپنے شرعی حصے سے محروم نہیں ہوتی، بلکہ اس کا اپنا حصہ برقرار رہتا ہے۔قرآن مجید میں اللہ کا ارشاد ہے:"وَلَھُنَّ الرُّبُعُ مِمَّا تَرَكْتُمْ اِنْ لَّمْ يَكُنْ لَّكُمْ وَلَدٌ ۚ فَاِنْ كَانَ لَكُمْ وَلَدٌ فَلَھُنَّ الثُّمُنُ مِمَّا تَرَكْتُمْ مِّنْۢ بَعْدِ وَصِيَّةٍ تُوْصُوْنَ بِھَآ اَوْ دَيْنٍ."ترجمہ:"اور ان بیبیوں كو  چوتھائی ملے گا اس ترکہ کا جس کو تم چھوڑ جاؤ، اگر تمہاری کچھ اولاد نہ ہو، اور اگر تمہاری کچھ اولاد ہو تو ان کو تمہارے ترکہ سے آٹھواں حصہ ملے گا وصیت نکالنے کے بعد کہ تم اس کی وصیت کر جاؤ یا دین کے بعد۔"(بیان القرآن)فقط واللہ اعلم

عنوان: والدہ کا سوتیلے بیٹے کے لیے وصیت کرنا
سوال: میری والدہ کا پُرانا مکان تھا (والد صاحب نے خریدا تھا والدہ صاحبہ کے نام کیا تھا لیکن والد صاحب سا تھ  رہتے تھے) ،اور میرے ایک سوتیلا (باپ شریک )بھائی ہے  ،میری والدہ نے ان کے لئے وصیت کی تھی کہ مکان میں سے ان کو بھی حصّہ  دیا جائے،اور ہم نے وہ پرانے گھر کو بیچ کر ایک  پلاٹ لیا اورا س کو  تعمیر  کیا والدہ  کی وصیت یہ تھی  کہ پرانے گھر  کے لحاظ سے (باپ شریک) بھائی کو حصّہ  دیا جائے،لہذا اب پوچھنا  یہ ہے کہ شرعی  لحاظ سے اس باپ شریک بھائی کا کتنا حصّہ بنتا ہے ،نیز  F.R.C (فیملی  رجسٹریشن  سرٹیفیکٹ) میں  اس کا کوئی نام نہیں ہے ، واضح  رہے کہ والدہ  انتقال کر چکی ہیں لیکن  پرانا  مکان اور یہ نیا مکان  جو ابھی بنایا ہے وہ والدہ ہی کے نام پر تھا ۔از راہ کرم راہ نمائی فرمائیں ۔اور یہ کہ میری ایک باپ شریک  بہن  بھی   ہے لیکن  وصیت  والدہ   نےبھائی  ہی  کے  بارے  میں  کی تھی (باپ شریک) بہن کے بارے میں نہیں کی تھی ۔
جواب: واضح رہے کہ کسی بھی چیز کا ہبہ درست ہونے کے لیے مالکانہ اختیارات کے ساتھ قبضہ دینا ضروری ہے اور مکان  کا قبضہ تام ہونے کا طریقہ یہ  ہے کہ  واہب ( مالک) اپنا سامان اُس میں سے نکال دے اور خود بھی کچھ  وقت کے لیے اس  مکان  سے نکل جائے، اور موہوب لہ کو اُس کا  مکمل قبضہ دے دے،  ليكن  اگر ہبہ کرنے والا خود یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور اصل مالک ہی کی ملکیت میں رہتا ہے،لہٰذاصورتِ مسئولہ میں سائل کے والد نے جو مکان اپنی بیوی کو ہبہ کیا ہے، چوں کہ اُس مکان  کا مکمل قبضہ اور تصرف نہیں دیا بلکہ   وہ خود بھی اُس مکان میں تا حیات   رہے تھے،تو  یہ ہبہ ( گفٹ) مكمل نہیں ہوا، اس لیے یہ مکان بدستور سائل کے والد کی ملکیت میں رہا ، اور دوسرا (نیا) مکان  چوں کہ اس  پراے مکان کی رقم سے خریدا گیا ہے ،لہٰذا   اس نئے مکان کو  بھی  قانونِ وراثت کے مطابق تمام ورثاء(جن میں باپ شریک بھائی اورباپ شریک بہن دونوں بھی شامل ہیں ) میں  تقسیم کرنا ضروری ہے۔الفتاوى التاتارخانیة  میں ہے:"و في المنتقى عن أبي يوسف: لايجوز للرجل أن يهب لامرأته و أن تهب لزوجها أو لأجنبي دارًا وهما فيها ساكنان، و كذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبۃ وما لا یجوز،  نوع منہ)فتاویٰ عالمگیری میں ہے:’’لا يثبت الملك للموهوب له إلا بالقبض هو المختار، هكذا في الفصول العمادية‘‘. (4/378،  الباب الثانی فیما یجوز من الھبۃ وما لا یجوز، ط: رشیدیہ) فقط واللہ اعلم

عنوان: تقسیمِ ترکہ سے پہلے بیٹی فوت ہوجائے تو کیا اس کا شوہر اور اولاد نانا اور سسر کی کے ترکہ کے حق دار ہوں گے یا نہیں؟
سوال: یہ ایک مشکل وراثت کا معاملہ ہے ،ہم تین بہن بھائی تھے،دو بہنیں اور ایک بھائی (میں) ،میرے والد کا انتقال 1993ء میں ہوا،اور وہ میری والدہ اور ہم تین بھائی بہنوں کو پیچھے چھوڑ گئے،میرے والد کے پاس ایک جائیداد تھی اورمیں نے والد کی وفات کے بعد  اکلوتا بیٹا ہونے کے ناطے اس جائیداد کی ملکیت اپنے نام کر لی ،میری دو بہنیں  اور والدہ رضا کارانہ طور پر رجسٹرار کے سامنے جائیداد کے اپنے حقوق سے دستبردار ہو گئیں ،اور بتایا کہ انہیں اس جائیداد سے کسی چیز کی ضرورت نہیں ہے،تاہم جیسے جیسے میں بڑا ہوا میں نے محسوس کیا کہ شریعت کے مطابق انہیں باپ کی جائیداد سے محروم نہیں کیا جانا چاہیے ،چنانچہ میں نے ان سے کہا کہ میں جائیداد فروخت ہونے کے بعد انہیں ان کا حصہ دینے کا ذمہ دار ہوں ،اور ان کا حصہ موجودہ مارکیٹ کی  قیمتِ فروخت  کے مطابق ہوگا،اس لیے وہ پریشان نہ ہوں ،ان کا حصہ  بھی اتنا ہی بڑھ رہا ہے جتنا میرا،انہوں نے نہ اپنے حصے کا مطالبہ کیا اور نہ ہی جائیداد بیچنے کا کہا جو ابھی تک میری تحویل میں ہے،پچھلے سال 2021ء میں میری ایک بڑی بہن فوت ہوگئی اور اپنے پیچھے اپنے چار  چھوٹے  بچے اور شوہر چھوڑ گئی،اب میں اس پراپرٹی کو بیچنے کا ارادہ رکھتا ہوں ،ابھی والد کے ورثاء میں  میری ایک اور بڑی بہن،میری والدہ اور میں الحمدللہ  حیات ہیں ۔میں اپنی مرحومہ بہن  کے حصے کے بارے میں پوچھنا چاہتا ہوں ،کیا شریعت کے مطابق اس  کا حصہ اب بھی دیا جائے گا؟ اگر ہاں تو کسے ،بچوں کو  یا شوہر کو؟
جواب: واضح رہے کہ والد  کی وفات کے ساتھ ہی اس کی اولاد اپنے اپنے  شرعی حق کے بقدر مرحوم کے ترکہ کی حق دار ہوجاتی ہے، پس تقسیمِ ترکہ سے پہلے اگر کسی وارث کا انتقال ہوجائے تو اس کا حصہ اس کے ورثاء کو منتقل ہوجاتا ہے، لہذا صورتِ مسئولہ میں  سائل کی جس بہن  کاوالد کے ترکہ کی  تقسیم سے پہلے انتقال ہوگیا ہے، اس کے ورثاء (شوہر،والدہ اور4 بچے)  سائل کے والد سے ملنے والے مرحومہ کے  حصے کے حقدار ہوں گے۔صورتِ مسئولہ  میں  اگر سائل کے دادا،دادی سائل کے والد سے پہلے انتقال کر گئے ہوں تو  اس صورت میں  سائل کے والد مرحوم کے ترکہ کی شرعی تقسیم کاطریقہ کار یہ ہے کہ مرحوم کے ترکہ میں سے پہلے ان کے حقوق متقدمہ یعنی تجہیزوتکفین کا خرچہ نکالنے کےبعد ،اگر مرحوم کے ذمہ کوئی قرض ہو تو اسے باقی ترکہ میں سے اداکرنے کےبعداگر انهوں   نے کوئی جائز وصیت کی ہو تواسے باقی ترکہ کے ایک تہائی میں سے نافذکرنے کےبعد ،باقی کل ترکہ  منقولہ وغیرمنقولہ کے32حصے کرکے   بیوہ کو4  حصے،بیٹے کو14حصے اورہرایک بیٹی کو7 حصے  ملیں  گے۔ صورت تقسیم یہ ہے:میت:32/8۔۔۔والد۔۔۔مض 4بیوہبیٹابیٹیبیٹی1741477یعنی 100 روپے میں سے مرحوم والد کی بیوہ کو 12.5روپے ،بیٹے کو 43.75روپے اور ہر  بیٹی کو 21.875روپے ملیں گے۔پھر  سائل کی جس بہن کا انتقال ہو گیا ہے اس کے ورثاء کی تفصیل یعنی کتنے بیٹے اور کتنی بیٹیاں ہیں بتا کر اس کے ترکہ کی تقسیم کا طریقہ معلوم کیا جا سکتا ہے۔ فقط واللہ اعلم

عنوان: چار بیٹیوں، دو بھائی اور ایک بہن کے درمیان ترکہ کی تقسیم کا طریقہ
سوال: ایک عورت فوت ہوگئی،  اسکے دو بھائی اور ایک بہن اور چار بیٹیاں رہ گئیں اور اس عورت کا شوہر،  ماں۔ باپ بھی موجود نہیں اور کل ترکہ چالیس لاکھ روپے ہے، تو یہ میراث کس طرح تقسیم ہوگی؟
جواب: صورتِ مسئولہمیں مذکورہ عورت کےترکہ کی تقسیم کا شرعی طریقہ یہ ہے کہ سب سے پہلے  مرحومہ کے حقوقِ متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،  اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکل 30حصے کر کے مرحومہ کی ہر ایک بیٹی کو پانچ،  پانچ حصے ، ہر ایک بھائی کو چار، چار حصے اور بہن کو دو حصے ملیں گے۔صورتِ تقسیم یہ ہے:میت:30/3 (مرحومہ)بیٹیبیٹیبیٹیبیٹیبھائیبھائیبہن215555442یعنی  چالیس لاکھ روپے میں سے مرحومہ کی ہر ایک بیٹی کو  666666.666روپے ، ہر ایک بھائی کو533333.333 روپے اور بہن کو266666.666 روپے ملیں گے۔فقط واللہ اعلم

عنوان: لے پالک اور منہ بولی اولاد کا میراث میں حصہ نہیں ہے
سوال: میرے چچا اور چچی کی کوئی اولاد نہیں تھی،تو انہوں نےایک بچہ گود لے کر پالا اور بڑا کرکے اس کی شادی کردی،شادی کے بعد اس لڑکے کا انتقال ہوگیا،اس لے پالک لڑکے کی ایک بیٹی تھی،اس کے انتقال کے بعد اس کی بیوہ نے دوسری شادی کرلی اور بیٹی کو اپنے ساتھ لے گئی،اس کے بعد میری چچی کا  انتقال ہوگیا،میرے چچاکا ایک پگڑی کا گھر ہے،جس کی مالیت اس وقت دس سے بارہ لاکھ روپے ہے،اب میرےچچا کے لے پالک مرحوم بیٹے کی بیوہ  کہہ رہی ہے کہ اس گھر میں ہمارا بھی حصہ بنتا ہے،لہذا ہمارا حصہ ہمیں دیا جائے۔اب سوال یہ ہے کہ اس لے پالک لڑکے یا اس کی بیوہ اور بیٹی کا  کوئی حصہ ہوگا یا نہیں؟ چچا ابھی حیات ہیں۔
جواب: واضح رہے کہ  شریعتِ مطہرہ میں لے پالک اور منہ بولی اولادکی حیثیت حقیقی اولاد  کی طرح نہیں ہے اور کسی کو گود لینےیامنہ بولی اولاد بنانے سے وہ حقیقی اولاد نہیں بن جاتی اور نہ ہی اس پر حقیقی اولاد والے احکام جاری ہوتے ہیں ،اسی وجہ سےلے پالک اولاد کو گود لینے والے کی میراث میں سے بھی کوئی حصہ نہیں ملتا۔لہذا صورتِ مسئولہ میں چوں کہ سائل کے چچا اورچچی کےلے پالک مرحوم بیٹے، اس کی بیوہ اور بیٹی کا ان کی جائیداد میں کوئی حصہ نہیں بنتا تھا،لہذامرحوم کےلے پالک بیٹے کی بیوہ کا سائل کے چچا کی جائیداد میں حصہ مانگنا شرعاً درست نہیں،البتہ اگر سائل کے چچا اپنی خوشی اور رضامندی سے  ان کو اپنے مال وجائیداد میں سے بطورِ تبرع واحسان کے کچھ دینا چاہیں،تودے سکتے ہیں،ثواب ملے گا۔قرآن مجید میں ہے:"وَمَا جَعَلَ أَدْعِيَاءَكُمْ أَبْنَاءَكُمْ ذَلِكُمْ قَوْلُكُمْ بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ۔ (سورۃ الأحزاب آیة:4).""ترجمہ: اور تمہارے منہ بولے بیٹوں کو تمہارا (سچ مچ کا) بیٹا نہیں بنادیا، یہ صرف تمہارے منہ سے کہنے کی بات ہے اور اللہ حق بات فرماتا ہے اور وہی سیدھا راستہ بتلاتا ہے۔(بیان القرآن)"التفسیر المظہری میں مذکورہ بالا آیت کے تحت ہے:"فلا يثبت بالتبني شىء من احكام البنوة من الإرث وحرمة النكاح وغير ذلك."(ألتفسیرالمظهری، تفسیر سورۃ الأحزاب، آیة:4، ط:المکتبة الرشیدیه باكستان)فقط واللہ اعلم

عنوان: ترکہ کی تقسیم پہلے اگر کسی وارث کا انتقال ہوجائے تو اس وارث کے ورثاء حصہ دار ہوں گے
سوال: ہم ٹوٹل 4 بھائی اور 2 بہنیں ہیں۔ ہمارے والد محترم اور والدہ محترمہ کافی عرصہ پہلے وفات ہوچکے ہیں۔ ہمارے والدین ہمارے لیے 2 کنال زمین وراثت میں چھوڑ گئے ہیں۔ دونوں بہنیں شادی شدہ تھیں اور ان دونوں بہنوں کی بھی وفات ہو چکی ہے۔ بڑی بہن کے چونکہ بچے ہیں اس لیے ہماری وراثت میں سے بڑی بہن کا حصہ انکے بچوں کو چلا جائے گا۔ ہماری دوسری چھوٹی بہن کی کوئی اولاد نہیں تھی اور اولاد کے بغیر اس دنیا سے رخصت ہوگئی ان کی رخصت کے کچھ عرصہ بعد ان کے شوہر بھی وفات ہو گئے۔ اب ہماری اس چھوٹی  بہن کے شوہر کا بھائی ہماری بہن کی وراثت میں سے حصے کا دعوے دار ہے، اور ہماری اپنی وراثت میں سے حصہ مانگ رہا ہے۔سوال نمبر 1۔ کیا میری اس چھوٹی بہن کے شوہر کے  بھائی کا ہماری وراثت میں سے کوئی حصہ بنتا ہے؟سوال نمبر 2۔ اگر کوئی حصہ بنتا ہے تو کس حساب سے بنتا ہے؟
جواب: اگر سائل کی چھوٹی بہن کا انتقال سائل کے والدین کے بعد ہوا ہے اور سائل کی چھوٹی بہن کے انتقال کے وقت تک سائل کے والدین  کا ترکہ تقسیم نہیں ہوا تھا تو شرعًا مذکورہ بہن کے انتقال کےبعد اس کا شوہر اپنی مرحومہ بیوی کا وارث ہونے کی حیثیت سے    سائل کے والدین کے ترکہ سے حصہ دار ٹہرا،اس کے بعد بھی جب ترکہ تقسیم نہیں ہوا اور مذکورہ بہن کے شوہر کا انتقال ہوگیا اور اس کی اپنی کوئی اولاد نہیں تھی تو شوہر کا بھائی  شرعا شوہر کا وارث ہونے کی حیثیت سےسائل کے والدین کی میراث  میں سے حصے دار ہے۔البتہ سائل کی چھوٹی بہن کے دیور کا شرعی اعتبار سے کتناحصہ بنتاہے؟اس کے لیے سوال میں موجود تفصیلات ناقص ہیں ،اگر سوال میں تمام ورثاءکی مکمل تفصیلات (۱۔ہر ایک وارث کا سن وفات۲۔انتقال کے وقت اس کے کون کون سے ورثاء حیات تھے۳۔ہر ایک کے شرعی  ورثاء مثلًا،والدین،میاں بیوی،اولاد(بیٹا بیٹی)،بھائی بہن میں سے جو حیات ہوں ان کی تفصیلات) لکھ کر دوبارہ سوال ارسال بھیجا جائے۔الدر المختار وحاشیہ ابن عابدین میں ہے:"‌‌فصل في المناسخة (مات بعض الورثة قبل القسمة للتركة صححت المسألة الأولى) وأعطيت سهام كل وارث (ثم الثانية)هي مفاعلة من النسخ بمعنى النقل والتحويل والمراد بها هنا أن ينتقل نصيب بعض الورثة بموته قبل القسمة إلى من يرث منه."(کتاب الفرائض،ج۶،ص۸۰۱،ط؛سعید)فقط واللہ اعلم

عنوان: میراث کی تقسیم
سوال: ایک آدمی فوت ہوا ،اس کی ایک بیوی، پانچ بیٹیاں اور پانچ بیٹے ہیں تو حصص کس طرح تقسیم ہوں گے؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ  یہ ہے کہ مرحوم کے   حقوقِ متقدمہ یعنی تجہیز و تکفین کے اخراجات نکالنے  کے بعد، اگر مرحوم کے ذمہ کوئی قرض ہو  (مثلاً بیوی کا مہر وغیرہ) اسے  ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی مال میں سے  نافذ کرنے کے بعد باقی کل جائیداد  منقولہ و غیر منقولہ کو  120حصوں میں تقسیم کرکے   15حصے   بیوہ کو،  14 حصے    ہر  ایک بیٹے کواور 7 حصے    ہر  ایک بیٹی کو  ملیں گے۔صورتِ تقسیم یہ ہے:ميت  8-120بيوهبيٹابيٹابيٹابيٹابيٹابيٹيبيٹيبيٹيبيٹيبيٹي1715141414141477777 یعنی 100 روپے میں سے   مرحوم کی بیوہ  کو12.5 روپے ،  ہر  ایک بیٹے کو  11.667روپے  اور  ہر  ایک بیٹی کو 5.833 روپے ملیں گے۔فقط و الله اعلم

عنوان: والدین کے مشترکہ اکاونٹ میں حلال و حرام رقم ہے تو ورثاء کے لیے راہ نمائی
سوال: میرے والد محترم اور والدہ محترمہ کا مشترکہ سیونگ اکاؤنٹ ایک بینک میں تھا ،جہاں ‏والد محترم کی تنخواہ‎  دورانِ  ملازمت اور بعد ازاں پینشن آتی تھی۔ والد محترم کے انتقال کے بعدپینشن والدہ محترمہ  کے ‏نام منتقل ہوئی اور والدہ محترمہ کے انتقال کے بعد اب اکاؤنٹ میں جو رقم ہے وہ ورثاء کے ‏درمیان تقسیم ہونی ہے۔ اِس اکاؤنٹ میں تنخواہ اور پینشن کے علاوہ بینک کی طرف سے ملنے  ‏والا  سود  اور  حکومت کی طرف سے کسی میوچل فنڈ کے منافع کی رقوم بھی شامل  ہیں۔ یہ  اب ‏تقریبًا ناممکن ہے کہ یہ حساب لگایا جا سکے  اِس میں تنخواہ کی، پینشن کی، سود کی اور میوچل فنڈ ‏کی رقوم کِس تناسُب سے شامل ہیں۔میرا سوال ہے کہ‎!‎‏1۔ کیا یہ رقم ورثاءکے  لیے موجودشکل میں حلال ہے؟ ‏2۔ اگر موجودہ شکل میں حلال نہیں ہے تو کیا ایسا کیا جاسکتا ہے کہ کسی غیر مُسلِم سے اتنی ہی ‏رقم قرض لے کر اکاؤنٹ والی رقم سے اُس کا قرض ادا کر دیا جائے؟ ‏3۔ اگر موجودہ شکل میں اکاؤنٹ والی رقم ورثاء کے  لیے حلال نہیں ہے تو کیا ایسا کوئی شرعی ‏حیلہ ہے جِس سے یہ رقم ورثاء کے  لیے مباح ہو جائے؟
جواب: 1 : صورت مسئولہ میں والد کی حلال تنخواہ، پینشن ، والدہ کی جمع شدہ حلال رقم (اگر ہو)اور میوچول فنڈ کی سرمایہ کاری کی اصل رقم وصول کرنا ورثاء کے لیے حلال ہے۔ سود کی رقم اور میوچول فنڈ کے منافع کی رقم وصول کرنا ورثاء کے لیے ناجائز ہے۔2 : مذکورہ حیلے سے حرام رقم وصول کرنا جائز نہیں ہوگا۔3 : حرام کو حلال کرنے کا حیلہ تلاش کرنا قابلِ اصلاح بات  ہے ؛ لہذا مذکورہ رقم کو حیلے کے ذریعہ مباح کرکے وصول کرنے کے بجائے  بینک یامتعلقہ اداروں سے  بیلنس شیٹ ،اسٹیٹمنٹ وغیرہ کے   ذریعہ  ممکنہ کوششوں کے بعد ایک اندازہ  لگالیا جائے  اور پھر صرف  اتنی رقم وصول کی جائے  جس کے بارے میں یقین ہو  کہ  یہ   حلال ہے۔ الدر المختار وحاشية ابن عابدين (رد المحتار) (6 / 386):"قلت: و مرّ في البيع الفاسد لكن في المجتبى مات و كسبه حرام فالميراث حلال، ثم رمز و قال: لانأخذ بهذه الرواية و هو حرام مطلقًا على الورثة فتنبه."فقط واللہ اعلم

عنوان: بہنوں کا اپنے میراث کے حصے سے بھائیوں کے حق میں دستبرار ہونا
سوال: میری امی کے  سات بہن بھائی ہیں، 4 بہنیں اور  3 بھائی ہیں، جب میرے نانا فوت ہوئے تو انہوں نے ورثہ میں 4 بیٹیاں  3 بیٹے چھوڑے، نانا کے فوت ہونے کے بعد جائیداد نام کی گئی، اور چاروں بہنوں نے اپنی مرضی اور خوشی سے اپنا حصہ بھائیوں کو دے دیا، اب 20 سال بعد میری والدہ کہتی ہیں کہ انہوں نے مجھ سے پوچھ کے زمین نام نہیں کروائی ،بس میرے پاس آ کر انگوٹھے لگوائے ہیں، نہ مجھے یہ بتایا کہ کس چیز کے لیے انگوٹھے لگوا رہےہیں اور نہ ہی میں نے پوچھا، مجھے بعد میں معلوم ہواتھا کہ انگوٹھے کس وجہ سے لگوائے تھے ،باقی تینوں بہنیں کہتی ہیں کہ ہم نے خوشی سے جائیداد دی ہے ،بہنوں کایہ خیال تھا کہ شاید ماں کے حصے میں سے حصہ ملے گا،اس بارے  میں جب انہوں نے اپنی ماں(نانی) سے بات کی تو نانی نے بتایا کہ میرا حصہ بھی انہوں نے نام کروالیا ہے اور نام کرواتے وقت مجھ سے کہا تھا کہ ہم اپنی بہنوں کو خوش کر دیں گے (مطلب یہ کہ بہنوں کو بھی کچھ پیسے دے دیں گے)، اب جب میری نانی کا انتقال ہوگیا تو بہنوں نے بھائیوں سے حصے کی بات کی ،بھائیوں نے منع کر دیا کہ تمہارا کوئی حق نہیں ہے اور گھر سے نکال دیا ،اس کے بعد بہنوں نے کیس دائر کرنا چاہا ،کیس کے لیے زمین کے سارے کاغذات نکلوائے، تو معلوم ہوا کہ کاغذات کی رو سے بہنیں ماں کے حق میں  اپنے حصے سے اس وجہ سے دستبردار ہوئی  ہیں کہ  ماں نے ہماری پرورش کی ہے،پھر انہی کاغذات کی رو سے ماں (یعنی میری نانی) نے  وہ جائیدادبیٹوں کو ہبہ کی ہے ،ساتھ میں رقم بھی درج ہے  کہ   بیٹوں نے زمین کے بدلے اتنی رقم ماں کو دی ہے، کیا اس صورت میں میری والدہ اور خالہ کا حق باقی رہتا ہے، جب کہ حق مانگنے پر دو خاندانوں کے درمیان دشمنی کی صورت ہوگئی ہے اور یہ ساری کاروائی کاغذات میں کی گئی ہیں،نہ تو جائیداد کی تقسیم ہوئی ہے اورنہ ہی قبضہ دیا گیا۔
جواب: صورتِ مسئولہ میں  سائلہ کا بیان اگر واقعتاً درست ہے کہ  نانا کے انتقال کے بعد جائیداد کی تقسیم سے پہلے ہی کاغذات کے ذریعے ان  کی بیٹیاں ،بیٹوں کے حق میں   اپنے حصے سے دستبردار ہوئیں ، تو شرعا ایسی دستبرداری کا کوئی اعتبار نہیں ، نانا کی طرف سے ملنے والے حصہ پر بیٹیوں کی ملکیت بدستور  برقرار ہے ، لہذا نانا کے بیٹوں پر لازم ہےکہ وہ اپنی بہنوں کو ان کا شرعی حصہ دیں۔باقی نانی کا جو حصہ بیٹوں کے اپنے نام کرا لیا تھا اگرچہ نانی کو بتایا تھا تو اس صورت میں بھی صرف کاغذات میں نام کروانے سے نانی کا حصہ بیٹوں کی ملکیت نہیں بنا تھا ،نانی کی ملکیت بدستور اپنے حصے پر برقرار تھی، لہذا ان کے انتقال کے بعد ان کاحصہ ان کا ترکہ شمار ہو کر تمام ورثاء میں شرعی حصوں کے اعتبار سے تقسیم ہوگا۔لہذا نانی کے بیٹوں پر لازم ہوگاکہ وہ نانا کی میراث کی طرح نانی کی میراث میں بھی اپنی بہنوں کا حصہ دیں۔اور جائیداد کی اس تقسیم کو کسی دشمنی کاذریعہ بناکراپنی آخرت خراب نہ کریں۔الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الفن الثالث  الجمع والفرق،ما یقبل الإسقاط من الحقوق:272 ،ط:دارالکتب العلمیة)فتاوی شامی میں  ہے:"الإرث جبري لا يسقط بالإسقاط۔"(مطلب : واقعة الفتوی ج:7،ص:505،ط:دارالفکر)وفیہ أیضا:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه۔"(كتاب الدعوىباب دعوی النسب:ج:8،ص:89،ط:دارالفکر)وفیہ أیضا:" (وتتم) الهبة (بالقبض) الكامل ....(في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لأنها (لا) تتم بالقبض (فيما يقسم۔"(كتاب الهبة:5/ 690،ط:سعيد)فقط والله أعلم

عنوان: جو ورثاء محروم نہیں ہو تے ان کی تفصیل
سوال: وہ کون سےورثاء ہیں جوکسی صورت میں میراث سے محروم نہیں ہوتے ؟
جواب: صورتِ  مسئولہ  میں  بیٹا، بیٹی ،ماں ،باپ  ،زوجہ ، شوہر  یہ ورثاءدرج ذیل     چار امور کے  علاوہ کسی صورت میں محروم نہیں ہو تے  وہ امور یہ ہیں :1۔ قتل :اگر کسی بالغ وارث نے اپنے مورث کو ظلمًا مارڈالا یہ وراثت سے بالکل محروم ہو جائے گا ۔2۔اختلافِ  دِین:اگر وارث مسلمان ہے اور مورث کا فر ہے ،  یا مورث مسلمان ہے اور وارث کا فر ہے تو اس صورت بھی  میراث نہیں ملے گی ۔3۔غلامی: غلام چوں کہ شرعًا مالک ہو نے کی قابلیت نہیں رکھتا  اس کے قبضہ میں جو کچھ آتا ہے وہ مالک کی ملکیت ہو جاتا ہے  لہذا اگر غلام کا کوئی رشتہ دار مر جائے   تو  اس کے  مال میں سے  غلام کو میراث نہیں ملے گی ، بلکہ محروم  رہے گا،  کیوں کہ اگر اس کو حصہ دلا یا جائے تو  ایسے شخص کی ملکیت ہو جائے گا  جو اس مال  کامستحق   نہ تھا  اور غلام  کے انتقال پر اس کے  وارثوں کو   میراث اسلئے نہیں ملتی  کہ غلام جب غلامی کی حالت میں   مرتا ہے تو  اس کا کچھ ترکہ باقی نہیں رہتا ؛  کیوں کہ  وہ کسی چیز کا مالک ہی نہیں تھا   جو کچھ اسباب ومال اس کے قبضہ میں ہے وہ زندگی میں آقا اور مالک کا مملوک تھا  اور غلام کے مر نے کے بعد بھی اسی کا مملوک رہا غلام کے وارثوں کو  کہاں سے حصہ پہنچے اور کیسے میراث ملے ۔ 4۔ اختلاف ممالک ووطن :یعنی میت اور وارث کےملک وولایت کا مختلف ہو نا ،مسلمان کا وارث گو کتنی ہی بعید ولا یت اور مختلف ملک میں رہتا ہو  اپنے مورث کے مال سے محروم نہ رہے  گا خواہ کتنا ہی بعد المشرقین ہو اور دونوں کی سکونت مختلف سلطنتوں میں ہو ، البتہ  جولوگ مسلمان نہیں  ہیں  ان میں اگر میت  اور وارث دو مختلف ملکوں میں رہتے ہیں اور سلطنتوں میں صلح بھی نہ ہو تو دوسرے ملک میں رہنے والے میت کی میراث  اس کے وارث کو نہیں پہنچے گی اور مختلف ملکوں میں رہنا باعث محرومی میراث کا ہو جائے گا ۔(ماخوذ از :مفید الوارثین،ص:72،69ط: ادارہ اسلامیت انارکلی لاہو ر  ) فقط واللہ اعلم

عنوان: بہنوں کو میراث کا حصہ نہ دینا
سوال: ایک صاحب وفات پا گئے انکے زیر قبضہ ایک مکان کچھ دوکانیں اور ایک سرکاری جگہ پر قائم کار پارکنگ کے علاوہ انکے نام پر کچھ زمین اور اس پر تعمیر شدہ املاک تھیں۔ انکو فوت ہوئے پانچ برس سے زائد ہوگئے ہیں ۔کچھ جائیداد ایسی ہے جس کا ذکر اول میں  کیا ہے اس پر ملکیت کا کیس بھی ہے لیکن اس پراپرٹی کا بڑا حصہ مرحوم ہی کا ہے ۔ اس پراپرٹی سے آنے والی آمدن مرحوم کے بیٹے آپس میں تقسیم کرلیتے ہیں جبکہ مکان میں بھی وہی رہائش پذیر ہیں انکا موقف ہے کہ کرایہ وغیرہ کی تمام آمدن پر بیٹیوں کا کوئی حصہ نہیں ، اسکے علاوہ دیگر پراپرٹی میں سے بھی کچھ بھی بہنوں کے حوالہ نہیں کر رہے،  ایسی صورت میں شرعی حکم کیا ہے، کہ  جائیداد کی آمدن میں بیٹیوں کو محروم کر کے بھائی حلال کھا رہے ہیں؟
جواب:
واضح رہے کہ والدین کے ترکہ میں  نرینہ اولاد کی طرح بیٹیوں کا بھی شرعی حق اور حصہ ہوتا ہے، والدین کے انتقال کے بعد ان کے ترکہ پر بیٹوں کا  قبضہ کرلینا اور بیٹیوں  کو  ان کے شرعی حصے سے محروم کرنا ناجائز اور گناہ ِ کبیرہ ہے، بہنوں کو ان کا حق اور  حصہ  اس دنیا میں دینا لازم اور ضروری ہے ، ورنہ آخرت میں دینا پڑے گا اور آخرت میں دینا آسان نہیں ہوگا ، احادیثِ مبارکہ  میں اس بارے میں سخت وعیدیں آئی ہیں۔ لہذامیراث میں سےعورتوں کا حصہ دینا لازم اور ضروری ہے ، بہنوں کو میراث سے محروم کرنا یا ان کے حق سے کم دینا ظلم اور ناجائز ہے۔لہذا صورت مسئولہ میں بھائیوں کا باپ کی موروثہ جائیداد اور  اس کی آمدن  سے  بہنوں کو محروم رکھنا گناہ کبیرہ  اور حرام ہے، بہنوں کے حصے کی آمدن بھائیوں کے لئے حلال نہیں۔ لہذا بھائیوں پر لازم ہے کہ جلد از جلد  بہنوں کا شرعی حق ان کو  دیدیں۔"عن أبي حرة الرقاشي، عن عمه، قال: كنت آخذا بزمام ناقة رسول الله صلى الله عليه وسلم في أوسط أيام التشريق، أذود عنه الناس، فقال: " يا أيها الناس، هل تدرون في أي يوم أنتم؟ وفي أي شهر أنتم؟ وفي أي بلد أنتم؟ " قالوا: في يوم حرام، وشهر حرام، وبلد حرام، قال: " فإن دماءكم وأموالكم وأعراضكم عليكم حرام، كحرمة يومكم هذا، في شهركم هذا، في بلدكم هذا، إلى يوم تلقونه "، ثم قال: " اسمعوا مني تعيشوا، ألا لا تظلموا، ألا لا تظلموا، ألا لا تظلموا، إنه لا يحل مال امرئ إلا بطيب نفس منه....".أخرجه الإمام أحمد في مسنده في حديث عم أبي حرة الرقاشي (34/ 299) برقم (20695)، ط. مؤسسة الرسالة، الطبعة الأولى:1421 هـ =2001 م)فقط والله أعلم

Reference: Mishkat al-Masabih 3073 In-book reference : Book 12, Hadith 32: حوالہ

عنوان: بیوہ، ۲ بیٹے اور ایک بیٹی میں میراث کی تقسیم
سوال: والد  کی  وفات کے  بعد    دو   بیٹے،  ایک  بیٹی  اور  ایک بیوہ  میں  جائے  دا د  (ترکہ)   کیسے  تقسیم ہو گا ؟
جواب: صورتِ  مسئولہ  میں   مرحوم کے  ترکہ کی تقسیم کا شرعی طریقہ یہ ہے کہ مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اگر مرحوم نے کوئی  جائز  وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ و غیر منقولہ کو  ۴۰   حصوں  میں  تقسیم  کر کے  اس میں سے  ۵  حصے  مرحوم  کی بیوہ کو، ۱۴  حصے مرحوم کے  ہر  ایک  بیٹے کو اور  ۷  حصے مرحوم کی بیٹی کو ملیں گے۔فیصد کے اعتبار سے 100 فیصد میں سے 12.5 فیصد  مرحوم کی بیوہ کو،35 فیصد مرحوم کے ہر ایک بیٹے کو اور17.5 فیصد مرحوم کی بیٹی کو ملیں گے۔فقط واللہ اعلم

عنوان: ترکہ اگر کتابوں کی شکل میں ہو تو اس کی تقسیم کیسی ہوگی؟
سوال: ایک شخص جس نے اپنے پیچھے کتب کا ایک نادر و نایاب ذخیرہ چھوڑا ہے۔ اس ذخیرہ میں اس شخص کی اپنی کتب کے ساتھ ساتھ اس کے آباؤاجداد کی کتب بھی ہیں جو نادر و نایاب ہونے کے ساتھ ساتھ قلمی بھی ہیں۔ آباؤاجداد کی کتب اس شخص کے ایک بیٹے نے سنبھال رکھی ہیں جس کا اس نے باقاعدہ خیال رکھا اور جو اس کے پاس نہیں تھیں وہ دیمک نے چاٹ لیں۔جب کہ اس شخص کی اپنی ذاتی کتب اس کے دوسرے بیٹے نے سنبھال رکھی ہیں ۔ کچھ اختلافات کی وجہ سے ایک بیٹا کہتا ہے کہ آباؤاجداد کی کتب تقسیم ہونی چاہیں۔ آباؤاجداد کے ورثاء سینکڑوں ہیں۔ آیا ان کتب کو تقسیم کرنا چاہیے یا نہیں اگر تقسیم کیا جائے تو کیسے؟
جواب: آباء و اجداد کی کتب ان کی میراث ہے،اگر ورثاء  ان سے استفادہ کرنے کے اہل ہوں تو نمبر وار ان سے استفادہ کریں گے، اور اگر تقسیم کرنا چاہتے ہیں تو پھر  ان کی تقسیم  قیمت کے اعتبار  سے ہوگی، اگر رقم تقسیم کرنا چاہیں تو مارکیٹ میں ان کی مالیت لگائی جائے اور اگر کتابوں کی صورت میں تقسیم کرنا چاہیں تو ہر ہر کتاب کی مالیت لگاکر پورے پورے سیٹ کے اعتبار سے تقسیم کی جائے، ایسی تقسیم نہ کی جائے کہ سیٹ خراب ہو۔فتاویٰ عالمگیری میں ہے:"لا تقسم الكتب بين الورثة ولكن ينتفع بها كل واحد بالمهايأة ولو أراد واحد من الورثة أن يقسم بالأوراق ليس له ذلك ولا يسمع هذا الكلام منه ولا تقسم بوجه من الوجوه، ولو كان صندوق قرآن ليس له ذلك أيضا وإن تراضوا جميعا فالقاضي لا يأمر بذلك ولو كان مصحف لواحد وسهم من ثلاثة وثلاثين سهما منه للآخر فإنه يعطى يوما من ثلاثة وثلاثين يوما حتى ينتفع ولو كان كتابا ذا مجلدات كثيرة كشرح المبسوط فإنه لا يقسم أيضا ولا سبيل إلى القسمة في ذلك، وكذا في كل جنس مختلف، ولا يأمر الحاكم بذلك ولو تراضيا أن تقوّم الكتب ويأخذ كل واحد بعضها بالقيمة بالتراضي يجوز وإلا فلا كذا في جواهر الفتاوى.".(الفتاوى الهندية: كتاب القسمة، الباب  في بيان كيفية القسمة (5/ 205)، ط. رشيديه)فتاوی شامی میں ہے:"وفي الجواهر: لا تقسم الكتب بين الورثة، ولكن ينتفع كل بالمهايأة، ولا تقسم بالأوراق ولو برضاهم، وكذا لو كان كتابا ذا مجلدات كثيرة، ولو تراضيا أن تقوّم الكتب ويأخذ كل بعضها بالقيمة لو كان بالتراضي جاز وإلا لا خانية".(حاشية ابن عابدين على الدر المختار: كتاب القسمة (6/ 261)، ط. سعيد)فقط والله اعلم

عنوان: بیوی کے ترکہ میں شوہر کے حصے کا حکم
سوال: میری بہن کاانتقال ہوگیا ہے ،اُن کے پیسے میرے پاس  موجود ہیں ،جو انہوں نے اپنے شوہر سے چھپ کر جمع کیے تھے گھر بنانے کے لیے،اُن کی کوئی  اولاد نہیں ہے،اور انتقال سے دو دن پہلے اُنہوں نے اپنے شوہر کو منع بھی کردیا تھا کہ اُن کے پاس کچھ نہیں ہے،کیوں کہ اُن کے شوہر بہت غلط حرکتوں میں لگے ہوئے تھے ،عورتوں کے ساتھ غلط تعلق تھے اُن کے ،شریعت کیا کہتی ہے مجھے بتائیں ؟ جو اُ ن کے پیسے اور زیور میرےپاس ہیں اُ س کا کیا کروں ؟
جواب: صورتِ مسئولہ میں  سائلہ کی بہن نے جو پیسے اور زیورات سائلہ کے پاس بطورِ امانت کے رکھوائے تھے ، اس پر چونکہ سائلہ کی بہن کی ملکیت تھی ،اس لیے اُس کے انتقال کے بعد وہ پیسے اور زیورات سائلہ کی بہن کا ترکہ شمار ہوگا،اور وہ  اُس کے شوہر سمیت تمام ورثاء میں اُن کے مقررہ حصوں کے بقدر تقسیم ہوگا اور شوہر کا آدھا حصہ ہے ،باقی ورثاء کی تفصیل لکھ کر تمام ورثاء کے حصص اور وراثت کی تقسیم دوبارہ دریافت کرلیں۔ قرآن کریم میں ہے :"وَلَكُمْ نِصْفُ مَا تَرَكَ اَزْوَاجُكُمْ اِنْ لَّمْ يَكُنْ لَّھُنَّ وَلَدٌ"(النساء:12)ترجمہ:"جو مال تمہاری عورتیں چھوڑ مریں اس میں تمہارا آدھا حصہ ہے بشرطیکہ ان کی اولاد نہ ہو"۔فتاوی ہندیہ میں ہے:"ويستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء ."(الباب الثانى فى ذوى الفروض، ج:6، ص:447، ط:مكتبة رشيدية)فقط واللہ اعلم

عنوان: پانچ بہنوں اور تین بھائیوں میں ترکہ کی تقسیم
سوال: والد کی جائیداد ایک کڑور ہے،ورثا میں پانچ بہن اور تین بھائی ہیں، تقسیم کاطریقہ اور رقم ہر ایک کی کتنی آئےگی   ؟اور بہن بھائیوں کی رقم  کو  بھی واضح کردیں ۔
جواب: صورت مسئولہ میں  میت کے حقوقِ متقدمہ یعنی کفن دفن کی اخراجات نکالنے کے بعد، اگر مرحوم  کے ذمہ کوئی قرض ہو اسے ادا کرنے کے بعد، اگر مرحوم نے کوئی جائز وصیت کی ہو تو ترکہ کی ایک تہائی میں سے نافذ کرنے کے بعد باقی ترکہ کے 11 حصے کر کے ہر ایک بھائی کو 2حصے اور ہرایک بہن کو ایک حصہ ملے گا۔تقسیم کی صورت یہ ہے:میت:11بھائیبھائیبھائیبہنبہنبہنبہنبہن22211111یعنی مثلا 100 روپے میں سے 18.181ہر ایک بیٹے کو اور 9.091 ہر ایک بہن کو  ملیں گے۔فقط و اللہ اعلم

عنوان: والد کی وراثت کی تقسیم، ایک بیٹے كا جائيداد پر قبضہ کرنے کا حکم
سوال: میرے مرحوم والد کی ملکیت میں  ایک مکان  اور  ایک دوکان تھی، ہم چار بھائی اور چار بہنیں ہیں، والد صاحب نے دو بڑے بھائیوں کی شادی اپنی زندگی میں کرائی تھی اور ان کے حق مہر میں ان کا 1/4 اور 1/4 حصہ لکھوایا تھا، والد صاحب نے ہمیشہ چار  حصوں کی بات کی تھی ،اب گھر کی تقسیم اور دوکان کی تقسیم کا شرعی طریقہ کار کیا ہوگا؟واضح رہے کہ ایک بھائی نے اپنا 1/4 حصہ  تین  بھائیوں پر مشترکہ بیچا ہوا ہے اور دوسرے بھائی نے دوکان پر بھی قبضہ کیا ہوا ہے اور کوئی کرایہ وغیرہ نہیں دیتا۔
جواب: صورتِ مسئولہ میں والد مرحوم کے ورثاء میں اگر صرف چار بیٹے اور چار بیٹیاں ہی ہیں یعنی بیوہ اور والد کے والدین پہلے انتقال کر گئے ہیں تو ان کی  میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو12 حصوں میں تقسیم کر کے ہر ایک بیٹے کو 2 حصے اور ہر ایک بیٹی کو 1 حصہ ملے گا۔صورتِ تقسیم یہ ہے:میت:12۔۔والدبیٹابیٹابیٹابیٹابیٹیبیٹیبیٹیبیٹی22221111یعنی فیصد کے اعتبار سے ہر ایک بیٹے کو16.666 فیصد اور ہر ایک بیٹی کو8.333 فیصد ملے گا۔مذکورہ مکان اگر انتقال تک والد کے قبضہ میں ہی تھا اور اس میں سے کسی بیٹے کو اس کو حصہ حوالہ نہیں کیا تھا تو اب مذکورہ مکان اور اسی طرح دکان والد کا ترکہ شمار ہوکر تمام ورثاء میں ان کے شرعی حصوں کے تناسب سے  تقسیم ہوں گے،جس میں بیٹیوں کا بھی حصہ ہوگا۔اور جس بھائی نے اپنا حصہ باقی تینوں بھائیوں کو بیچا ہے وہ  بھی درست نہیں ہے،کیوں ایسی صورت می اس کا حصہ  اس کی ملکیت میں ہی نہیں آیا تھا۔نیز  ایک بھائی کا مکمل دکان پر قبضہ کرنا اور مکمل کرایہ  خود وصول کرنا اور اپنے استعمال میں لانا جائز نہیں ہے۔زائد کرایہ دیگر ورثاء کو ان کے حصوں کے مطابق لوٹانا لازم ہے۔نوٹ:والد نے   دو بیٹوں کے مہر میں  ان کا چوتھائی حصہ لکھوایا تھا،وہ والد نے خود لکھوایا تھا یا بیٹے بھی رضامند تھے،نیز والد نے مہر ادا کرنے کی ضمانت لی تھی یا نہیں ،اس کا سوال میں کچھ تذکرہ نہیں ہے،ان چیزوں کی وضاحت کے بعد ہی حتمی جواب دیا جاسکتا ہے کہ مکمل مکا ن ورثاء میں تقسیم ہوگا یا پہلے مہر ادا کیا جائے گا اور باقی مکان ورثاء میں تقسیم ہوگا؛لہٰذا سوال مکمل وضاحت  کے ساتھ لکھ کر مسئلہ دوبارہ معلوم کر لیا جائے۔فتاوی شامی میں ہے:"(وتتم) الهبة (بالقبض) الكامل ......الخ"(کتاب الھبة،690/5،ط:سعید)مشکاۃ المصابیح  میں ہے :"قال رسول الله صلی الله عليه وسلم:ألا لاتظلموا ألا لايحل مال امرئ إلا بطيب نفس منه."(باب الغصب والعارية 261/1 ط: رحمانية)فقط واللہ اعلم

عنوان: کیا دادا کی جائیداد میں پوتا پوتیوں کا حصہ بنتا ہے؟
سوال: کیا  دادا کی متروکہ  جائیداد  میں پوتے پوتیوں کا حق نہیں ؟ باپ(دادا)کے مرنے کے بعد اگر جائیداد کے بٹوارے کے دوران باپ مر جائے تو اس کے بیوی بچوں کو اس کا  حق  ملتا ہے یا نہیں؟
جواب: صورتِ مسئولہ میں اگر دادا کے انتقال کے وقت اس کی مذکر اولاد   میں سے کوئی زندہ نہ ہو تو ایسی صورت میں پوتا پوتیوں کو دادا کی میراث میں سے حصہ ملتا ہے،لیکن اگر مذکر اولاد ہو تو پھر پوتا پوتیوں کو حصہ نہیں ملتا،باقی اگر ان کو دے دیں تو یہ تبرع اور احسان ہوگا اور اگر     ان پوتا پوتیوں کا باپ اپنے والد کے انتقال کے وقت زندہ ہو ، لیکن ترکہ کی تقسیم سے قبل اس کا انتقال ہوجائے تو ایسی صورت میں وہ وارث تھااور اس کے انتقال کی وجہ سے  اس کا حصہ اس کے ورثاء کو ملے گا۔سراجی میں ہے:"العصبة ... هم أربعة أصناف : جزء الميت، و أصله ، و جزء أبيه و جزء جده، الأقرب فالأقرب، يرجحون بقرب الدرجة، أعني أولاهم بالميراث جزء الميت، اي البنون، ثم بنوهم و إن سفلوا۔"(باب العصبات: 54، ط: بشری)و فیہ ایضاً: "ولايرثن مع الصلبيتين إلا أن يكون بحذائهن أو أسفل منهن غلام فيعصبهن و الباقي بينهم للذكر مثل حظ الأنثين  و يسقطن بالابن۔"(34، ايضاً)فقط و اللہ اعلم

عنوان: ترکہ کی تقسیم
سوال: وراثت ایک عورت فوت ہو گئی ہے اسکا شوہر ہے اور تین بیٹیاں ہیں اور عورت کے ماں باپ حیات نہیں ہیں البتہ دو بھائی اور پانچ بہنیں ہیں ، ان کی وراثت کی تقسیم کس طرح ہو گی؟
جواب: صورت مسئولہ میں مرحومہ  کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کے حقوق متقدمہ یعنی اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے108حصے بناکر مرحومہ کے شوہر کو 27 حصے، ہر بیٹی کو 24 حصے، ہر بھائی کو 2 حصے اور ہر بہن کو ایک حصہ ملے گا، جب کہ کفن دفن کے اخراجات شوہر کے ذمہ  ہوں گے۔صورتِ تقسیم یہ ہے:میت 12/ 108شوہر بیٹیبیٹیبیٹیبھائیبھائیبہنبہنبہنبہنبہن38 1272424242211111یعنی فیصد کے اعتبار سے مرحومہ کے شوہر کو 25 فیصد، ہر بیٹی کو 22.22 فیصد ہر بھائی کو 1.85فیصد اور ہر بہن کو 0.925فیصد ملے گا۔فقط واللہ اعلم

عنوان: وارث کو بعض میراث سے محروم کرنے کی وصیت کرنا
سوال: والد صاحب نے وفات سے کچھ دن قبل اپنی جائداد میں سے کچھ زمین میں سے بہنوں کو حصہ نہ دینے کا کہا، وفات کے بعد ہم بھائیوں نے اس میں سے بہنوں کو حصہ نہیں دیا، جب کہ دوسری زمین سے بھائیوں بہنوں نے شریعت کے مطابق حصہ وصول کیا۔آپ سے یہ پو چھنا ہے کہ کیا والد صاحب اپنی زندگی میں یہ اختیار رکھتے تھے کہ جائداد کے کچھ حصے سے بہنوں کو محروم کر دیں؟
جواب: واضح رہے کہ کوئی بھی شخص اپنے کسی وارث کو اس کے شرعی حصے سے محروم نہیں کرسکتا، لہذا والد کے اس کہنے کی وجہ سے کہ "فلاں زمین میں سے بہنوں کو حصہ نہ دیا جائے"، سائل کی بہنوں کا اس زمین میں سے حصہ ختم نہیں ہوا، بقیہ جائیداد کی طرح اُس زمین سے بھی بہنوں کو حصہ دینا شرعاً ضروری ہے،ورنہ شرعی حصے سے محروم کرنے کی وجہ سے آخرت میں بدترین عذاب کا سامنا کرنا پڑے گا۔والد مرحوم کے ترکے کی تقسیم کا شرعی طریقہ ورثاء کی تفصیل بتا کر معلوم کیا جاسکتا ہے۔مشکاۃ المصابیح میں ہے:"و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)فقط و اللہ اعلم

عنوان: ترکہ کی مال کو کاروبار میں لگا کراس سے حاصل کردہ منافع کاحکم
سوال: میرے شوہر کا 15 سال پہلے انتقال ہوا ہے،شوہر کے والدین کا انتقال ان سے پہلے ہواتھا،میرے تین بچے ہیں ایک بیٹا اور دو بیٹیاں ،شوہر اسکول ٹیچر تھے،اس کی پنشن مجھے ملتی ہے،اس کے علاوہ کچھ پیسے ملے تھے جس سے شوہرکے انتقال کے ایک سال بعد بڑی بیٹی کی شادی کرائی اور باقی دونوں بچوں کی پرورش اور پڑھائی میں خرچ ہوئے،شوہر کے تین پلاٹ تھے ان میں سے ایک  بیچ کر میں نے دوسری بیٹی کی شادی کروائی ،اور ایک پلاٹ جو میرے نام تھا اس کو  بیچ کراس کی رقم کسی کے ساتھ کاروبار میں لگائی جو تین چار مہینے میں ہمیں منافع دیتا ہے توہم اس کو خرچ کرلیتے ہیں،اب پوچھنایہ کہ:1۔اس کاروبار سے ملنے والے منافع میں بیٹیوں کا حصہ ہےیانہیں؟2۔کیا میں اپنی زندگی میں اپنے بیٹے کے نام کوئی چیز کرسکتی ہوں  یانہیں اور اس میں میرے انتقال کے بعد بیٹیوں کا حصہ ہوگا یانہیں؟3۔دونوں بیٹیوں کی شادی میں پیسہ لگایا ہے تو ان کا مزید کوئی حصہ بنتاہے یانہیں؟
جواب:
1۔صورتِ مسئولہ میں سائلہ نے اپنے شوہر کے مذکورہ پلاٹ اگر باقی ورثاء کی اجازت سے بیچ کر اس کی رقم کاروبار میں لگائی ہے تو اس کاروبار سے حاصل ہونے والے منافع میں تمام ورثاء اپنے اپنے حصوں کے بقدر حق دار ہوں گے،اور اس میں سائلہ اور اس کے بیٹے کی طرح  بیٹیاں بھی اپنے شرعی حصے کی حق دار ہیں۔2۔زندگی میں اولاد کے درمیان جائیداد تقسیم کرنے کے بارے میں برابری کا حکم ہے  یعنی جتنا بیٹے کو دے اتنا ہی بیٹی کو دے نہ بلاوجہ کمی بیشی کرے اور نہ ہی کسی کو محروم کرے ورنہ گناہ ہوگا۔ ہاں  اگر اولاد میں کوئی خدمت  گزار  یا تنگ دست  یا دین دار ہویا کوئی اور معقول وجہ پائی جاتی ہو  تو اسے  دیگر کے مقابلے میں کچھ زیادہ دینا بھی جائزہے۔مذکورہ تفصیل کی رو سے سائلہ اگربیٹے کو کوئی چیز ہبہ (گفٹ) کرنا چاہتی ہے تو اس کے لئے شرعی حکم یہ ہے کہ تمام اولاد میں برابری کی بنیاد پر  تقسم کرے یعنی جتنا بیٹے کو دے اتنا ہی بیٹی کو دے نہ بلاوجہ کمی بیشی کرے اور نہ ہی کسی کو محروم کرے ورنہ گناہ ہوگا،البتہ مذکورہ وجوہات کی بناء پر اگر کسی کو دوسروں سے کچھ زیادہ دینا  چاہے تو دے سکتی ہے۔3۔سائلہ نے اپنی بیٹیوں کی شادی سے پہلے اگر بیٹیوں کو بتادیا تھا کہ یہ اخراجات تمہارے حصوں سے شمار ہوں گے تب تو بیٹیوں کے شرعی حصوں سے منہا ہوں گے،ورنہ سائلہ پر آئیں گے البتہ اگر سب ورثاء مشترکہ ترکہ کی رقم سے شادیوں کے اخراجات کرنے پر راضی تھے بشرطیکہ تینوں بچے بھی عاقل بالغ تھے تو یہ سب کی طرف سے تبرع واحسان شمار  ہوگا،اس صورت میں بیٹیوں کو باقی ترکہ سے شرعی حصہ ملے گا۔ شرح معانی الآثار میں ہے :"عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: " سووا بين أولادكم في العطية كما تحبون أن يسووا بينكم في البر قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر. "(شرح معاني الآثار،کتاب الھبہ: ج4،ص:86ط:عالم الکتب)حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سےہمارے اس منبر پر سنا  ،  فرمارہے تھے کہ رسول اللہ صلی اللہ علیہ وسلم نے فرمایا کہ تم اپنے اولاد کے درمیان عطیہ میں انصاف کرو جس طرح کہ تم پسند کرتے ہو کہ وہ  تمہارے ساتھ نیکی میں برابری کرے  ۔بدائع الصنائع میں:"الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما....(وأما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك."(کتاب الشرکة :ج:6 ،ص:56،ط:سعید)مجلۃ الاحکام العدلیۃ میں ہے:" تقسيم ‌حاصلات ‌الأموال المشتركة في شركة الملك بين أصحابهم بنسبة حصصهم."(الکتاب العاشر:الشرکات، الفصل الثانی فی بیان کیفیۃ التصرف فی الاعیان المشترکۃ، المادۃ:1073، ص:206،نورمحمد، کارخانہ تجارتِ کتب، آرام باغ کراچی)البحر الرائق  میں ہے:" يكره تفضيل بعض الأولاد على البعض في الهبة حالة الصحة إلالزيادة فضل له في الدين"(کتاب الھبه: ج،7،ص:288 ط: دار الکتب الإسلامي)فقط والله اعلم

Reference: Sahih Muslim 433 In-book reference : Book 4, Hadith 137 USC-MSA web (English) reference : Book 4, Hadith 871 (deprecated numbering scheme): حوالہ

عنوان: کیا بیوہ کی رشتہ داروں سے مانگ مانگ کر جمع کی ہوئی رقم ترکہ شمار ہوگی؟
سوال: میری پھوپھی کے ترکہ سے  9750 روپے  ملے ہیں ، پھوپھی بیوہ بے اولاد تھی، رشتہ دار خرچ دیتے تھے ، اس کے علاوہ وہ رشتہ داروں  سے مانگ مانگ کر رقم  جمع کرتی  تھی،  ترکہ کی رقم مانگے ہوئے  پیسوں کی ہے، کیا یہ رقم میرے لیے حلال / جائز ہے؟
جواب: صورتِ مسئولہ میں  اگر رشتہ دار  سائل کی پھوپھی کو  اس کے مانگنے پر رقم بطورِ امداد اور تعاون کے دیتے تھے تو یہ  جمع شدہ رقم مرحومہ کا ترکہ ہے اور مرحومہ کے ورثاء میں تقسیم ہوگا، ورثاء کے لیے اس رقم کا استعمال کرنا درست ہوگا۔فيض الباری على صحيح البخاری میں ہے:"في «القنية»: ‌المتبرع ‌لا ‌يرجع فيما تبرع به، فباب الرجوع لا يمشي في التبرعات۔"(كتاب الهبة، باب هبة الواحد للجماعة: 4 / 58، ط: دار الكتب العلمية)العقود الدرية في تنقيح الفتاوى الحامدية میں ہے:"المتبرع ‌لا ‌يرجع بما تبرع به على غيره۔"(کتاب المداینات: 2 / 226، ط:دار المعرفة)فقط و اللہ اعلم

عنوان: لے پالک  کا وارث بننا
سوال: زید کی کوئی اولاد نہیں تھی ، اس نے اپنے سگے بھائی کی بیٹی کو گود لیا ہے اور داماد بھی اب یہیں رہتا ہے ، زید کا انتقال ہو گیا ہے، اب زید  کامال کیسے تقسیم ہوگا؟
جواب: صورتِ مسئولہ میں زید کی لے پالک بیٹی زید کی وارث نہیں ہے،زید کی میراث اس کے شرعی ورثاء میں تقسیم ہوگی،ورثاء کی تعداد بتا کر میراث کی تقسیم معلوم کی جاسکتی ہے۔ارشاد باری تعالی ہے:"وَمَا جَعَلَ اَدْعِیَآءَكُمْ اَبْنَآءَكُمْذٰلِكُمْ قَوْلُكُمْ بِاَفْوَاهِكُمْ وَ اللّٰهُ یَقُوْلُ الْحَقَّ وَ هُوَ یَهْدِی السَّبِیْلَ ادعوهم لآبائهم هو أقسط عند الله." الآية(الاحزاب:5،4)تفسیر قرطبی میں ہے:"قوله تعالى: (ادعوهم لآبائهم) نزلت في زيد بن حارثة على ما تقدم بيانه. وفي قول ابن عمر: ما كنا ندعو زيد بن حارثة إلا زيد بن محمد دليل على أن التبني كان معمولا به في الجاهلية والإسلام يتوارث به ويتناصر إلى أن نسخ الله ذلك بقوله: (ادعوهم لآبائهم هو أقسط عند الله) أي أعدل. فرفع الله حكم التبني الخ."(سورۃ الاحزاب،ج:14،ص:119،ط:دار الکتب المصریۃ)موسوعۃ فقہیہ کوئیتیہ میں ہے:"التبني: اتخاذ الشخص ولد غيره ابنا له،وكان الرجل في الجاهلية يتبنى الرجل، فيجعله كالابن المولود له، ويدعوه إليه الناس، ويرث ميراث الأولاد.... حرم الإسلام التبني، وأبطل كل آثاره، وذلك بقوله تعالى: {وما جعل أدعياءكم أبناءكم ذلكم قولكم بأفواهكم والله يقول الحق وهو يهدي السبيل}، وقوله تعالى:{ادعوهم لآبائهم}."(تبنی،ج:10،ص:121)فقط واللہ اعلم

عنوان: ایک بیوہ، بیٹا، بیٹی اور ماں میں میراث کی تقسیم
سوال: مرحوم نے اپنے پیچھے ایک بیوہ، بیٹا، بیٹی اور ماں کو سوگوار چھوڑا ہے ، ترکے میں اپنے نام سے ایک مکان چھوڑا ہے۔ دریافت کرنا ہے کہ جائیداد میں مندرجہ بالا افراد کا کیا حصہ ہوگا؟
جواب: صورتِ  مسئولہ میں مرحوم کے حقوق متقدمہ یعنی کفن دفن کے اخراجات نکالنے کے بعد، اگر مرحوم کے ذمہ کوئی قرض ہو اسے ادا کرنے کے بعد، اگرمرحوم نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ وغیرمنقولہ کے  72 حصے کرکے  9 حصے مرحوم کی بیوہ کو، 12 حصے والدہ کو،  34 حصے بیٹے کو اور 17 حصے بیٹی کو ملیں گے۔ میت:72/24بیوہوالدہبیٹابیٹی34179123417یعنی مثلاً  /100 روپے میں سے /12.50 روپے بیوہ کو، /16.66روپے والدہ کو، /47.22 روپے بیٹے کو اور /23.61 روپے بیٹی کو ملیں گے۔فقط واللہ اعلم

عنوان: بیٹوں کا حصہ بیٹیوں کی بنسبت دو گناہوتا ہے
سوال: پانچ بیٹیوں اور دو بیٹوں کے حصص کس طرح ہوں گے؟
جواب: صورت مسئولہ میں اگر سائل بیٹے اور بیٹیوں میں وراثت کی تقسیم کاسوال کرناچاہ رہا ہے تواس کااصولی جواب یہ ہے کہ  بیٹوں کا حصہ بیٹیوں کے بنسبت دوگنا ہوتا ہے،یعنی اگر   کسی کے ورثاء میں صرف پانچ  بیٹیاں اور دو بیٹے ہوں تو کل ترکہ کے 9 حصے کر کے ہر ایک بیٹے کو دو حصے اور ہر ایک بیٹی کو ایک حصہ ملے گا ۔باقی تفصیل جواب کے لئے مرحوم  کی تعیین اور اس کے ورثاءکی تفصیل بتا کر مکمل حصص مع فیصد معلوم کر لی جائے۔قرآن کریم میں ہے:"يُوْصِيْكُمُ اللّٰهُ فِيْٓ اَوْلَادِكُمْ ۤ لِلذَّكَرِ مِثْلُ حَظِّ الْاُنْثَيَيْنِ"(سورۃ النساء،آیہ:11)ترجمہ:"اللہ تعالیٰ تم کو حکم دیتا ہے تمہاری اولاد کے باب میں لڑکے کا حصہ دو لڑکیوں کے حصہ کے برابر"(بیان القرآن)فقط واللہ اعلم

عنوان: شادی کے بعد بیٹی کا حصہ وراثت ختم نہیں ہوتا
سوال: میں جب تقریبا پانچ  سال کی تھی اس وقت میرے والدین کے درمیان علیحدگی ہوگئی تھی،اس کے بعد سے میں اپنے نانا نانی کے گھر رہ رہی تھی۔پھر میری شادی ہوگئی تھی،اس کے بعد میرے شوہر نے مجھے طلاق دے دی اور اب میں نانا نانی کے گھر رہ رہی ہوں۔میرے والد کا انتقال ہوگیا ہے،ورثاء میں ایک بیٹی،تین بہنیں اور دوبھائی حیات ہیں،والد کے والدین پہلے ہی وفات پاچکے ہیں۔والد کا ایک گھر تھا جو انہیں دادا کے ترکہ سے حاصل ہوا تھا،میرے والد کے چونکہ دونوں ہاتھ جل چکے تھے اس لئے میرے تایا نے والد کی اجازت سے ان کے گھر کے اوپر ان کے لئے ایک فلور تعمیر کرایا تاکہ کرایہ سے ان کا خرچہ چلے،جس پر ہماری پھوپھی کا کہنا ہے کہ چونکہ تعمیر تایا نے کرائی تھی اس لیے یہ گھر ان کا ہے،(جبکہ زمین اور گھر والد کا تھا،اور تایا کسی اور جگہ رہتے تھے)پھوپھی کا کہنا ہے کہ ہم نے معلوم کرایا ہے کہ شادی کے بعد تمہارا حصہ نہیں ہے ، کیا میرا میرے والد کے ترکہ میں حصہ بنتا ہے؟
جواب:
صورت مسئولہ میں سائلہ کے مرحوم والد کے ترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو14 حصوں میں تقسیم کرکے بیٹی کو 7حصے،ہر ایک زندہ بھائی کو 2حصے اور ہرایک زندہ بہن کو ایک حصہ ملے گا۔صورت تقسیم یہ ہے۔میت14/2بیٹیبھائیبھائیبہنبہنبہن11722111فیصد کے اعتبار سے بیٹی کو 50فیصد،ہر ایک زندہ بھائی کو 14.28فیصد اور ہر ایک زندہ بہن کو 7.14فیصد حصہ ملے گا۔سائلہ کے تایا نے اپنے بھائی (یعنی سائلہ کے والد) کے گھر پر اس کی اجازت سے اُس کے لیے ایک بالائی منزل تعمیر کی ،تو یہ بالائی منزل سمیت مکمل گھر   سائلہ کے والد کاہوا ،اب ان  کے تمام ورثا میں مذکورہ بالا حصوں کے تناسب سے تقسیم ہوگا، بالائی منزل  پر رقم خرچ کرنے سے بالائی منزل یا  گھر تایا کی ملکیت شمار نہیں ہوگا۔واضح رہے کہ تنہا بیٹی کو جبکہ اس کےوالد کی دیگر اولاد نہ ہوترکہ کا آدھا حصہ ملتا ہے،چاہے وہ بیٹی اس کی پرورش میں ہو یا نہ ہو،شادی شدہ ہو یا غیر شادی ،بہر صورت بیٹی کو اس کا حصہ ادا کرنا ضروری ہے،لہذاصورت مسئولہ میں سائلہ کو اپنے والد کے ترکہ سے نسبی اولاد ہونے کی حیثیت سے  آدھا ترکہ ملے گا،پھوپھی کا سائلہ کو اس کے والد کے ترکہ سے محروم رکھنا شرعا ناجائز اور حرام ہے۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»".(مشكاة المصابيح،باب الغصب والعاریة ،ج۱،ص۲۵۴، ط: قدیمی)ترجمہ: حضرت سعید  بن زید رضی اللہ تعالیٰ عنہ سے روایت ہے کہ رسول اللہ ﷺ نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث،ج۱،ص۲۶۶،  ط: قدیمی)ترجمہ :حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔الدر المختار وحاشیہ ابن عابدین میں ہے:" (ومن بنى أو غرس في أرض غيره بغير إذنه أمر بالقلع والرد) لو قيمة الساحة أكثر كما مر.(قوله بغير إذنه) فلو بإذنه فالبناء لرب الدار، ويرجع عليه بما أنفق جامع الفصولين من أحكام العمارة في ملك الغير." (کتاب الغصب،ج۶،ص۱۹۴،ط:سعید)فتاوی ہندیہ میں ہے:"وأما النساء فالأولى البنت ولها النصف إذا انفردت."(کتاب الفرائض،ج۶،ص۴۴۸،ط:دار الفکر)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: کلالہ مرد کا اپنے بھائیوں میں سے ایک بھائی کو زندگی میں حصہ دینا
سوال: کلالہ مرد اگر 5 بھائیوں میں سے ایک بھائی کو اپنا حصہ دے،  کلالہ زندہ بھی ہے اور صحت بھی اچھی ہے تو کلالہ کے مرنے کے بعد ، باقی بھائی اس کی میراث لے سکتے ہیں یا نہیں؟
جواب: ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے، لہذا اگر  کسی شخص کے ورثاء میں ایک صرف اس کے بھائی ہوں اور وہ اپنی  زندگی میں ا پنے بھائیوں میں سے  ایک بھائی  کو کچھ دے تو یہ   ہدیہ اور گفٹ کہلاتا ہے،  اگر زندگی میں اس بھائی کو حصہ دینے کے بعد اس کو قبضہ  اور تصرف بھی دے دے تو وہ اس کا مالک بن جائے گا، اور پھر ہدیہ کرنے والے کلالہ کے انتقال کے بعد ،  اس  ہدیہ  کیے ہوئے حصے میں دیگر ورثاء کا حق نہیں ہوگا، البتہ مذکورہ بھائی  اپنے دیگر بھائیوں کے ساتھ باقی  ترکہ  میں حصہ دار ہوگا۔البتہ باقی بھائیوں کو محروم کرنے کی غرض سے ایک بھائی کو جائیداد دینا  ناانصافی ہے، اس سے اجتناب ضروری ہے۔فقط واللہ اعلم

عنوان: زندگی میں مورِث سے میراث کا مطالبہ جائز نہیں
سوال: میری امی نے ایک مکان 19لاکھ 50ہزار  کا خریدا، چھت انتہائی بوسیدہ تھی، امی کی خواہش تھی کہ اوپر کا پورشن بنوایا جائے، تو  میں نے امی کی اجازت سے اس کے خواہش کا احترام کرتے ہوئے ساڑھے بارہ لاکھ روپے  خرچ کرکے اوپر کا پورشن بنوایا، میرا ایک بھائی افریقہ گیا ہے، اس لیے نیچے کا پورشن خالی پڑاہے، اور اوپر کے پورشن میں ہم کچھ عرصہ رہیں، پھر میں نے دوسرا مکان خریدنے کی وجہ سے اوپر کا نیا بنایا ہوا پورشن کرایہ پر دے دیا، جس کا کرایہ میرے پاس آتا ہے، اس گھر کی تقسیم کا شرعی طریقہ بتائیں اور کرایہ کا بھی حکم بتائیں۔ہماری والدہ حیات ہے، ورثاء میں ہم دوبیٹے،چار بیٹیاں ہیں،ہمارے والد کا انتقال ہوگیا ہے۔وضاحت: مذکورہ تعمیر والدہ کی اجازت سے  کی تھی، نیز یہ بھی زبانی معاہدہ ہوا تھا کہ مجھے اپنا پیسہ واپس ملے گا۔مذکورہ مکان والدہ کی ملکیت ہے۔
جواب: مذکورہ مکان سائل کی والدہ کی حیات میں ان ہی  کی ملکیت ہے، ان کی اجازت کے بغیر اس مکان کو فروخت کرنا، یا تقسیم کرناجائز نہیں، اسی طرح مذکورہ کرایہ بھی سارا کا سارا والدہ ہی کا حق ہے، والدہ کی اولاد کااس کی زندگی میں کوئی حق نہیں، البتہ سائل نے مذکورہ پورشن کے بنوانے میں جتنی رقم خرچ کی ہے، اپنی خرچ  کردہ رقم کا حق دار ہے، اگر والدہ کے انتقال کے بعد  اس مکان کو تقسیم کرنا ہو، تو سائل اپنے خرچ کردہ رقم منہا کرکے باقی مکان والدہ کی تمام  ورثاء میں شرعی قاعدہ کےمطابق تقسیم کردیا جائے۔البحر الرائق شرح كنز الدقائق میں ہے:"المراد من التركة ‌ما ‌تركه ‌الميت خاليا عن تعلق حق الغير بعينه"۔(البحر الرائق شرح كنز الدقائق ،8/ 557،دارالكتب الاسلامی)فقط واللہ اعلم

عنوان: ترکہ پر قبضہ کرنے کا حکم
سوال: میرے والدین حج پر گئے تھے وہیں شھید ہو گئے تھے  والدہ کے انتقال کے بعد  ان کاجو سونا تھا   وہ چچا کے پاس رکھا ہو تھا؛   کیوں کہ وہ گھر کے بڑے تھے  اور ہم ان کے پاس رہتے  تھے میری شادی کے موقع پر  اسی زیورات  میں سے  انہوں نے  چھ چوڑیا ں اور ایک سیٹ دیا تھا  اس کے علاوہ  گھریلو سامان ،شادی کے اخراجات  انہوں نے  اپنی طرف سے کئے تھے جہز کے طور پر ،  اب جب میں چچاسے اپنے والد کی وراثت کے بارے میں  بات کرتی ہوں تو وہ  کہتے ہیں کہہ جو زیورات  تمھیں  دیے گئے تھے وہ  ہی تمہارا حصہ تھا  جب کہ  میرے والد کی پراپرٹی میں  ایک دو کا ن اور یک مکان بھی ہے ، آیا ان کایہ  کہنا صحیح ہے کہ  بس یہی  تمہارا حصہ ہے یا میرے چچا پر لازم ہےکہ  وہ ہمارے والدین کا ترکہ ہمارے درمیان تقسیم کریں ؟
جواب: واضح رہے کہ کسی شخص کے انتقال کے بعداس کے ترکہ کی ہرایک چیز  میں   تمام شرعی ورثاء کا  حق ہو تا ہے،  میت کے کسی رشتہ دار کاترکہ  پر قبضہ کرنا اور اس کو غصب کر لینا  ورثاء کو ان کاحق نہیں دینا یہ سخت گناہ کا کا م ہے ۔صورتِ  مسئولہ میں  سائلہ کے چچا کا یہ کہنا کہ   "جو زیورات شادی کے موقع پر تمھیں  دیے تھے  وہ ہی تمھا راحصہ تھا ،  والد کے متروکہ مکان اور دوکان میں سے شرعی حصہ نہیں دے رہے"، شرعًا جائز نہیں ہے، سائلہ  کے   چچاپر لازم ہے کہ ترکہ میں جتنی جائیداد  اور  چیزیں ہیں وہ سب  ورثاء میں تقسیم کریں  ؛ اس  لیے کہ ترکہ کی ہر ایک چیز  میں ہر وارث  کا حق ہے ، کسی کو اس کا حق نہ دینا یہ شرعًا جائز نہیں ہے  اور سخت   گناہ کا کام ہے۔مشکوۃ شریف میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔فتاوی ہندیہ میں ہے:"و أما حكمه فالإثم و المغرم عند العلم و إن كان بدون العلم بأن ظن أن المأخوذ ماله أو اشترى عينًا ثم ظهر استحقاقه فالمغرم و يجب على الغاصب رد عينه على المالك و إن عجز عن رد عينه بهلاكه في يده بفعله أو بغير فعله فعليه مثله إن كان مثليًّا كالمكيل و الموزون فإن لم يقدر على مثله بالانقطاع عن أيدي الناس فعليه قيمته يوم الخصومة عند أبي حنيفة - رحمه الله تعالى - و قال أبو يوسف -رحمه الله تعالى -: يوم الغصب و قال محمد - رحمه الله تعالى -: يوم الانقطاع، كذا في الكافي.و إن غصب ما لا مثل له فعليه قيمة يوم الغصب بالإجماع، كذا في السراج الوهاج."(کتاب الغصب، ‌‌الباب الأول في تفسير الغصب وشرطه وحكمه، 5/ 119/دار الفكر بيروت)فتاوی شامی میں ہے :"أي تلك الأصول حقّ کلّ أي کلّ واحد  من الورثة: أي قدر ما یستحقه من  التركة و لایخفی أنّ من تلك الأصو ل الموصوفة بما ذكر الأصول المتعلقة بالمنع من المیراث و الحجب."فقط واللہ اعلم

عنوان: ولايت علی المال اور گريجويٹي فنڈ كا حكم
سوال: 1)ہمارے بہنوئی کا انتقال ہو گیا ،ورثاء میں والدہ،والد ،بیوہ،دو بیٹیاں (عمر چھ ماہ کی اور دو سال کی)،دو بھائی اور دو بہنیں ہیں ،ترکہ میں تین عدد پلاٹ ،بینک میں موجود رقم 10،51،000 روپے ،گریجوئٹی رقم (12،00،000 روپے)جو کہ سعودی اسکول سے ان کو ملی ہے اور ان کی بیوہ کے نام پر ہے،مرحوم کی وراثت کس طرح تقسیم ہو گی ؟2)بیٹیوں کا جو حصہ بنتا ہے وہ کس کے پاس رہے گا ؟جب کہ بیٹیاں اپنی ماں کے پرورش میں ہیں ۔3)گریجوئٹی رقم کسی کی ہو گی ؟
جواب: 1)صورت مسئولہ میں سائلہ کے مرحوم بہنوئی  کے ترکہ کی تقسیم  کا شرعی طریقہ   یہ  ہے کہ مرحوم کے  حقوق  متقدمہ     یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو  27 حصوں میں تقسیم کر کے والد کو 4 حصے ،والدہ کو 4 حصے ،بیوہ کو 3 حصے ،ہر ایک بیٹی کو 8 حصے ملیں گے ۔صورت تقسیم یہ ہے :میت24 عول  27بیوہوالدوالدہبیٹیبیٹی34488یعنی 100 فیصد میں والد کو 14.814 فیصد ،والدہ کو14.814 فیصد ،بیوہ کو 11.111  فیصد ،ہر ایک بیٹی کو 29.629 فیصد ملے گا ۔2)والد کے انتقال کے بعد  یتیم بچوں کی جائیداد  کا ولی والد کا وصی  ہےیعنی وہ شخص جس کے متعلق والد نے اپنے بچوں کی کفالت کے بارے وصیت کی ہو اور اگر کوئی وصی نہ ہو تو پھر یہ حق دادا  پھر اس کے وصی اور پھر قاضی کا ہے اور قاضی نہ ہونے کی صورت میں جس کو معتبر لوگ متولی بنادیں وہی قاضی کے قائم مقام ہوگا  ،لہذا صورت مسئولہ میں اگر والد نے کسی شخص کو اپنا وصی بنایا تھا وہ یتیم بچوں کی جائیداد کا کفیل ہو گا ورنہ یہ حق دادا کو حاصل ہے ،بچیاں اگر والدہ کی پرورش میں ہے تب بھی بچیوں کے اموال کی حفاظت اور اموال کو ان کی ضروریات پر خرچ کرنے کی ذمہ داری دادا کی ہے ،اور دادا کو یہ ذمہ داری دیانت کے ساتھ ادا کرنی  ہو گی ،اگر دادا اس ذمہ داری کو نہیں نباہ سکتا ہے تو وہ کسی کو اپنی طرف سے مقرر کریں جو اس ذمہ داری کو ادا کریں ۔3)گریجویٹی فنڈ سے مراد وہ رقم ہے جوملازم کے استعفی یا برطرفی یا انتقال کے فوراً  بعد اس کےساتھ تعاون کے طور پر متعلقہ   ادارہ کی جانب  سے اس کو یا اس کےبعد اس کے  لواحقین کو دی جاتی ہے ،اس کا حکم یہ ہے کہ یہ متعلقہ ادارہ کی  جانب  سے عطیہ اور تبرع ہوتی ہے، ادارہ  جس کے نام پر جاری کرے وہی اس کا مالک ہوتا ہےلہٰذا صورت مسئولہ میں  جب   مذکورہ فنڈ   مرحومکی بیوہ کے نام پر جاری ہواہے تو وہ  صرف اس کی بیوہ کا ہی حق ہے ،کسی اور وارث کا اس میں کوئی حق نہیں  ۔فتاوی شامی میں ہے:"(قوله لا المال) فإنه الولي فيه الأب ووصيه والجد ووصيه والقاضي ونائبه فقط"(کتاب النکاح ،باب الولی،ج:3،ص:76،ط:سعید)شرح المجلۃ لسلیم رستم باز میں ہے:"الهدية هي المال الذي يعطي لاحد او يرسل اليه اكراماّ له"(الکتاب السابع فی الھبۃ،المادۃ834،ج1۔ص366،ط:رشیدیہ)امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔(کتاب الفرائض،

عنوان: عدم جریان میراث در وظیفہ سرکاری تنخواہ، 4/343،ط: دارالعلوم)فقط والله اعلم

عنوان: والدین کی حیات میں بیٹے کو بہنوں کو میراث کے نام پر رقم دے کر والدین کے ترکہ میں سے حصہ نہ دینا
سوال: میرے والدین نے اپنی زندگی  میں اپنی جائے داد تقسیم نہیں کی تھی، چھوٹے بھائی نے والدین کی حیات  میں ان کی ایک دکان  کی مارکیٹ ویلیو لگا کر 25 لاکھ بڑے  بھائی کو دئیے اور کہا کہ اس میں سے پندرہ لاکھ بڑی بہن کو دے دے، اور پندرہ لاکھ  چھوٹے بھائی نے  چھوٹی بہن کو دئیے، (دراصل ایک بہن کو مکان خریدنے کے لیے رقم کی ضرورت تھی تو والد صاحب نے  بیٹے سے کہا  کہ  اس کو پندرہ لاکھ روپے دے دو، لیکن بیٹے نے کہا کہ میرے پاس رقم نہیں ہے، میں اگر دوں گا تو یہ میراث کے حصہ میں سے دوں گا، پھر والد صاحب نے کچھ نہیں کہا،  اور چھوٹے بھائی نے یہ رقم اپنے پیسوں میں سے ادا کی ہے، والد کی دکان اور بنگلہ تھا جو زیر ِ استعمال تھا)  اور ہم اس وقت حصہ نہیں لے رہے تھے، لیکن بھائی نے مجبور کیا تو ہم نے مجبوراً لے لیا، لیکن یہ معاہدہ نہیں ہوا کہ بعد میں  ہم حصہ نہیں لیں گے، ہم نے والدین سے یہ کہا بھی کہ یہ غلط ہورہا ہے،تو والدہ نے کہا کہ ابھی  لڑائی جھگڑا  نہیں کرو، تم کو بھائی بعد میں حصہ دیں گے۔ہم چار بھائی بہن ہیں، 2 بھائی  اور 2 بہنیں، والدین کا انتقال ہوگیا ہے،  جائیداد میں ایک دکان اور ایک بنگلہ ہے، اب ہمارے چھوٹا بھائی ہمیں حصہ نہیں دے رہا ہے، کیا والدین کی جائیداد میں سے ہمارا حصہ بنتا ہے یا نہیں ، اگر بنتا ہے تو کتنا؟
جواب: صورتِ مسئولہ میں ذکر کردہ تفصیل اگر واقعہ کے مطابق اور درست ہے تو اس کا شرعی حکم یہ ہے کہ   سائلہ کے بھائی نے  والدین کی حیات میں اپنی رقم سے جو بہنوں کو پندرہ پندرہ لاکھ ادا کيے ہیں  ، اور بہنیں اس پر رضامند نہیں تھیں کہ یہ  والدین کے ترکہ کا حصہ ہے، اور ہم بعد میں وصول نہیں کریں گی تو ایسی صورت میں یہ رقم لینے سے  مذکورہ بہنوں کا والدین کے ترکہ میں سے حصہ ختم نہیں ہوگا، بلکہ  والدین کے ترکہ میں سے  جتناان کا حصہ بنتا ہے، اس میں سے   جس  قدر رقم چھوٹے بھائی نے ان کو ادا کردی ہے وہ منہا کرکے  ترکہ میں سے باقی حصہ ان کو دینا لازم ہوگا۔سائلہ کے چھوٹے بھائی کا والدین کی ملکیتی دکان اور مکان پر تنہا قبضہ کرلینا اور دیگر ورثاء کو ان کے شرعی حصہ سے محروم کرنا ناجائز اور گناہ ہے، اس پر لازم ہے کہ فی الفور ان کو حصہ ادا کردے۔باقی سائلہ کے والدین کے ترکہ کی تقسیم کا طریقہ یہ ہے کہ    ترکہ میں ان کے حقوقِ متقدمہ یعنی تجہیز وتکفین کے اخراجات نکالنے کے بعد ، اگر ان کے ذمہ کوئی قرض ہو تو اسے کل ترکہ میں سے ادا کرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو 6 حصوں میں تقسیم کرکے 2، 2 حصے ہر ایک بیٹے کو، اور ایک ایک حصہ ہر ایک بیٹی کو ملے گا۔صورتِ تقسیم یہ ہے:     6بیٹابیٹابیٹیبیٹی2211یعنی مثلا ً100 روپے  میں سے   33.33 روپے مرحوم والدین کے ہر ایک بیٹے کو  اور  16.66 روپے ہر ایک بیٹی کو ملیں گے۔ حدیث مبارکہ میں ہے:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين»."(مشكاة المصابيح، 1/254، باب الغصب والعاریۃ، ط؛ قدیمی)      ترجمہ:”حضرت سعید  ابن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔“ وفیہ ایضا:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه." (1/266، باب الوصایا، الفصل الثالث،ط: قدیمی)ترجمہ:”حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔“فتاوی عالمگیری میں ہے:"لا يجوز لأحد من المسلمين أخذ مال أحد بغير سبب شرعي كذا في البحر الرائق."(2/167، باب التعزیر،ط؛رشیدیة)فقط والله اعلم

عنوان: بیوہ ،پانچ بیٹوں اور دو بیٹیوں میں میراث کی تقسیم
سوال: والد کی وفات کے بعد پانچ بیٹے ، دو بیٹیاں اور ایک بیوہ ہیں، بارہ مرلے کا مکان کیسے تقسیم ہوگا؟
جواب: صورت مسؤلہ میں مرحوم  کے ترکہ کی تقسیم کا شرعی طریقہ  یہ  ہے کہسب سے پہلے مرحوم  کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم کے ذمہ کوئی  قرض ہو تو اسے باقی ترکہ سے ادا کرنے کے بعد اگر مرحوم   نے کوئی جائز وصیت کی ہو تو اسے باقی ترکہ کے ایک تہائی  حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو    ۹۶  حصوں میں تقسیم کر کے مرحوم     کی بیوہ کو ۱۲ حصے ،مرحوم کے ہر بیٹے کو   ۱۴  حصے اور ہر بیٹی کو ۷ حصے ملیں گے ۔صورت تقسیم یہ ہے :میت:۸ / ۹۶ بیوہ بیٹابیٹابیٹابیٹابیٹابیٹی بیٹی ۱۷۱۲۱۴۱۴۱۴۱۴۱۴۷۷یعنی 100 روپے میں 12.50 روپے ،ہر بیٹے کو 14.583 روپے اور ہر بیٹی کو 7.291 روپے ملیں گے ۔فقط واللہ اعلم

عنوان: باپ شریک بہن، حقیقی بھائی اور بہنوں کی موجودگی میں محروم رہتی ہے
سوال: میری خالہ کا انتقال ہو گیا ہے ،ورثاء میں تین سگی بہنیں اور ایک سگا بھائی ،اور ایک باپ شریک بہن بھی ہے ،مرحومہ کے والدین ،شوہر اور بھائی اور بہن کا انتقال پہلے ہی ہو چکا ہے ۔مرحومہ کی جائیداد کس طرح تقسیم ہو گی ؟جائیدا د میں سونا ،فرنیچر گھر وغیرہ داخل ہیں۔
جواب: صورتِ مسئولہ میں سائل کی    مرحومہ خالہ    کے ترکہ کی   تقسیم کا شرعی  طریقہ یہ  ہے کہ مرحومہ  کے  حقوقِ  متقدمہ     یعنی تجہیز و تکفین کا  خرچہ نکالنے کے بعد، اگر مرحومہ کے ذمہ  کوئی قرض ہو تو  اسے ادا کرنے کے بعد اگر  انہوں   نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد ،باقی کل ترکہ منقولہ وغیر منقولہ کو5 حصوں میں تقسیم کر کے بھائی کو 2 حصے ،ہر ایک بہن کو ایک حصے اور باپ شریک بہن محروم رہے گی ۔صورتِ تقسیم یہ ہے:میت: 5 بھائیبہنبہنبہنبہن(باپ شریک)2111محرومیعنی 100 فیصد میں سے بھائی کو 40 فیصد  اور ہر ایک بہن کو 20 فیصد ملے گا ۔فقط و اللہ اعلم

عنوان: ترکہ میں سے اپنا حق حاصل کرنے کے لیے جھگڑا کرنا بہتر نہیں ہے
سوال: بڑے بھائی نے والد کے ترکہ پر قبضہ کر لیا ہے، کیا دیگر بھائی اس بڑے بھائی سے والد کے ترکہ میں سے اپنا  حصہ لینے کے لیے جھگڑا کر سکتے ہیں؟
جواب:
صورتِ مسئولہ میں والد کے ترکہ میں والد مرحوم کے تمام ورثاء کا حق ہے، بڑے بھائی نے اگر باقی ورثاء کی اجازت کے بغیر ترکہ  کو اپنے قبضہ میں رکھا ہے تو وہ گناہ گار ہے، دیگر بھائی (اور بہنیں اگر ہوں تو) وہ اس بھائی سے اپنے حق کا مطالبہ کر سکتے ہیں اور اپنا حق حاصل کرنے کے لیے قانونی اور شرعی طریقے بھی استعمال کر سکتے ہیں،خاندان کے بڑوں کو بیچ میں ڈال کر اگر مقصد حاصل ہوتا ہو تو اس میں بھی کوئی حرج نہیں، لیکن اگر اپنا حق وصول کرنے میں بات لڑائی جھگڑے اور فساد تک پہنچتی ہو تو ایسی صورت میں اپنے حق سے پیچھے ہٹ جانا  اور لڑائی جھگڑے سے گریز کرتے ہوئے قابض بھائی کا معاملہ اللہ تعالیٰ پر چھوڑ دینا ہی بہتر ہے۔سنن ابی داؤد میں حضرت ابوامامہ  رضی اللہ کی روایت سے منقول ہے کہ رسول اللہ  صلی اللہ علیہ وسلم نے ارشاد فرمایا:  میں اس شخص کے لیے جنت کے اندر ایک گھر کا ضامن ہوں جو لڑائی جھگڑا ترک کر دے، اگرچہ وہ حق پر ہو، اور جنت کے بیچوں بیچ ایک گھر کا اس شخص کے لیے جو جھوٹ بولنا چھوڑ دے اگرچہ وہ ہنسی مذاق ہی میں ہو، اور جنت کی بلندی میں ایک گھر کا اس شخص کے لیے جس لے اخلاق اچھےہو ں اور اگر اس قدر صبر نہیں کرسکتے تو لڑائی جھگڑے سے اجتناب کرتے ہوئے قانونی کاروائی کے ذریعہ اپنا حق حاصل کیا جاسکتا ہے۔سنن ابی داود میں ہے:"عن أبي أمامة، قال: قال رسول الله صلى الله عليه وسلم: «أنا زعيم ببيت في ربض الجنة لمن ترك المراء و إن كان محقًّا، و ببيت في وسط الجنة لمن ترك الكذب وإن كان مازحا وببيت في أعلى الجنة لمن حسن خلقه»".(‌‌كتاب الأدب، باب في حسن الخلق، 4/ 253 ، ط: المكتبة العصرية)فقط والله أعلم

Reference: Riyad as-Salihin 629 In-book reference : Introduction, Hadith 629: حوالہ

عنوان: وراثت کی تقسیم
سوال: فوت شدہ  کے ورثاء میں ایک  بیوہ،دو بیٹے اور دو بیٹیاں ہیں ،مرحوم کی وراثت کس طرح تقسیم ہوگی؟
جواب:
صورتِ مسئولہ میں مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور اگر  مرحوم نے  کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو48حصوں میں تقسیم کر کے بیوہ کو6حصے،ہر ایک بیٹے کو14حصے اور ہر ایک بیٹی کو7حصے ملیں گے۔صورتِ تقسیم یہ ہے:مسئلہ: 48/6۔۔مرحومبیوہبیٹابیٹابیٹیبیٹی176141477یعنی فیصد کے اعتبار سے بیوہ کو12.50فیصد،ہر ایک بیٹے کو29.166 فیصد اور ہر ایک بیٹی کو14.583فیصد ملے گا۔فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: بہن کو شرعی حصہ دینے کے بعد دوبارہ حصہ کا مطالبہ کرنے حکم
سوال: ہمارے والد کا انتقال ہوا، ورثاء میں بیوہ، چار بیٹے اور ایک بیٹی تھی، مرحوم کے بیٹوں نے شرعی طریقے سے حساب و کتاب کرکے بہن کا حصہ معلوم کیا، اور اسے دے دیا، اب بہن  دوبارہ حصہ مانگ رہی ہے، اب  اس کا دوبارہ حصہ مانگنا درست ہے کہ نہیں؟
جواب: صورتِ مسئولہ میں اگر واقعۃً بھائیوں نے شرعی تقسیم کرکے بہن کا شرعی حصہ اسے دے دیا  ہو تو اب وہ مزید کسی حصے کی  شرعاًحقدار نہیں ہے، لہٰذا بہن کا مذکورہ مطالبہ بے جا ہے۔درر الحكام في شرح مجلة الأحكام میں ہے: "لايجوز الرجوع عن القسمة الصحيحة والتامة."(الكتاب العاشر الشركات، ج:3، ص:161، ط:دار الجيل)فقط واللہ اعلم

عنوان: شوہر، دو بیٹیوں، دو بھائیوں اور تین بہنوں کے درمیان ترکہ کی تقسیم کا طریقہ
سوال: میری اماں جان دو مہینے پہلے وفات پا چکی ہیں ، ان کے پاس پندرہ لاکھ کی رقم تھی ۔ ہماری والدہ مرحومہ کے ورثاء میں ہم دو بہنیں ہیں اور میرے والد محترم ہیں۔ آپ بتا دیں کہ ہم دونوں بہنوں کے حصے میں کتنی رقم آئے گی اور میرے والد صاحب کے حصے میں کتنی رقم آئے گی؟ میری والدہ کے چار بھائی اور چار بہنیں ہیں۔ جن میں سے دو بھائی اور ایک بہن وفات پا چکے ہیں۔ تو ان سب کا بتا دیں کہ جو زندہ ہیں ان کے حصے میں کتنی رقم آئے گی؟اور کیا جو بہن بھائی مر گئے ہیں ان کو حصہ ملے گایا نہیں؟ مہربانی فرما کر جلدی جواب دیجیے گا، ہم اس معاملے میں بہت پریشان ہیں۔
جواب: صورتِ مسئولہ میں مرحومہ کے کل  ترکہ میں سےاس کے حقوق متقدمہ ادا کرنے کے بعد یعنی اگر اس کے ذمہ کوئی قرضہ ہو تو اسے ادا کرنے اور اگر اس نے کوئی جائز وصیت کی ہو تو اسے ترکہ کے ایک تہائی حصہ میں سے نافذ کرنے کے بعد باقی کل ترکہ کو84 حصوں میں تقسیم کر کے اس میں سے 21 حصے مرحومہ کے شوہر یعنی آپ کے والد کو، 28، 28 حصے مرحومہ کی ہر ایک بیٹی (یعنی آپ اور آپ کی بہن) کو، 2 ، 2 حصے مرحومہ کے ہر ایک زندہ بھائی اور 1، 1 حصہ مرحومہ کی ہر ایک زندہ بہن کو ملے گا۔صورتِ تقسیم یہ ہے:میت: 12 / 84شوہربیٹیبیٹیبھائیبھائیبہنبہنبہن344121282822111فیصد کے اعتبار سے 100 فیصد میں سے 25 فیصد مرحومہ کے شوہر یعنی آپ کے والد کو، 33.33 فیصد مرحومہ کی ہر ایک بیٹی (یعنی آپ اور آپ کی بہن) کو،2.38 فیصد مرحومہ کے ہر ایک زندہ بھائی اور 1.19 فیصد مرحومہ کی ہر ایک زندہ بہن کو ملے گا۔نوٹ: یہ تقسیم اُس صورت میں ہوگی جب کہ مرحومہ کے تمام فوت شدہ بہن بھائیوں کا انتقال مرحومہ کی زندگی ہی میں ہوا ہو، اگر مرحومہ کے فوت شدہ بہن بھائیوں میں سے کسی بہن یا بھائی کا انتقال مرحومہ کے فوت ہونے کے بعد ہوا ہو تو پھر صورتِ تقسیم مختلف ہوسکتی ہے، اس لیے ایسی صورت میں مکمل تفصیل کے ساتھ دوبارہ سوال ارسال فرمائیں۔فتاویٰ ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار ".(الفتاوى الهندية، كتاب الفرائض، الباب الثاني في ذوي الفروض، ج: 6/ 448، ط: دار الفکر)فتاویٰ ہندیہ میں ہے:"الخامسة - الأخوات لأب وأم للواحدة النصف وللثنتين فصاعدا الثلثان، كذا في خزانة المفتين ومع الأخ لأب وأم للذكر مثل حظ الأنثيين، ولهن الباقي مع البنات أومع بنات الابن، كذا في الكافي".(الفتاوى الهندية، كتاب الفرائض، الباب الثاني في ذوي الفروض، ج: 6/ 450، ط: دار الفکر)فقط واللہ اعلم

عنوان: چار بھائیوں اور سات بہنوں میں میراث کی تقسیم
سوال: چار بھائیوں اور سات بہنوں میں میراث کی تقسیم کس طرح ہوگی؟
جواب: صورتِ مسئولہ میں  چار بھائیوں اور سات بہنوں میں  ترکہ کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد اوراگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد   باقی کل ترکہ  منقولہ وغیر منقولہ کو 15 حصوں میں تقسیم کرکے ہر بھائی کو 2 حصے اور ہر بہن کو ایک حصہ ملے گا۔تقسیم کا طریقہ درج ذیل ہے۔میت: 15 بھائی بھائیبھائی بھائیبہنبہنبہنبہنبہنبہنبہن22221111111یعنی 100 روپے میں سے  ہر بھائی کو 13.333روپے اور ہر بہن کو 6.666روپے  ملیں گے۔فقط واللہ اعلم

عنوان: 6 بھائی اور 3 بہنوں میں میرا ث کی  تقسیم
سوال: کل زمین 40 کنال ہو تو 6 بھائیوں  اور 3 بہنو ں میں کیسے تقسیم ہوگی؟
جواب: صورتِ مسئولہ میں اگر مذکورہ زمین  ترکہ کی ہے تو سب سے پہلے  ترکہ سے میت کے حقوق متقدمہ (تجہیز وتکفین  کے اخراجات)ادا کرنے  کے بعد ،اگر اس کے ذمہ قرض ہو تو اسے ادا کرنے کے بعد، اگر میت نے کوئی جائز وصیت کی ہو تو ایک تہائی ترکہ میں اس وصیت کو نافذ کرنے کے بعد  زمین کو میراث کے شرعی اصولوں کے مطابق  15حصوں میں تقسیم کرکے ہر ایک بھائی کو دو،دوحصے اور ہر ایک بہن کو ایک ،ایک حصہ ملے گا۔صورت تقسیم یہ ہے۔مسئلہ15بھائیبھائیبھائیبھائیبھائیبھائیبہنبہنبہن222222111فیصد کے تناسب سے ہر ایک بھائی کو 13.33فیصد اور ہر ایک بہن کو6.66 فیصد حصہ ملے گا۔یعنی 40کنال زمین میں سے ہر ایک بھائی کو5.333کنال زمین اور ہر ایک بہن کو 2.666کنال زمین ملے گی۔فقط و اللہ اعلم

عنوان: شوہر،والد اور تین بیٹیوں کے درمیان 60 لاکھ روپے کی تقسیم
سوال: شوہر ،والد اور 3بیٹیوں کے درمیان ترکہ  کے مال 60 لاکھ روپے تقسیم کریں ۔
جواب: صورتِ مسئولہ  میں اگر مرحومہ کا اور کوئی شرعی وارث نہیں ہے تو مرحومہ کے ترکہ کی شرعی تقسیم کاطریقۂ کار یہ ہے کہ مرحومہ کے ترکہ میں سے پہلے ان کے حقوق ِمتقدمہ یعنی اگر مرحومہ کے ذمہ کوئی قرض ہو تو اسے کُل ترکہ میں سے اداکرنے کےبعداگر انهوں   نے کوئی جائز وصیت کی ہو تواسے باقی ترکہ کے ایک تہائی میں سے نافذکرنے کےبعد ،باقی کل ترکہ  منقولہ وغیرمنقولہ کے39حصے کرکے   شوہر کو9 حصے، والد کو6 حصے،اور  ہرایک بیٹی کو8حصے ملیں  گے۔صورتِ تقسیم یہ ہے:میت:12عول 39/13۔۔۔مرحومہ۔۔۔مض3شوہروالدبیٹیبیٹیبیٹی32896888یعنی 60 لاکھ روپے میں سے مرحومہ کے شوہر کو 13,84,615.384روپے،والد کو9,23,076.923روپے اور ہر بیٹی کو12,30,769.230روپے ملیں گے۔فقط واللہ اعلم

عنوان: پینشن کا حق دار کون ہے؟
سوال: مرحوم شوہر کی پینشن میں بےاولاد ہونے کی صورت میں ،ان کے بہن بھائیوں کا حصہ ہو گا؟ واضح رہے پینشن لینے والے وارث میں صرف بیوہ کا نام درج ہے۔
جواب: واضح رہے کہ پینشن   کی رقم ادارہ کی طرف سے عطیہ اور تبرع ہوتی ہے، ادارہ  جس کے نام پر جاری کرے وہی اس کا مالک ہوتا ہے،اس کے علاوہ دوسرے کسی وارث کو اس میں سے حصہ نہیں ملے گا، کیوں کہ یہ فنڈز مرحوم ملازم کے ترکہ میں شامل نہیں ہے، بلکہ مرحوم  ملازم کے پسماندگان کے لیے ادارہ  کی طرف سے ایک عطیہ ہے اور عطیہ کا حکم یہ ہے کہ  جس کو متعین طور پر دیا جاتا ہے،وہی اس کا مالک ہوتا ہے۔لہذا صورتِ مسئولہ میں جب پینشن  بیوہ کے نام سے جاری ہوئی ہے تو مرحوم کی پینشن کی حق دارصرف اس کی بیوہ ہی ہے،دیگر ورثاء(مرحوم کے بھائی بہنوں)کا اس میں حصہ نہیں ہے۔بدائع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض." (کتاب الہبۃ،ج: 6، ص: 127، ط: دار الکتب العلمیۃ)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے"۔(کتاب الفرائض،

عنوان: عدم جریان میراث در وظیفہ سرکاری تنخواہ،ج4،ص343، ط: دارالعلوم)فقط واللہ اعلم

عنوان: نانی کے ترکہ میں ایک لاکھ روپے صرف نادار بیٹیوں کو دینے کاحکم
سوال: میرے نانا کا انتقال 20 سال پہلے ہوا تھا اور میری نانی کا انتقال ابھی ہوا ہے ۔میری نانی کے  چار بیٹے اور چھ بیٹیاں ہیں جو سب شادی شدہ ہیں۔ تینوں بیٹوں کا رویہ نانا کے ساتھ بھی اچھا نہیں تھا اور دو بیٹوں نے جنازہ بھی نہیں پڑھا تھا ،زندگی میں ہی نانا نانی کو اکیلا چھوڑ دیا تھا اور ایک جو بیٹا صحیح تھا، وہ بھی شادی کے بعد ان بیٹوں کی طرح ہوگیا اور ماں پر ہاتھ اٹھانے تک بھی آ گیا تھا اور پھر بیوی کے ساتھ بھاگ گیا اور جب بیوی کے گھر والوں کی طرف سے مزاحمت کا سامنا کرنا پڑا تو پھر گھر آگیا واپس ماں کے پاس لیکن ویسے خدمت نہیں کی جیسے کرنی چاہیے تھی اور نہ توجہ دی اور ایک بیٹا بیمار ہے، نانی کو اس کے بیٹے خرچہ بھی نہیں دیتے تھے صرف نانی کے بھائی خرچہ دیتے تھے اور نانا کی پنشن آتی تھی جو نانی کو ملتی تھی جن پیسوں سے وہ اپنا اور اپنی ایک طلاق یافتہ بیٹی اور اس کی دو بیٹیوں کے ساتھ گزارا کرتی تھیں  اور نانا کی پنشن اور بھائیوں کے بھیجے ہوئے خرچے سے تھوڑا بہت بچا کر رکھتی بھی تھیں  ،ایک دوسری بیٹی کے پاس جس کی خود مالی حالت اچھی نہیں تھی وہ شادی شدہ تھی  اور اس کی بھی چار پانچ بیٹیاں تھیں ۔اس لیے نانی اس کا بھی بہت خیال کرتی تھی اور اپنے خرچے میں سے اس کو بھی دیتی تھیں  اور اپنی رقم اس کے پاس امانت کے طور پر بھی رکھتی تھیں  ، کسی کو نہیں پتہ تھا کہ نانی کے پاس کتنے پیسے ہیں۔ نانی کے مرنے کے بعد اسی بیٹی کے پاس ایک لاکھ جمع کیا ہوا پیسے ملے ہیں بقی کچھ نہیں ہیں، جس میں سے نانی کی زندگی میں اسی بیٹی نے تیس ہزار روپے قرض کے طور پر اس میں سے خرچ کر دیے تھے، اپنے بچوں پر اس نیت سے کہ وہ اس میں دوبارہ تھوڑے تھوڑے کر کے رکھ دے گی۔آپ سے درخواست ہے کہ اب یہ بتائیں کہ اب میری نانی کا انتقال ہو گیا ہے،نانی کے چھوڑے ہوئے ایک  لاکھ  روپے  کیا بیٹیاں خرچ کر سکتی ہیں جن کی مالی حالت اچھی نہیں جب کہ نانی خود ان کی مدد کیا کرتی تھیں،اور نانی کے بیٹے خرچہ بھی نہیں دیتے تھے نہ ہی ماں کا حق ادا کرتے تھے، اب  یہ روپے  کیسے خرچ کیے جائیں ؟کیا اسی بیٹی کو 30 ہزار روپے چھوڑ دیے جائیں نانی کا خرچہ سمجھ کر ایک غریب بیٹی سمجھ کراور باقی رقم دوسری بیٹی کو دی جائے جو ان  کے ساتھ تھی طلاق یافتہ اور آگے اس کی بھی بیٹیاں ہیں دو۔ اس کا کوئی کمانے والا نہیں ہے۔ لوگ اس کو زکوۃ دیتے ہیں اور وہ خود بھی گھروں کے کام کرتی ہے تب جا کے گھر کا خرچہ چلتا ہے نانی کے تینوں بیٹے کسی قسم کی ان بہنوں کی مدد نہیں کرتے نہ ہی باپ کا کرتے تھے اور نہ ہی ماں کا کیا، یہ تفصیل بتانے کے بعد آپ ہماری راہ نمائی فرمائیں کہ اس رقم کو کیسے خرچ کیا جائے آیا وہ دو یا تین بیٹیاں جو ضرورت مند ہیں کیا وہ خرچہ کرسکتی ہیں اپنی ماں کی اس چھوڑی ہوئی رقم سے یا پھر بیٹوں کو دینا پڑے گا یا پھر اللہ کے نام پر ساری رقم وقف کر دیں،یا پھر بیٹیاں اپنی ضرورت پوری کریں اس ماں کے چھوڑے ہوئے رقم سے اور وہ خود بیٹیاں بہت ضرورت مند ہیں ،لوگ ان کی مدد کرتے ہیں زکات خیرات سے،  آپ راہ نمائی فرمائیں اس معاملے میں تاکہ اللہ بھی راضی ہو اور مجھ سے بھی کوئی غلط فیصلہ نہ ہو۔
جواب:
واضح رہے کہ حقِ وراثت کا مدار فقر و تنگ دستی پر نہیں ، بلکہ  وراثت کا مدار  قرابت  داری اور نسب  پر  ہے،  اس لیے والدین میں  سے کسی کے انتقال کے بعد ان کے تمام ورثاء ترکہ کے حق دار ہوتے ہیں، اگرچہ بعض ان میں مالدار ہوں اور بعض نادار ، بعض فرمانبردار ہوں اور بعض نافرمان ، میراث میں ہرایک اپنے حصے کے بقدر شریک ہوتاہے ، نافرمانی  کی وجہ سے  اس کا  حق وراثت سے ساقط نہیں ہوتا۔صورتِ  مسئولہ میں نانی  کے انتقال کے بعد  ان کی تمام  مملوکہ  چیزیں ان کا ترکہ ہے اور  ہر  وارث   اپنے   اپنے شرعی  حصہ کے اعتبار سے  نانی    کی تمام متروکہ  چیزوں  میں حق دار ہے،لہذا نانی کے  ترکہ سے ان کے  تمام بیٹوں اور بیٹیوں  کو حصہ ملے گا ،البتہ  میراث تقسیم ہونے کے بعد  اگر بقیہ بہن بھائی چاہیں کہ وہ اپنا حصہ  جن تین بیٹیوں کی  مالی حالت اچھی نہیں  ان کو دے دیں  تو وہ دے سکتے ہیں ،باقی  ایک بیٹی کے پاس نانی کے ایک لاکھ  روپے جو بطور امانت   رکھےتھے  اور اس میں سے اس نے تیس ہزار روپے  اپنی ضروریات  میں خرچ کردیے ہیں تو وہ اس  کے ذمے قرض ہے، اپنے  حصے  کے  بقدر  رقم منہاکرکے  بقیہ رقم کی واپسی ضروری ہے اور وہ رقم نانی کے دیگر رقم کے ساتھ ورثاء میں تقسیم ہوگی   ،نیز  ورثاء کی  اجازت کے بغیر اس  رقم کو وقف بھی نہیں کرسکتے ، باقی یہ بات بھی ملحوظ   رہے کہ شرعًا والدین کے اولادپر  بہت سے  حقوق ہیں ، والدین سے اونچے  سخت لہجے میں بات کرنا ، گالم گلوچ کرنا باوجود وسعت کے ان کی ضروریات کاخیال نہ رکھنا سب گنا ہ کے کام ہیں  ،نانی کے بیٹے   والدہ  کی  نافرمانی کرنے سے  سخت گناہ گار  ہوئے ہیں  ، اب والدہ کی وفات کے بعد  اس کی تلافی کی صورت یہ ہے کہ  بیٹے اپنی  والدہ  کے لیے دعائے مغفرت کرتے رہیں ور والد ین  کے لیے جتنا ہوسکے ایصالِ ثواب کرتے رہیں نیز والدہ کے دنیا سے جانے کے بعد اگر خالہ موجود ہیں تو ان کے ساتھ حسنِ سلوک کا معاملہ رکھیں۔الموسوعۃ الفقہیہ کوتیہ میں ہے:"التركة (3) . و هي في الاصطلاح عند الجمهور: ما تركه الميت من أموال و حقوق. و عند الحنفية: هي ما تركه الميت من الأموال صافيا عن تعلق حق الغير بعين من الأموال."(الحقوق المتعلقۃ بالترکۃ 3/19ط: دارالسلاسل)تکملہ رد المحتار میں ہے:"الإرث جبري لَايسْقط بالإسقاط."(كتاب الدَّعْوَى، بَاب التَّحَالُف مطلب واقعة الفتویٰ، 7/505ط:سعید)شرح المجلہ لسلیم رستم باز میں ہے:"كما أن أعيان المتوفى المتروكة عنه مشتركة بين الورثة على حسب حصصهم، كذلك يكون الدين الذي له في ذمة آخر مشتركا على قدر حصصهم."(شرح المجلة لسليم رستم باز مادة:1091 كتاب الشركة، الفصل الثالث، ط:مکتبه حنفيه كوئته)شرح المجلۃ للرستم باز میں ہے :"لایجوز لأحد أن یتصرّف في ملك غیرہ بلا إذنه أو وکالة منه أو ولایة علیه، و إن فعل کان ضامنًا."( المقالۃ الثانیۃ  فی بیان القواعد الکلیۃ  الفقہیۃ  1/ 51 ،  مادۃ96 ط: رشیدیہ)الدرالمختار میں ہے:"(ثم) رابعًا بل خامسًا (يقسم الباقي) بعد ذلك (بين ورثته) أي الذين ثبت إرثهم بالكتاب أو السنة."(شامی کتاب الرائض 6/ 761ط:سعید)قرآن کریم میں ہے:"{وَقُلْ رَبِّ ارْحَمْهُمَا كَمَا رَبَّيَانِي صَغِيرًا}"(سورۃالاسراء :24)ترجمہ :اور یوں دعا کرتے رہنا  کہ اے  پروردگار ان دونوں پر رحمت فرمائیں جیساکہ انھوں نےمجھ کو بچپن میں پالا پرورش کیا ہے۔(بیان القرآن 2/374ط:رحمانیہ)مشکاۃ المصابیح میں ہے:"وعن أبي بكرة رضي الله عنه قال: قال رسول الله صلى الله عليه وسلم: «كل الذنوب يغفر الله منها ما شاء إلا عقوق الوالدين فإنه يعجل لصاحبه في الحياة قبل الممات»."(باب البر والصلة،الفصل الثالث3/ 1383،ط: المكتب الإسلامي)ترجمہ :" رسول کریمﷺ نے فرمایا ؛ شرک کے علاوہ تمام گناہ ایسے ہیں کہ اللہ تعالیٰ ان میں سے جس قدر چاہتا ہے بخش دیتا ہے، مگر والدین کی نافرمانی کے گناہ کو نہیں بخشتا، بلکہ اللہ تعالیٰ ماں باپ کی نافرمانی کرنے والے کو موت سے پہلے اس کی زندگی میں  جلد ہی سزا  دے دیتا ہے۔"الدرالمختار میں ہے:"(و يستحق الإرث) و لو لمصحف، به يفتى، و قيل: لايورث، و إنما هو للقارئ من ولديه صيرفية بأحد ثلاثة (برحم ونكاح) صحيح فلا توارث بفاسد و لا باطل إجماعًا (وولاء)."(کتاب الفرائض 6/762ط:سعید) مرحومہ  کے ترکے کی تقسیم  کا شرعی طریقہ یہ  ہے کہ سب سے پہلے   مرحومہ  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحومہ  کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومہ  نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 14حصوں میں تقسیم کرکے مرحومہ کے ہرایک  بیٹے کو 2،2حصے، مرحومہ  کی  ہر ایک بیٹی  کوایک ،ایک حصہ ملے گا۔صورت تقسیم یہ ہے :مسئلہ:14 (نانی )بیٹابیٹابیٹابیٹابیٹیبیٹیبیٹیبیٹیبیٹیبیٹی2222111111ایک لاکھ روپے میں سے مرحومہ کے ہرایک  بیٹے کو 14285.714روپے، مرحومہ  کی  ہر ایک بیٹی   7142.857 روپے ملیں گے۔فقط واللہ اعلم

Reference: Arabic reference : Book 42, Hadith 3: حوالہ

عنوان: شوہر کے انتقال کے بعد دوسری جگہ شادی کرنے کی صورت مین بھی بیوی سابقہ شوہر کے ترکہ کی حق دار ہوتی ہے
سوال: میری بیٹی  کے شوہرکا انتقال ہوگیا تھا،میں نے دار الافتاء اشرف المدارس سے فتوی لیاتھا،جس کے مطابق میری بیٹی سابقہ شوہر کے چوتھائی ترکہ کی حق دار ہے،اب میں نے اپنی بیٹی کی شادی دوسری جگہ کردی ہے،بیٹی کے سابقہ سسرال والے اب یہ کہہ رہے ہیں کہ اب میری بیٹی ان سے لاتعلق ہوچکی ہے اور اس کا مرحوم شوہر  کی جائیداد میں کوئی حصہ نہیں ہے،براہ مہربانی اب راہ نمائی فرمائیں کہ کیا میری بیٹی کا حق بنتاہے؟
جواب: صورت مسؤلہ  میں سائل  کی بیٹی اپنے مرحوم شوہر کے ترکہ میں اپنے حصے کی حق دار ہے،دوسری جگہ شادی کرنے کی صورت میں  اس کاحق ختم نہیں ہوا،لہذا اسے اس کاحق دیناضروری ہے،اس کاحق نہ دینےوالے  سخت گناہ گار ہوں گے۔فتاویٰ شامی میں ہے:" وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه۔"( رد المحتارمع الدرالمختار ،کتاب الفرائض (6/ 758)ط:دارالفکر)فقط واللہ اعلم

عنوان: کسی وارث کا محض  زبانی طور پر میت کے ترکے سے دستبردار ہونے کا حکم
سوال: ایک شخص کا انتقال ہوگیا، ورثاء میں آٹھ  بیٹے اور چار بیٹیاں چھوڑیں، بیوہ اور والدین کا انتقال مرحوم  کی حیات میں ہوگیا تھا، انتقال کے بعد بھائیوں نے بہنوں کو بٹھاکر پوچھا کہ آپ لوگوں کو حصہ چاہیے کہ نہیں؟ تو بہنوں نے کہا کہ ہمیں حصہ نہیں چاہیے اور اس پر بھائیوں نے ان سے انگوٹھا بھی لگوادیا، اب بہنیں کہہ رہی ہیں کہ وہ تو ہم نے بھائیوں کی ناراضگی کی خوف سے حصہ لینے سے منع کیا تھا، لہٰذا ہمیں ہمارا حصہ دے دو اب، کیا ان کا ایک مرتبہ دستبردار ہونے کے بعد دوبارہ حصے کا مطالبہ کرنا درست ہے؟اس دوران والد کے انتقال کے بعد ایک بیٹی کا بھی انتقال ہوگیا ہے، اگر بہنوں کا مطالبہ درست ہے اور ان کو حصہ دینا شرعاً لازم ہے تو اس بیٹی کا حصہ اسے کیسے ملے گا؟مرحومہ نے ورثاء میں پانچ بیٹے اور دو بیٹیاں چھوڑیں، جب کہ شوہر کا انتقال مرحومہ سے پہلے ہوگیا تھا۔وضاحت: بہنوں نے والد کی میراث میں سے کوئی چیز بھی نہیں لی ہے۔
جواب: واضح رہے کہ میراث اور ترکہ میں جائیداد کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے۔مذکورہ بالا تفصیل کی رو سے صورتِ مسئولہ میں چوں کہ  بہنیں  والد کی میراث میں سے  اپنے حصے پر قبضہ  یا اس کے عوض کسی دوسری چیز پر مصالحت کیے بغیر  محض زبانی طور پر دستبردار ہوئی تھیں،اس وجہ سے ان کی یہ دستبرداری شرعاً معتبر نہیں ہے، بلکہ وہ  والد کے ترکے میں اپنے شرعی حصے کی بدستور حق دار ہیں، بھائیوں پر لازم ہے کہ وہ والد کی جائیداد کی شرعی تقسیم کرکے  ان کے تمام ورثاء کو ان کا شرعی حصہ دے دیں۔مرحوم والد کی جائیداد تقسیم کرنے کا شرعی طریقہ یہ ہے کہ  سب سے پہلے مرحوم کے ترکہ میں سے حقوقِ متقدمہ (تجہیز و تکفین کے اخراجات ) نکالنے کے بعد،اگر  مرحوم کے ذمہ  کوئی قرض ہو تو اس کی ادائیگی کے بعد، اگر مرحوم نے  کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل 240 حصے کرکے ان کے ہر ایک بیٹے کو24 حصے، ہر زندہ بیٹی کو 12 حصے، جب کہ مرحوم کی مرحومہ بیٹی کے ہر ایک بیٹے کو2 حصے اور ہر ایک بیٹی کو ایک، ایک حصہ ملے گا۔صورتِ تقسیم یہ ہے:میت:240/20بیٹابیٹابیٹا   بیٹابیٹابیٹابیٹابیٹابیٹیبیٹیبیٹیبیٹی2222222211112424242424242424فوت شدہ121212میت:12۔۔۔مف1بیٹابیٹابیٹابیٹابیٹابیٹیبیٹی2222211یعنی 100 روپے میں سے مرحوم والد کے ہر ایک بیٹے کو 10 روپے اور ہر زندہ بیٹی کو 5 روپے، جب کہ مرحوم کی مرحومہ بیٹی کے ہر ایک بیٹے کو 0.833روپے اور ہر ایک بیٹی کو 0.416 روپے ملیں گے۔" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط".(کتاب الدعوی، باب التحالف،ج8، ص116، ط:سعید)فقط واللہ اعلم

عنوان: نان نفقہ نہ دینا موانع ارث میں سے نہیں ہے
سوال: میری خالہ کا انتقال ہو گیا ہے،ورثاء میں شوہر ،3 بھائی اور دو بہنیں ہیں ،خالہ کی حقیقی اولاد نہیں تھی ،البتہ ان کے شوہر کی پہلی بیوی سے ایک بیٹی تھی ،میرے خالو صاحب حیثیت ہیں ،دو یا تین جائیدادیں بھی ہیں ،وہ ڈاکٹر بھی ہیں اور اپنا کلینک بھی ہے ، خالو میری خالہ کو کوئی خرچہ و غیرہ نہیں دیتے تھے ،خالہ کو جو جائیداد اور زیور  اپنی والدین کی طرف سے ملا تھا اسی سے اپنا خرچہ اور خالو کا خرچہ چلاتی تھیں ،خالہ کینسر کی مریضہ تھیں اس میں بھی سارا خرچہ خالہ نے اپنے ذاتی پیسوں سے ہی کیا ،اور خالو کی آنکھ کی سرجری اور گھٹنے کا آپریشن ہوا ،اس کے پیسے بھی  خالہ ہی نے دیے،الغرض جو بھی خرچہ ہو ،کوئی دعوت ہو یا پیٹرول کا خرچہ ہو سب خالہ ہی دیتی تھیں ،اس صورت حال میں آپ بتائیں کہ خالو کا کتنا حصہ ہوگا ،ذہن میں ایک سوال ہے کہ جب خالو نے کچھ خالہ کا کیا ہی نہیں ہے تو پھر خالو کو کیوں حصہ مل رہا ہے ،خالہ کی چاہت تھی کہ اپنے سب پیسے کار خیر میں لگادیتیں ،کئی دفعہ اس کا تذکرہ بھی کیا ۔لیکن طبیعت خراب ہونے کی وجہ سے ہمت نہیں کر پائیں ۔
جواب: 1)صورت مسئولہ میں سائل کے خالو پر لازم تھا کہ وہ خالہ کو نان نفقہ دیتے جس سے وہ اپنی ضروریات کا بندو بست کرتیں ،خالو کا نان نفقہ نہ دینا شرعاً درست نہیں تھا ،لیکن نان و نفقہ نہ دینا  میراث کے محرومی کے اسباب میں سے نہیں ہے ،لہذا خالو باوجود تمام تر ذمہ داری نہ نبہانے کی وجہ سے خالہ کی میراث سے محروم نہیں ہوں گے ۔2)سائل کی خالہ   کے ترکہ کی    تقسیم  کاشرعی  طریقہ یہ  ہے کہ مرحومہ کے  حقوق  متقدمہ     یعنی اگر مرحومہ  کے ذمہ  کوئی قرض ہو تو  اسے ادا کرنے کے بعد،اگر مرحومہ  نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 16 حصوں میں تقسیم کر کے شوہر کو 8 حصے ،ہر ایک بھائی کو 2 ، ہر ایک بہن کو ایک حصہ ملے گااور مرحوم کی سوتیلی بیٹی محروم رہیں گی ،نیز مرحومہ کے کفن دفن کا خرچہ مرحومہ کے شوہر کے ذمہ لازم ہے۔صورت تقسیم یہ ہے:میت :2 / 16شوہر بھائی بھائیبھائیبہنبہن11822211یعنی 100 فیصد میں سے 50 فیصد شوہر کو ،ہر بھائی کو 12.50 فیصد اور ہر بہن کو 6.25 فیصد ملے گا ۔تنویر الابصار میں ہے:"وموانعه الرق و القتل واختلاف الدين واختلاف  الدارين"(رد المحتار ،کتاب الفرائض،ج:6،ص:767،ط:سعید)فقط واللہ اعلم

عنوان: میراث کی تقسیم میں ترکہ کے گھر کی قیمت خرید کا اعتبار نہیں
سوال: ہمارے والد صاحب نے اپنی زندگی میں اپنا رہائش والا گھر 6500000 پینسٹھ لاکھ روپے میں فروخت کرکے ایک دوسری جگہ 8500000 پچاسی لاکھ روپے میں بکنگ کروادی تھی انتقال سے تقریباً 6 ماہ قبل، اور اب وہ جو بکنگ کروائی تھی اب اس کی مالیت کم از کم ڈیڑھ کروڑ روپے کی ہے اب پوچھنا یہ ہے کہ میراث میں وہ 65 لاکھ روپے کے حساب سے تقسیم ہوگا یا پھر ڈیڑھ کروڑ روپے کے حساب سے کیونکہ ایک بھائی اس پر بضد ہیں کہ 65 لاکھ روپے کے حساب سے تقسیم ہوگا ۔
جواب: صورت مسئولہ میں سائل کے والد مرحوم نے اپنی زندگی میں پچاسی لاکھ مالیت کا جو گھر خریدا تھا، ان کی وفات کے بعد مذکورہ گھر مرحوم کے ترکہ میں شامل ہوگا، جس میں مرحوم کے تمام شرعی ورثاء حصص شرعیہ کے تناسب سے شریک ہوں گے، نیز  مذکورہ مکان   کی تقسیم کے وقت جو ویلیو ہوگی، اسی کے مطابق تمام ورثاء میں تقسیم کرنا ضروری ہوگا، قیمت خرید کا میراث کی تقسیم میں اعتبار نہیں کیا جائےگا، لہذا پینسٹھ لاکھ کے اعتبار سے ترکہ کی تقسیم کرنے پر مجبور کرنا شرعا درست نہیں۔بدائع الصنائع في ترتيب الشرائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)فقط واللہ اعلم

عنوان: ترکہ کی تقسیم
سوال: عرض ہے کہ 11 کنال زمین 4 بھائیوں اور ایک بہن میں کیسے تقسیم ہوگی؟ رہنمائی فرمایئے
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے9 حصے بناکر مرحوم کے ہر بھائی کو 2 حصے اور بہن کو ایک حصہ ملے گا۔صورتِ تقسیم یہ ہے:میت 9بھائی بھائیبھائیبھائیبہن22221یعنی فیصد کے اعتبار سے ہر بھائی کو 22.22 فیصد اور بہن کو 11.11 فیصد ملے گا۔ فقط واللہ اعلم

عنوان: جس کی نہ اولاد ہو اور نہ والدین، اس کی میراث کس کو ملے گی؟
سوال: میرا سوال تقسیمِ وراثت کے بارے میں ہے، ایک بھائی، پانچ  بہنیں ہیں، چار شادی شدہ ہیں اور ایک نے شادی نہیں کی، انہوں نے کافی زیادہ پراپرٹی بنائی ہے گھر اور پلاٹس وغیرہ، جن چار بہنوں نے شادی کر لی تھی اور ان چار بہنوں میں سے دو کی وفات ہوگئی ہے اور ان کی اولاد موجود ہے، کیا جس بہن نے شادی نہیں کی، اس کی وفات کے بعد کن میں حصہ تقسیم ہوگا؟ جو بہنں وفات پا گئی ہیں، ان کی اولاد کو کیا حصہ ملے گا؟
جواب: صورتِ مسئولہ میں جس بہن نے شادی نہیں کی، اگر اس کا انتقال بقیہ دو بہنوں اور بھائی کی زندگی میں ہوجائے تو اس کا ترکہ بھائی اور بہنوں میں اس طرح تقسیم ہوگا کہ بھائی کو دوگنا اور بہنوں کو اکہرا حصہ ملے گا،مرحومہ  بہنوں کی اولاد کا شرعاً اس میں کوئی حق نہیں ہوگا، اور اگر بھائی پہلے فوت ہوجائے تو پھر (بہنوں کے ساتھ) بھتیجے (بھائی کی مذکر اولاد) بھی شرعاً وارث ہوں گے۔لیکن چوں کہ موت کی ترتیب مقرر نہیں ہے، کس کا انتقال پہلے ہوگا، کس کا بعد میں، یہ اللہ کے علم میں ہے، لہذا جس وقت مذکورہ (غیر شادی شدہ) بہن کا انتقال ہو، اس وقت موجود وارثین کی تفصیل بتا کر دوبارہ شرعی حکم معلوم کیا جائے۔قرآن مجید میں ہے:"يَسْتَفْتُونَكَ قُلِ اللَّهُ يُفْتِيكُمْ فِي الْكَلَالَةِ ۚ إِنِ امْرُؤٌ هَلَكَ لَيْسَ لَهُ وَلَدٌ وَلَهُ أُخْتٌ فَلَهَا نِصْفُ مَا تَرَكَ ۚ وَهُوَ يَرِثُهَا إِن لَّمْ يَكُن لَّهَا وَلَدٌ ۚ فَإِن كَانَتَا اثْنَتَيْنِ فَلَهُمَا الثُّلُثَانِ مِمَّا تَرَكَ ۚ وَإِن كَانُوا إِخْوَةً رِّجَالًا وَنِسَاءً فَلِلذَّكَرِ مِثْلُ حَظِّ الْأُنثَيَيْنِ ۗ يُبَيِّنُ اللَّهُ لَكُمْ أَن تَضِلُّوا ۗ وَاللَّهُ بِكُلِّ شَيْءٍ عَلِيمٌ"(سورة النساء؛ آيت: 176)ترجمہ: "لوگ آپ سے حکم دریافت کرتے ہیں، آپ فرمادیجیے کہ اللہ تعالی تم کو کلالہ کے باب میں حکم دیتا ہے، اگر کوئی شخص مرجائے جس کے اولاد نہ ہو (اور نہ ماں، باپ) اور اس کی ایک (عینی یا علاتی) بہن ہو تو اس کو اس کے تمام ترکے کا نصف ملے گا اور وہ شخص اس اپنی کا وارث ہوگا، (وہ بہن مرجائے اور) اس کے اولاد نہ ہو (اور والدین بھی نہ ہوں) اگر ایسی چند بہنیں دو ہوں (یا زیادہ) تو ان کو اس کے کل ترکے میں سے دو تہائی ملیں گے اور اگر وارث بھائی بہن ہوں مرد اور عورت تو ایک مرد کو دو عورتوں کے حصے کے برابر ملے گا، اللہ تعالی تم سے (دین کی باتیں) اس لیے بیان کرتے ہیں کہ تم گمراہی میں نہ پڑو اور اللہ تعالی ہر چیز کو خوب جانتے ہیں۔"(بیان القرآن، ج: 1، ص: 435، ط: مکتبہ رحمانیہ)سراجی میں ہے:"أما العصبة بنفسه: فكل ذكر لاتدخل في نسبته الي الميت أنثي، و هم أربعة أصناف: جزء الميت، و أصله، و جزء أبيه، و جزء جده، الاقرب فالاقرب، يرجحون بقرب الدرجة، أعني أولاهم بالميراث جزء الميت أي البنون ثم بنوهم و إن سفلوا، ثم أصله أي الأب ثم الجد أي أب الأب و إن علا، ثم جزء أبيه أي الإخوة ثم بنوهم و إن سفلوا الخ۔"(سراجی، باب العصبات، ص: 36، ط: مکتبہ البشری)فقط واللہ اعلم

عنوان: مرحوم کی 70کنال زمین کی تقسیم کا طریقہ
سوال: 70 کنال زمین  میں سے 5 بھائیوں ،2 بہنوں  اور ایک والدہ کو  کتنا کتنا حصہ آئے گا؟
جواب: صورتِ مسئولہ میں اگر سائل اپنے والد کے ترکہ کی تقسیم کا طریقہ معلوم کر نا چاہ رہاہے تو  اس کی تقسیم کا  طریقہ یہ ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکا لنے کے بعد  ،اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگرانہوں نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو96حصوں میں تقسیم کرکے،12 حصے مرحوم کی بیوہ یعنی سائل کی والدہ کو ، 14حصے ہر ایک بیٹے یعنی سائل سمیت اس کے ہر ایک بھائی کو اور 7،7حصے ہر ایک بیٹی یعنی سائل کی ہر ایک بہن کو ملیں گے۔صورتِ تقسیم یہ ہے:میت:96/8(مرحوم والد)بیوہبیٹابیٹابیٹابیٹابیٹابیٹیبیٹی171214141414147770کنال زمین میں سے 8.75کنال  مرحوم کی بیوہ یعنی سائل کی والدہ کو ،10.208کنال ہر ایک بیٹے یعنی سائل سمیت اس كے  هر ایک بھائی کو اور5.104کنال ہر ایک بیٹی یعنی سائل کی ہر ایک بہن کو ملیں گے۔اور اگر سائل کی مراد مرحوم سے والد کے علاوہ کوئی اور ہو تو اس صورت میں ترکہ کی تقسیم مختلف ہوگی، اس کی وضاحت لکھ کر دوبارہ دارالافتاء سے رجوع کریں۔فقط واللہ اعلم

عنوان: دوبھائی اورپانچ بہنوں میں چوراسی کنال زمین کی تقسیم
سوال: دو بھائی اور پانچ بہنوں میں 84 کنال کی زمین کیسے تقسیم کریں گے اور ہر ایک کے حصے میں کتنی زمین آئے گی۔
جواب: صورتِ مسؤلہ میں مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو9حصوں میں تقسیم کرکے مرحوم کےہرایک بیٹے کو 2،2حصے، مرحوم کی ہر ایک بیٹی کو ایک ،ایک حصہ ملے گا ۔صورت تقسیم یہ ہے :میت:9 بھائی بھائیبہن بہنبہن بہنبہن221111184 کنال زمین میں سے ہرایک بیٹے کو  18.666کنال اور ہرایک بیٹی کو 9.333 کنال ملیں گے ، تاہم زمین کے محل وقوع کے اعتبارسے زمین کے بعض حصوں کی باہمی قیمت میں تفاوت ہوسکتاہے ،اس لیے زمین کی باقاعدہ تقسیم کے لیے اپنے علاقے کے اہل علم سے رجوع کریں ۔فقط واللہ اعلم

عنوان: وراثت کے پیسوں سے لیے گئے پلاٹ کے نفع کی تقسیم
سوال: ہم نے وراثت تقسیم کرتے ہوئے دونوں بہنوں کو ان کے حصہ کا فلیٹ بک کردیا تھا اور والدہ کو ان کا حصہ مکمل ادا کردیا ہے،تینوں بھائی ساتھ تھے تو فلیٹ کی قسط ہم ادا کر رہے تھے، اب ہم تینوں بھائی الگ ہوگئے ہیں۔ حساب کرتے وقت ہم نے فلیٹ کی بقایا رقم کے برابر ایک خالی پلاٹ الگ کردیا تھا، فلیٹ  کی قسط ہم ادا کر رہے ہیں۔ فلیٹ دوسری اور تیسری منزل کا ہے اور جو فلیٹ ہم نے بک کرایا ہے اس کی بلڈنگ تعمیر ہو گئی ہے؛  کیوں کہ پروجیکٹ 5-4 بلڈنگوں پر مشتمل ہے، فائنل ہونے میں اسے 2 سال لگیں گے۔ حساب کرتے وقت ہم نے فلیٹ کی بقایا رقم کے برابر جو خالی پلاٹ الگ کیا تھا اسے اب فروخت کردیا ہے، اب پلاٹ کی قیمت پر جو اضافی رقم ہمیں ملی ہے، وہ ہم وراثت کے حساب سے والدہ ، دونوں بہنوں اور تینوں بھائیوں میں تقسیم کریں گے یا صرف تینوں بھائیوں میں تقسیم ہوگا ؟
جواب: صورتِ  مسئولہ میں اگر والدہ اور بہنوں کا حصہ الگ کرکے بھائیوں نے اپنے حصے سے مذکورہ خالی پلاٹ لیا تھا تو اس پلاٹ سے  ملنے والی اضافی رقم بھائیوں میں ہی تقسیم ہوگی، بہنوں اور والدہ کا اس میں حصہ نہیں ہے۔ اور اگر مذکورہ پلاٹ صرف بھائیوں کے حصے سے نہیں، بلکہ مشترکہ رقم سے لیا گیا تھا تو والدہ اور بہنیں بھی اس کے نفع میں شریک ہوں گی۔مجلة الأحكام العدلية (1 / 206):"تقسيم حاصلات الأموال المشتركة في شركة الملك بين أصحابهم بنسبة حصصهم."فقط واللہ اعلم

عنوان: تعمیری اخراجات اور میراث کے متعین کردہ حصہ کا حکم
سوال: میرے والد صاحب کے انتقال کے وقت ورثاء میں بیوہ، چار بیٹے اور تین بیٹیاں تھیں، والد مرحوم کے ترکہ میں ایک پلاٹ تھا، جس کی قیمت آٹھ لاکھ روپے تھی، آدھے پلاٹ کو فروت کرکے مرحوم کے بڑے دو بیٹوں کو ان کا حصہ اس وقت کے لحاظ سے 1 لاکھ 27 ہزار روپے جو بنتا تھا، اسی وقت انہیں دے دیا گیا، کیونکہ وہ شادی شدہ تھے اور اپنے ذاتی گھروں میں رہتے تھے، مرحوم کی تینوں بیٹیاں بھی شادی شدہ تھیں، ان کو بھی میں نے حصہ دینا چاہا، لیکن ان تینوں نے کہا کہ ہمارے حصہ کی رقم جو 63 ہزار 5 سو روپے بنتی ہے اور یہ رقم ان کی متعین ہوگئی تھی، اسے آپ اس پلاٹ کی تعمیر پر لگا لو اور اسے ہماری طرف سے ادھار سمجھا جائے، صرف میں، میری والدہ اور میرے چھوٹے بھائی کا باقی آدھے پلاٹ میں حصہ رہ گیا، والدہ نے مجھے اور میرے چھوٹے بھائی کو اپنا حصہ قبضہ کیے بغیر دے دیا اور کہا کہ میرا حصہ تم دونوں پلاٹ کی تعمیر پر لگادو، اس وقت تک ہم دو بھائی اور والدہ کرایہ کے مکان میں رہتے تھے، پھر میں نے پلاٹ کو بنایا اور ساری تعمیر اپنے خرچے پر ورثاء کی اجازت سے کی اور تعمیر کے اخراجات بعد میں وصول کرنے کی بات بھی کی، مجھ سے چھوٹے بھائی نے اس پر کوئی خرچہ نہیں کیا اور نہ وہ کماتا تھا،پلاٹ کی تعمیر مکمل ہونے کے بعد  پھر میں، میرا چھوٹا بھائی اور والدہ اس تعمیر شدہ پلاٹ میں رہنے لگے، اب جب والدہ کا انتقال ہوا تو تینوں بہنیں چھوٹےبھائی کو ساتھ ملاکر یہ کہتی ہیں کہ ہمیں آج کے حساب سے پوری اس عمارت میں سے حصہ دیا جائے، پوچھنا یہ ہے کہ تینوں بہنوں کو کس حساب سے حصہ دیا جائے گا اور چھوٹے بھائی کو کس حساب سے اور مجھے میری تعمیر کے اخراجات ملیں گے یا نہیں؟
جواب: صورتِ مسئولہ میں سائل کی تینوں بہنوں میں سے ہر ایک کا حصہ 63 ہزار 5 سو روپے چونکہ متعین ہوگیا تھا اور انہوں نے مذکورہ حصہ کو یہ کہہ کر اپنے بھائی کے حوالے کیا تھا کہ اسے ادھار سمجھا جائے، اس لیے اب ان میں سے ہر ایک کا حصہ والد مرحوم کے ترکہ میں صرف 63 ہزار 5 سو روپے ہی ہے، اس سے زیادہ نہیں۔سائل نے مذکورہ پلاٹ پر جتنی تعمیر کی تھی تو وہ چونکہ سب کی اجازت سے اور اس معاہدے کے ساتھ کی تھی کہ بعد میں، میں یہ سارے اخراجات وصول کروں گا، اس لیے اسے اس کی تعمیر کے اخراجات ملیں گے۔باقی مذکورہ پلاٹ میں سائل، اس کے چھوٹے بھائی اور ان کی والدہ کا حصہ چونکہ متعین نہیں ہوا تھا، اس لیے تعمیر کے اخراجات نکالنے کے بعد باقی پلاٹ کی آج کل کے حساب سے جو مارکیٹ ویلیو ہوگی، اسی حساب سے ان تینوں کو اپنا حصہ ملے گا، سائل کی والدہ چونکہ وفات پاگئی ہیں اور انہوں نے اپنا حصہ سائل اور اس کے چھوٹے بھائی کو  قبضہ کیے بغیر  دے دیا تھا، اس لیے وہ حصہ سائل اور اس کے چھوٹے بھائی کی ملکیت میں نہیں آیا، بلکہ بدستور والدہ کی ملکیت رہا، لہٰذا اب مرحومہ والدہ کے انتقال کے بعد ان کا مذکورہ پلاٹ میں آج کل کے حساب سے جو حصہ بنتا ہے، وہ سارا ترکہ ہے اور اس میں سب ورثاء یعنی چاروں بھائی اور تینوں بہنیں اپنے اپنے حصوں کے اعتبار سے حق دار ہیں۔سائل کی والدہ مرحومہ کے ترکہ کی تقسیم کا شرعی طریقہ یہ ہے کہ ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 11 حصے کرکے مرحومہ کے چار بیٹوں میں سے ہر ایک کو 2 حصے اور تین بیٹیوں میں سے ہر ایک کو ایک حصہ ملے گا۔صورتِ تقسیم یہ ہے:میت: 11بیٹابیٹابیٹابیٹابیٹیبیٹیبیٹی2222111یعنی 100 روپے میں سے مرحومہ کے چار بیٹوں میں سے ہر ایک کو 18.181 روپے اور تین بیٹیوں میں سے ہر ایک کو 9.090 روپے ملیں گے۔فتاوی شامی میں ہے:"(ومن بنى أو غرس في أرض غيره بغير إذنه، أمر بالقلع والرد) لو قيمة الساحة أكثر كما مر، (وللمالك أن يضمن له قيمة بناء أو شجر أمر بقلعه) أي مستحق القلع فتقوم بدونهما ومع أحدهما مستحق القلع فيضمن الفضل (إن نقصت الأرض به) أي بالقلع.وفي الرد: (قوله: بغير إذنه) فلو بإذنه، فالبناء لرب الدار، ويرجع عليه بما أنفق، جامع الفصولين من أحكام العمارة في ملك الغير."(کتاب الغصب، مطلب في رد المغصوب، ج:6، ص:194/ 195، ط:سعید)فقط والله أعلم

عنوان: متروکہ جائیداد مارکیٹ ویلیو کے حساب سے تقسیم ہوگی
سوال: 10 جون 2019 ء کو ہمارے والد کا انتقال ہوا، اس سے پہلے انہوں نے جائیداد کا حساب لگایا اور بیٹوں کو ہدایت کی کہ میرے بعد اس حساب سے جائیداد ورثاء میں تقسیم کی  جائے۔ورثاء میں بیوہ، تین بیٹے اور ایک بیٹی ہے۔ہمارے دادا دادی کا والد سے پہلے انتقال ہو گیاتھا۔بیوہ اور لڑکے وصیت پر عمل کرنے راضی ہیں، لیکن لڑکی انکاری ہے۔لڑکی کہتی ہے کہ آج کی قیمت لگائی جائے ، اگر باقی پسماندگان اس کی بات مانتے ہیں تو وہ اتنی زیادہ لگارہی ہے جو نا قابل عمل ہے۔اب سوال یہ ہے کہ :1۔ لڑکی کو اپنے والد کی وصیت پر عمل کرنا چاہیے ؟2۔ بیٹے وراثت کیسے تقسیم کریں؟3۔ اگر لڑکی وراثت لینے پر راضی نہ ہو تو اس کاحصہ بینک میں بطور ِ امانت رکھ دیں؟
جواب: 1۔ لڑکی پر اپنے والد کی وصیت پر عمل کرنا لازم نہیں ہے۔2۔ آج کی مارکیٹ ویلیو کے حساب سے جائیداد کو تقسیم کیا جائے گا۔3۔ لڑکی کو اس کا  پورا حصہ دیا جائے، اگر نہ لے تو جائیداد میں جو نقدی ہو، اس کو محفوظ رکھا جائے، حفاظت کے لیے بینک میں رکھنے کی بھی اجازت ہے۔لڑکی کے حصے کی  زمین،  مکان وغیرہ کو بعینہ محفوظ رکھا جائے، دیگر ورثاء کو  اس کے حصے کی فروختگی کی اجازت نہیں ہے۔صورتِ مسئولہ میں سائل کے والد کی جائیداد کی تقسیم کا طریقہ یہ ہے کہ مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی  میں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  8حصے کئے جائیں گے  ، جس میں سے مرحوم کی بیوہ کو ایک حصہ،  ہر بیٹے   کو  2حصے  اور بیٹی کو  ایک حصہ ملے گا۔صورتِ تقسیم یہ ہے :میت : (والد) ، مسئلہ : 8بیوہبیٹابیٹابیٹابیٹی12221یعنی سو روپے میں سے بیوہ کو 12.50روپے ، ہر بیٹے کو 25روپے اور ہر بیٹی 12.50 روپے ملیں گے۔بدائع الصنائع في ترتيب الشرائع میں ہے:"للمالك أن يتصرف في ملكه أي تصرف شاء۔"(فصل في بيان حكم الملك والحق الثابت في المحل: 6 /264، ط: دار الكتب العلمية)مجلة الأحكام العدلية میں ہے:"(المادة 96) : ‌لا ‌يجوز ‌لأحد ‌أن يتصرف في ملك الغير بلا إذنه۔"(‌‌المقالة الثانية في بيان القواعد الكلية الفقهية: 27، ط: نور محمد کراچی)فقط و اللہ اعلم

عنوان: ایک بہن اور دو بھائی کے مابین میراث کی تقسیم
سوال: میرے بھائی کا انتقال ہوا، ورثاء میں ایک بہن اور دو بھائی زندہ ہیں،مرحوم غیر شادی شدہ تھے، والدین، ایک بہن اور تین بھائی کا پہلے انتقال ہوچکا ہے، ان کی جائیداد کس طرح تقسیم ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 5 حصوں میں تقسیم کیا جائے گا، جس میں سے مرحوم کے ہر بھائی کو 2 حصے اور مرحوم کی بہن کو ایک حصہ ملے گا۔صورت تقسیم یہ ہے:میت: 5بھائیبھائیبہن221یعنی 100 روپے میں سے مرحوم کے ہر بھائی کو 40 روپے اور مرحوم کی بہن کو 20 روپے ملیں گے۔فقط واللہ اعلم

عنوان: حقِ ارث ساقط کرنے سے ساقط نہیں ہوتا
سوال: میرے دادا صاحب کا انتقال تقریباً 1918ء میں ہوگیا تھا، ترکے میں کئی جرب زمین چھوڑی تھی، اس کے وقت ان کے ورثاء میں ایک بیٹا ( یعنی میرے والد ) اور ایک بیٹی تھی، کچھ عرصہ گزرنے کے بعد میرے والد نے اپنی بہن سے کہا کہ میں آپ کو زمین میں سے آپ کا حصہ دینا چاہتا ہوں، تو بہن نے کہا کہ میں نے اپنا حصہ آپ کو بخش دیا ہے، میں نہیں لیتی، والد صاحب نے ان کا حصہ الگ نہیں کیا، میری پھوپھی کے انتقال کے بعد نہ تو ان کے شوہر نے حصے کا مطالبہ کیا اور نہ اس کے بیٹوں نے، اب اس کے پوتے کہتے ہیں کہ ان کے ایک بیٹے نے اپنی والدہ کے حق کا مطالبہ کیا تھا لیکن جب اس کو نہیں ملا تو اس نے اس زمین میں سے تین مرلے قیمتاً خریدلیے۔اب 2021ء میں ان کے پوتوں کے تعلقات ہم سے خراب ہوگئے ہیں، جس کی وجہ سے وہ کہتے ہیں کہ ہمیں ہماری دادی کا حصہ دیں۔دریافت یہ کرنا ہے کہ کیا ان کا اس زمین میں حصہ بنتا ہے یا نہیں؟واضح رہے کہ زمین سرکاری کاغذات میں ہمارے والد کے نام ہے، لیکن اس کے جواب میں وہ کہتے ہیں کہ اس وقت خواتین کے نام پر زمین کا انتقال نہیں ہوتا تھا، صرف مردوں کے نام پر ہوتاتھا، اس لیے یہ زمین آپ کے والد کے نام پر ہے۔
جواب: صورتِ مسئولہ میں دادا کے انتقال کے بعد ان کی متروکہ جائیداد میں سائل کے والد اور سائل  کی پھوپھی دونوں کا حصہ تھا، سائل کے والد نے اپنی بہن کو حصہ دینے کا ارادہ کیا، جس کے جواب میں   بہن نے یہ کہدیا تھا کہ "میں نے  آپ کو  اپنا حصہ بخش دیا ہے، میں نہیں لیتی" جس پر سائل کے والد نے زمین کو اسی طرح رہنے دیا، تقسیم نہیں کیا اور نہ ہی اپنی بہن کو اس کا کوئی عوض دیا تو سائل کی پھوپھی کا حصہ اس زمین میں برقرار تھا، پھوپھی کا حصہ شرعاً ختم نہیں ہوا تھا، اب اگر سائل کی پھوپھی کے پوتے مذکورہ زمین میں  اپنی دادی کے حصے کا مطالبہ کررہے ہیں تو  یہ ان کا شرعی حق ہے، وہ مطالبہ کرسکتے ہیں، سائل کی مرحومہ پھوپھی کا حصہ ان کے تمام شرعی ورثاء میں ان کے شرعی حصوں کے حساب سے تقسیم کرنا ضروری ہے اور اگر ان میں سے کوئی فوت ہوگیا ہے تو فوت شدہ کا حصہ اس کے ورثاء میں تقسیم کرنا ضروری ہے۔تقسیم کا شرعی طریقہ تمام ورثاء کی تفصیل بتا کر معلوم کیا جاسکتا ہے۔عقودِ دریہ میں ہے:"(سئل) في أحد الورثة إذا أشهد عليه قبل قسمة التركة المشتملة على أعيان معلومة أنه ترك حقه من الإرث وأسقطه وأبرأ ذمة بقية الورثة منها ويريد الآن مطالبة حقه من الإرث فهل له ذلك؟(الجواب) : ‌الإرث ‌جبري ‌لا ‌يسقط ‌بالإسقاط وقد أفتى به العلامة الرملي كما هو محرر في فتاواه من الإقرار نقلا عن الفصولين وغيره فراجعه إن شئت۔"( العقود الدرية، ج: 2، كتاب الدعوي، ص: 26، ط: دار المعرفة )فقط و الله اعلم

عنوان: والد کی وراثت تقسیم
سوال: میرے والد صاحب کے انتقال کے وقت انہوں نے 3264 فٹ جائیداد چھوڑی، والد مرحوم کے ورثاء میں چھ بیٹے اور چار بیٹیاں ہیں،والدہ کا انتقال  والد صاحب کی زندگی میں ہی ہو گیا تھا اور دو بیٹے جو کہ غیر شادی شدہ تھے اپنے والد کی زندگی میں وفات پا گئے تھے،  ایک بیٹا والد کی وفات کے بعد فوت ہوا، جس کی ایک بیوہ اور چار بیٹے ہیں، والد کا ترکہ  بیٹوں، بیٹیوں اور مرحوم بیٹے کی بیوہ اور اس کے بیٹوں میں کس طرح تقسیم ہو گا؟
جواب: صورت مسئولہ میں والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو  باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو256حصوں میں تقسیم کر کے پانچ زندہ بیٹوں میں سے ہر ایک بیٹے کو 32حصے،ہر ایک بیٹی کو 16حصے،مرحوم بیٹے کی بیوہ کو4 حصے اور اس کے ہر ایک بیٹے کو 7حصے ملیں گے۔صورت تقسیم یہ ہے:میت:16/ 256۔۔والدبیٹابیٹابیٹابیٹابیٹابیٹابیٹیبیٹیبیٹیبیٹی2222221111فوت323232323216161616میت:8/ 32/ 16۔۔بیٹا۔۔ما فی الید:2/ 1بیوہبیٹابیٹابیٹابیٹا1747777یعنی فیصد کے اعتبار سے والد مرحوم کے ہر ایک بیٹے کو12.50فیصد،ہر ایک بیٹی کو6.25 فیصد،مرحوم بیٹے کی بیوہ کو1.562 فیصد اور اس کے ہر ایک بیٹے کو2.734 فیصد ملے گا۔3264فٹ کے اعتبار سے والد مرحوم کے ہر ایک بیٹے کو408 فٹ،ہر ایک بیٹی کو 204فٹ،مرحوم بیٹے کی بیوہ کو 51فٹ اور اس کے ہر ایک بیٹے کو89.25 فٹ ملے گا۔فقط واللہ اعلم

عنوان: صرف کاغذات میں نام کرانے سے بیوی مالک نہیں بنے گی
سوال: میرے دو سوال ہیں 1۔زید کے انتقال  کے بعد وراثت کی تقسیم کیسے ہوگی، جبکہ ورثاء میں اس نے ایک بیوہ ، تین بیٹے اور دو بیٹیاں  چھوڑی ہیں؟2۔زید کے پاس تین مکان تھے، دو مکان  اس نے اپنے نام پر جبکہ ایک مکان اس نے کا غذات میں اپنی بیوی کے نام پر کر رکھا تھا  ، زید اپنی زندگی میں جب وارثوں میں جائیداد کی تقسیم کی بات کرتا تھا تو تین مکان کی بات کرتا تھا، جس کے سب وارث گواہ ہیں، تو جو مکان زید کی بیوی کے نام ہے، اس کا مالک زید کہلائے گا یا زید کی بیوی؟
جواب: مرحوم کےترکہ کوتقسیم کرنے کا شرعی طریقہ یہ ہے کہ مرحوم کے ترکہ میں سے سب سے پہلے  حقوق متقدمہ یعنی تجہیز و تکفین کا خرچہ نکالنے کے بعد اگر مرحوم پر  کسی کا قرضہ ہو تو اسے ادا کرنے کے بعد اوراگر مرحوم نے کوئی جائز وصیت کی ہو تو اسے  باقی ترکہ کے ایک تہائی  حصہ میں سے نافذ کرنے کے بعد باقی ترکہ منقولہ و غیرمنقولہ کو  64 حصوں میں تقسیم کرکے مرحوم کی بیوہ کو 8 حصے ، اس کے ہر بیٹے کو 14 حصے اور اس کی ہر ایک بیٹی کو 7 حصے ملیں گے۔صورت تقسیم یہ ہے:مرحوم 64/8بیوہبیٹابیٹابیٹابیٹیبیٹی17814141477یعنی 100 روپے میں سے مرحوم کی بیوہ کو 12.5، اس کے ہر ایک بیٹے کو  21.87اور اس کی ہرا یک بیٹی کو10.93 روپے ملیں گے۔2:مرحوم نے تیسرا مکان صرف کاغذات میں بیوی کے نام کیا تھا، مکان خالی کرکے مکمل قبضہ (تصرف یعنی خرید وفروخت ، تعمیر وغیرہ کا  اختیار)نہیں دیا تھا ، مرحوم کا تین مکانات کی  تقسیم کی بات کرنا بھی اسی  بات  کی  تائید ہے،لہذا اس صورت میں تیسرا مکان    مرحوم کا ترکہ شمار ہوگا، اور اس کے ورثاء میں ان کے حصوں کے بقدر تقسیم ہوگا۔مبسوط میں ہے:"أن الهبة لا تتم إلا بالقبض"۔(کتاب الھبہ/ج:14/ص:287/ط:بیروت)فقط واللہ اعلم

عنوان: ایک بیوہ چار بہن اور ایک بھائی میں میراث کی تقسیم
سوال: ایک شخص کا انتقال ہوا، ورثاء میں ایک بیوہ ،چار بہنیں اور ایک بھائی ہے تو میراث کی تقسیم کس طرح ہو گی؟
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ سب سے پہلے   مرحوم کے حقوق متقدمہ یعنی تجہیز وتکفین کے اخراجات نکالنے کے بعد، اگر مرحوم کے ذمہ کوئی قرض ہو تو اسے کل ترکہ سے ادا کرنے کے بعد، اور اگر مرحوم نے کوئی جائز وصیت کی ہو تو اسے بقیہ ترکہ کے ایک تہائی سے نافذ کرنے کے بعد کل ترکہ منقولہ وغیر منقولہ کو   8 حصوں میں تقسیم کر کے مرحوم کی بیوہ کو 2حصے اور مرحوم کے بھائی کو 2حصے اور مرحوم کی ہر ایک بہن کو ایک ایک حصہ ملے گا۔صورت تقسیم یہ ہے:میت۔۔8/4بیوہبھائیبہنبہنبہنبہن13221111یعنی فیصد کے اعتبار سے مرحوم کی بیوہ کو 25فیصد ،اور مرحوم  کے بھائی کو 25 فیصد اور مرحوم کی ہر ایک بہن کو 12.50فیصد ملے گا۔فقط واللہ اعلم

عنوان: جس وارث کا مورث سے پہلے انتقال ہو جائے،  اس کا مورث کی میراث میں حصہ نہیں بنتا
سوال: میرے دادا کا انتقال ہو چکا ہے، دادا کے والدین کا ان کی حیات میں انتقا ل ہو گیا تھا، دادا کے کل تین بیٹے اور چار بٹیاں تھیں ، بیٹوں میں سے دو بیٹے (جن میں ہمارے والد بھی شامل تھے) کا انتقال دادا کی حیات میں ہو گیا تھا ، دادی  کاانتقال  دادا کے بعد ہوا۔سوال یہ ہے کہ دادا کی میراث میں ہمارے والد کا حصہ بنتا ہے یا نہیں ؟ہمارے چچا ہم کو حصہ دینا چاہ رہے ، لیکن پھو پھیاں حصہ نہیں دینا چاہتیں۔کیا چچا کا ہم کو حصہ دینا اور پھو پھیوں کا اس میں رکاوٹ بننا شرعاً درست ہے؟اگر ہمارے والد کا دادا کی میراث میں کوئی حصہ نہیں بنتا تو ہم روڈ پر آجائیں گے ہمارے پاس کچھ نہیں ۔
جواب: صورت ِ مسئولہ میں سائل کے والد  چونکہ سائل کے دادا کی حیات میں فوت ہوگئے تھے، اس لیے دادا کی میراث میں سائل کے والد کا شرعاً حصہ نہیں بنتا ہے، البتہ سائل کا  چچایا سائل کی پھوپھیاں   میراث کی تقسیم کے بعد اپنے حصے میں  سے سائل لوگوں کو کچھ  دینا چاہیں تو  دے سکتے ہیں اور یہ ان کی طرف سے احسان اور تبرع ہوگا۔حاشية ابن عابدين  میں ہے  :"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه۔"(کتاب الفرائض: 6 / 758، ط: سعید)مجلۃ الاحکام العدلیہ میں ہے:"(المادة 96) : ‌لا ‌يجوز ‌لأحد ‌أن ‌يتصرف ‌في ‌ملك ‌الغير ‌بلا ‌إذنه۔"(‌‌المقالة الثانية في بيان القواعد الكلية الفقهية: 27، ط: نور محمد)فقط و اللہ اعلم

عنوان: ترکہ کے مشترکہ دکانوں کاکرایہ صرف بھائیوں کے استعمال کرنےکاحکم
سوال: ہم دو بھائی اور تین بہنیں  ہیں ہمارا گھر ہمارے والد کا ہے جو ان کی وفات کے بعد میری والدہ کے نام ہو ایہ  گھر نیچے  دکانیں اور اوپر دومنزلہ گھر ہے ، میری والدہ بھی فوت ہوگئی ہے ، سوال یہ ہے ان سالوں میں میرابھائی اور میں نیچے کی دکانوں کا کرایہ ہم دونوں بھائی استعمال کرتےتھے ، ہم یہ چاہتے ہیں کہ جب یہ گھر سیل ہو توہم اپنی بہنوں کوبھی کرایہ دینا شروع کردیں ، تقریبا 36000کرایہ آتاہے ، اس کی تقسیم کا طریقہ کار کیاہوگی ، والدکے ورثاء میں  دوبیٹے تین بیٹیاں اور بیوہ تھی، پھر اس کے بعد والدہ کا انتقال ہواورثاء میں دوبیٹے تین بیٹیاں ہیں ، پھر اس کے بعد بیتے کاانتقال ہواورثاء میں : بیوہ دوبیٹے اور ایک بیٹی ہے ۔والدہ اور والد کےوالدین پہلے فوت ہوچکے ہیں ۔
جواب: صورت مسئولہ میںسائل اور  اس کے مرحوم بھائی نے دکانوں  کا جو کرایہ حاصل کیاہے  وہ تمام ورثاء کا حق ہے ، سائل اور اس کے مرحوم بھائی نے اپنے حصہ سے زائد جتنا کرایہ استعمال کیاہےوہ ان کے ذمے قرض ہے  ، ان دونوں  بھائیوں پر لازم ہے کہ وہ کرایہ کی رقم میں سے بہنوں کو ان کا شرعی حصہ ادا کریں ورنہ سخت گناہ گار ہوں گے ۔آئندہ جب تک جائیداد فروخت نہیں ہو جاتی دکانوں کا کرایہ بھی تمام ورثاء (بشمول مرحوم بھائی کے)میں شرعی حساب سے تقسیم کرنا ضروری ہے۔الدرالمختار میں ہے:"لا يجوز التصرف في مال غيره بلا إذنه ولا ولايته۔"(كتاب الغصب 6/200ط:سعید)شرح المجلہ میں ہے:"لایجوز لأحد أن یاخذ مال أحد بلا سبب شرعي و إن أخذ ولو علی ظن أنہ ملکه وجب علیه ردہ عینا إن کا ن قائما وإلا فیضمن قیمته إن کان قیمیا۔"(المقالة الثانية في بيان القواعد الكلية الفقهية 1 /51 ، مادۃ 97  ط:رشدیہ)  مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو140حصوں میں تقسیم کرکے مرحوم کے زندہ بیٹے کو 40حصے،مرحوم کی ہرایک بیٹی کو20 حصے، مرحوم کے فوت شدہ بیٹے کی بیوہ کو 5حصے ، اس کے ہرایک بیٹے کو 14،14حصے اور اس کی بیٹی کو 7حصے  ملیں گے ۔صورت تقسیم یہ ہے :میت :140/7 والدین بیٹابیٹابیٹی بیٹی بیٹی22111مرحوم40202020میت: 20/40/8 بیٹا  مف 1/2بیوہبیٹابیٹابیٹی 17514147100روپےمیں سے مرحوم کے زندہ بیٹے کو28.571،مرحوم کی ہرایک بیٹی کو14.285 روپے، مرحوم کے فوت شدہ بیٹے کی بیوہ کو 3.571 روپے ، اس کے ہرایک بیٹے کو10روپے اور اس کی بیٹی کو5روپے ملیں گے ۔نوٹ : 36000روپے میں سےمرحوم کے زندہ بیٹے کو10285.714روپے،مرحوم کی ہرایک بیٹی کو5142.857 روپے، مرحوم کے فوت شدہ بیٹے کی بیوہ کو 1285.714 روپے ، اس کے ہرایک بیٹے کو3600روپے اور اس کی بیٹی کو1800روپے ملیں گے ۔فقط واللہ اعلم

عنوان: بیوی کی ذاتی ملکیت میں شوہر کا حق نہیں ہے، سوتیلی ماں کی جائیداد میں اولاد کا حصہ نہیں ہے
سوال: 1) بیوی نے خود جاب کر کے بچت کی ،اسی رقم سے گھر خریدا، شوہر کا اس میں کوئی پیسہ نہیں تھا، ایسی صورت میں بھی کیا بیوی کی جائیداد میں وفات کے بعد شوہر کا شرعی حصہ ہوگا، بیوی کا کہنا ہے کہ میں اس گھر کی مالک ہوں، اگر زندگی میں میں اس کو فروخت کر دوں تو شوہر کا اس میں کوئی حق ہوگایا نہیں؟2) کیا شوہر کی دوسری بیوی سے جو اولاد ہے اس اولاد کا اپنی سوتیلی ماں کی جائیداد میں حصہ ہوگا؟3) شوہر نے زندگی میں کاروبار کے لیے جو رقم اپنی بیوی سے قرض لی ہو یا حج کے لیے لی ہو ، شوہر کی وفات کے بعد کیا  وہی بیوہ وراثت کی تقسیم پر وہ رقم مانگنے کا حق رکھتی ہے یا نہیں؟4) ایک آدمی کی بیوی کا انتقال ہوا، اس کی دو بیٹیاں تھیں، اس شخص نے دوسری شادی کر لی، یہ دوسری بیوی سرکاری نوکری کرتی ہے کیا اس دوسری بیوی پر شرعاً واجب ہے کہ وہ اپنے شوہر کی ان دو بیٹیوں کو خرچہ دے جو پہلی فوت شدہ بیوی سے ہیں؟
جواب: 1) صورتِ مسئولہ میں اگر بیو ی نے اپنی ذاتی رقم سے گھر خریدا ہے تو بیوی اس کی مالک ہے، اگر شوہر کی زندگی میں بیوی کی وفات ہو جاتی ہے تو شوہر بیوی کی میراث میں اپنے حصہ کا حق دار ہوگا، لیکن اگر شوہر کا انتقال بیوی سے پہلے ہو گیا تو اس کے باقی ورثاء کا اس بیوی کی جائیداد میں کوئی حصہ نہیں ہے، اگر بیوی اس مکان کو فروخت کر دے تب بھی شوہر کا اس میں کوئی حق نہیں ہے۔2) دوسری بیوی کی اولاد کا ان کی سوتیلی ماں کی جائیداد میں کوئی حصہ نہیں ہے، لیکن اگر سوتیلی ماں کا انتقال اس کے شوہر کی زندگی میں ہوا ہو اور پھر شوہر کا بھی انتقال ہوگیا ہو تو پھر شوہر کی دوسری بیوی کی اولاد  سوتیلی ماں کی جائیدا میں سے شوہر یعنی ان کے والد کا حصہ سے ملے گا۔3) بیوی نے اگر شوہر کو کچھ قرض دیا تھا تو شوہر کے انتقال کے بعد اس کے ترکہ سے بیوی کو اپنا حق وصول کرنے کا حق ہوگا۔4)پہلی بیوی کی بیٹیوں کو خرچہ دینا  دوسری بیوی پر شرعاً واجب نہیں ہے۔الدر المختار میں ہے:"(ونفقة الغير تجب على الغير بأسباب ثلاثة: زوجية، وقرابة، وملك)".(‌‌‌‌كتاب الطلاق، باب النفقة، 3/ 572ط:سعید)وفیہ ایضاً:"(ويستحق الإرث) ولو لمصحف به يفتى وقيل لا يورث وإنما هو للقارئ من ولديه صيرفية بأحد ثلاثة (برحم ونكاح) صحيح فلا توارث بفاسد ولا باطل إجماعا (وولاء)".(‌‌كتاب الفرائض، 6/ 762، أيضاً)فقط والله أعلم

عنوان: شوہر، بیٹا اور دو بیٹیوں میں میراث کی تقسیم کا طریقہ، اور مرحومہ کے کفن دفن کے اخراجات کا حکم
سوال: میرے والد کا کسی حادثہ میں انتقال ہوگیا، عدت کے بعد والدہ نے  دوسری شادی کرلی،اس شوہر سے کوئی اولاد نہیں ہے، پھر والدہ کا انتقال ہوگیا،والدہ کے پہلے شوہر سے تین بچے تھے،ایک بیٹا اور دوبیٹیاں، والدہ نے ترکہ میں ایک مکان  چھوڑا، جس کی مالیت تقریباً پچیس لاکھ روپے ہے، اور ورثاء میں شوہر،بیٹا اور دوبیٹیاں ہیں،والدہ کی میراث کی تقسیم کریں۔
جواب: صورتِ  مسئولہ میں مرحومہ  والدہ  کے  مذکورہ مکان سمیت دیگر جائیداد منقولہ و غیر منقولہ کی   تقسیم کرنے کا شرعی طریقہ یہ کہ   اگر   مرحومہ كے   ذمہ کوئی قرض ہو تو سب سے  پہلے مرحومہ كے  ترکے ميں سے  اس کی ادائیگی کے بعد،اور  اگر  مرحومہ نے  کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل 16حصے کرکے ان کے شوہر کو 4حصے، بیٹے کو 6 حصے اور ہر ایک بیٹی کو 3 حصے ملیں گے۔صورتِ تقسیم یہ ہے:میت:16/4شوہربیٹابیٹیبیٹی134633یعنی100 روپے میں سے مرحومہ کے شوہر کو25 روپے،بیٹے کو37.5روپے اور ہر ایک بیٹی کو18.75 روپے ملیں گے۔فقط واللہ اعلم

عنوان: ترکہ کی تقسیم
سوال: ایک شخص کا انتقال ہوا، ورثاء میں بیوہ، تین بھائی اور تین بہنیں ہیں۔ ترکہ میں ایک گھر اور پنشن کے طور پر کچھ رقم ہے۔ اب ترکہ کی تقسیم کیسے ہوگی؟ مرحوم کی کوئی اولاد نہیں تھی اور والدین کا ان سے قبل انتقال ہوگیا ہے۔
جواب: صورت مسئولہ میں مرحوم کے ترکہ  کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے12 حصے بناکر مرحوم کی بیوہ کو 3 حصے، ہر بھائی کو 2 حصے اور ہر بہن کو 1 حصہ ملے گا۔ صورتِ تقسیم یہ ہے:میت 4/ 12 بیوہبھائیبھائیبھائیبہنبہنبہن133222111یعنی 100 روپے میں سے مرحوم کی بیوہ کو 25 روپے، ہر بھائی کو 16.66 روپے اور ہر بہن کو 8.33 روپے ملیں گے۔ فقط واللہ اعلم

عنوان: بیوہ،تین بیٹے اور تین بیٹیوں میں پانچ لاکھ روپے تقسیم کرنے کا طریقہ
سوال: ایک شخص کا انتقال ہوگیا،ورثاء میں بیوہ،تین بیٹے اور تین بیٹیاں چھوریں، جب کہ مرحوم کے والدین ان کے وفات میں ہی فوت ہوچکے تھے، اب مرحوم کے ترکے کے پانچ لاکھ روپے مذکورہ ورثاء میں تقسیم کرنے ہیں،شرعی تقسیم کریں۔
جواب: صورتِ مسئولہ میں مرحوم والد کے ترکے  کی   تقسیم کرنے کا شرعی طریقہ یہ کہ  سب سے پہلے مرحوم کے ترکہ میں سے حقوق متقدمہ (تجہیز و تکفین کے اخراجات ) نکالنے کے بعد، مرحوم کے ذمہ اگر کوئی قرض ہو تو اس کی ادائیگی کے بعد، مرحوم نے اگر کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل 72 حصے کرکے مرحوم کی بیوہ کو9 حصہ، ہر ایک بیٹے کو14حصے، اور ہر ایک بیٹی کو سات حصے ملیں گے۔صورتِ تقسیم یہ ہے:میت72/8بیوہبیٹابیٹابیٹابیٹیبیٹیبیٹی179141414777یعنی 5 لاکھ روپے میں سے مرحوم کی بیوہ کو62500روپے، ہر ایک بیٹے کو 97222.222 روپے اور ہر ایک بیٹی کو 48611.111روپے ملیں گے۔فقط واللہ اعلم

عنوان: دوبطن کا مناسخہ
سوال: میرے شوہر کا  انتقال ہوگیا، ورثاء میں بیوہ، والدین،دوبیٹے اورایک بیٹی تھی۔پھر میرےسسرکا انتقال ہوگیا،ورثاء میں بیوہ،تین بیٹیاں،دوپوتے اور ایک پوتی ہے، بیٹا کوئی نہیں ہے، میرے شوہر اکلوتے تھے۔مرحوم کے ترکہ میں پچاس ہزار روپےنقدی ہے، اور ایک گاڑی تھی جو تین لاکھ چالیس ہزار روپے  میں فروخت ہوئی ہے،یوں ان کے ترکہ کی کل رقم تین لاکھ نوے ہزار روپے ہے ، ترکہ کی مذکورہ رقم کس طرح تقسیم ہوگی اور ہر ایک وارث کے حصے میں کتنا آئےگا؟
جواب: صورتِ مسئولہ میں مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد،  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ2160حصے کرکےمرحوم کی بیوہ(سائلہ) کو270حصے،والدہ کو405حصے،ہرایک بیٹے کو 498حصےاور ایک بیٹی کو249حصے،مرحوم کےوالدِمرحوم(سائلہ کے سسر) کی ہرایک بیٹی کو80حصے ملیں گے۔صورتِ تقسیم یہ ہے:میت:2160/120/24(مرحوم شوہر )بیوہ والدوالدہ بیٹابیٹابیٹی34413152020262613270فوت شد360468468234میت:18/72/24 ....مف:5/20( والدمرحوم)بیوہبیٹیبیٹیبیٹیپوتاپوتاپوتی316221916161666345808080303015یعنی390000روپے میں سے مرحوم کی بیوہ(سائلہ) کو48750روپے،والدہ کو73125روپے،ہرایک بیٹے کو89916.667روپےاور ایک بیٹی کو44958.333روپے،مرحوم کےوالدمرحوم(سائلہ کے سسر) کی ہرایک بیٹی کو14444.444روپے ملیں گے۔فقط واللہ اعلم

عنوان: بیوہ ، دو بیٹے اور ایک بیٹی کے درمیان میراث اور اس سے حاصل ہونے والی آمدنی کی تقسیم کا طریقہ
سوال: 1۔میرے والد کا انتقال 6/10/2021 میں  ہوا ، انتقال کے وقت ورثاء میں  بیوہ، دو بیٹے اور ایک بیٹی تھی، والد نے تین شادیاں کی تھیں، جن میں سے دو بیویوں کا انتقال والد کی حیات میں ہو گیا تھا ، ایک زندہ ہے، دادا دادی اور نانا نانی کا والد سے پہلے انتقال ہو گیا، والد کی جائداد کی تقسیم کیسے ہوگی؟2۔کرایہ ورثاء میں  کس تناسب سے تقسیم ہوگا؟3۔ فرسٹ فلور اور گراؤنڈ فلور جو کرایہ پر ہے ان میں کام وغیرہ نکلتا ہے یا خوبصورتی وغیرہ  کرانی پڑتی ہے، وہ صرف مجھ پر لازم ہے یا سب پر،  اگر سب پر لازم ہے تو کس حساب سے لازم ہوگی؟4۔والد کا مکان چار سو گز کا ہے ، جس میں سے گراؤنڈ فلور اور فرسٹ فلور کرایہ پر ہیں ، جب کہ سیکنڈ فلور پر میں اپنی فیملی اورسوتیلی  والدہ کے ساتھ رہتا ہوں، کسی نے کہا کہ آپ گھر میں بھی رہتے ہیں اور کرایہ بھی وصول کرتے ہیں تو میں نے اپنی جیب سے چالیس ہزار کرایہ کی مد میں ڈالے اور پھر گراؤنڈ فلور اور فرسٹ فلور کی مینٹنس کی مد  میں پندرہ ہزار کاٹے ۔یعنی کرایہ کی مد میں پچیس ہزار جمع کرائے۔فی الحال گھر فروخت کرنے کا ارادہ نہیں ہے، جو ورثاء اس گھر میں رہیں گے ، ان پر کتنا کرایہ لازم ہوگا؟5۔اگر گھر ورثاء آپس میں تقسیم کریں تو کس طرح تقسیم کریں؟
جواب: 1۔صورتِ مسئولہ میں   سائل کے والدکےترکہ کی  شرعی تقسیم کا طریقہ یہ ہے کہ   سائل کے والد مرحوم کے ترکہ   سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر انہوں نے کوئی جائز وصیت کی ہو تو باقی مال  کے ایک تہائیمیں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  40حصے کئے جائیں گے  ، جس میں سے  بیوہ کو  5حصے  ، ہر بیٹے کو 14 حصے   اور بیٹی کو 7 حصے  ملیں گے۔ صورت تقسیم یہ ہے :میت : (والد) ، مسئلہ : 8 /40بیوہبیٹابیٹابیٹی17514147یعنی سو روپے میں سے مرحوم کی بیوہ کو  12.50روپے ، ہر بیٹے کو 35روپے اور بیٹی کو 17.50 روپے ملیں گے۔2۔کرایہ بھی ورثاء کے درمیان اسی تناسب سے تقسیم ہوگا۔البتہ کسی وارث کا متروکہ  مکان میں یا مکان کے کسی حصے میں رہائش کی صورت میں مکان کے  کرایہ کی تقسیم کی تفصیل نمبر چار میں  آرہی ہے۔فتاوی شامی میں ہے:"شركة ملك، وهي أن يملك متعدد) اثنان فأكثر (عينا) أو حفظا كثوب هبه الريح في دارهما فإنهما شريكان في الحفظ قهستاني (أو دينا) على ما هو الحق؛ فلو دفع المديون لأحدهما فللآخر الرجوع بنصف ما أخذ۔" (کتاب الشرکۃ:4/299،ط:سعید)وفیہ ایضاً:"والربح في شركة الملك على قدر المال۔"(مطلب فیما یبطل الشرکۃ:4/316،ط:سعید)3۔جو کام وغیرہ نکلے گا، اس کا خرچہ سب  ورثاء پر  مذکورہ بالا تناسب سے  لازم ہوگا۔مجلۃ الاحکام العدلیہ میں ہے:"المادة (1308) إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم۔"(‌‌الباب الخامس في بيان النفقات المشتركة‌‌، الفصل الأول: في بيان تعمير الأموال المشتركة وبعض مصروفاتها الأخرى: 249، ط:نور محمد)4۔اگر سائل اپنے اور اپنی سوتیلی والدہ کے حصے کے بقدر مکان میں رہ رہا ہےتو سائل پر کرایہ لازم نہیں ، البتہ اس کے علاوہ مکان کا جو کرایہ آئے گا،  وہ سائل اور اس کی سوتیلی والدہ کے علاوہ دیگر ورثاء میں تقسیم ہوگااور اگر سائل اپنے اور اپنی سوتیلی والدہ کے حصے سے زائد میں رہ  رہاہے  تو ابھی تک کا کرایہ لازم نہیں ہوگا، لیکن اس کے بعد اگر سائل اپنے اور اپنی والدہ  یا کوئی بھی وارث اپنے  حصے سے زائد میں رہے گا تو اس زائد حصے کا ورثاء کی باہمی رضامندی سے جو کرایہ طے ہو یا مارکیٹ ویلیو کے حساب سے جتنا کرایہ بنتا ہو ،دیگر ورثاء کو لینے کاحق حاصل ہوگا۔ السنن الكبرى ميں ہے:"عن أبي حرة الرقاشي، عن عمه، أن رسول الله صلى الله عليه وسلم قال: " لا يحل مال امرئ مسلم إلا بطيب نفس منه."(كتاب الغضب،باب من غصب لوحا فأدخله في سفينة أو بنى عليه جدارا،6/166،رقم: 11545 ،ط: دار الكتب العلمية) الدر المختار وحاشية ابن عابدين میں ہے:"لو واحد من الشريكين سكن ... في الدار مدة مضت من الزمن‌فليس ‌للشريك أن يطالبه ... بأجرة السكنى ولا المطالبهبأنه يسكن من الأول ... لكنه إن كان في المستقبليطلب أن يهايئ الشريكا ... يجاب فافهم ودع التشكيكا (قوله: لو واحد من الشريكين سكن إلخ) قدمنا الكلام على هذه المسألة أول الباب قبيل شركة العقد (قوله: بأجرة السكنى) أي ولو معدا للاستغلال؛ لأنه سكن بتأويل ملك فلا أجر عليه۔"(كتاب الشركة: 4 / 337، ط: سعید)سائل نے متروکہ مکان کے  مینٹنس میں رقم  اگر ورثاء کی اجازت سے لگائی تھی تو  وہ سائل کو ملے گی، اور اگر بغیر اجازت کے لگائی تھی  تو  وہ  سائل کی طرف سے تبرع  اور احسان ہوگا۔الدر المختار  میں ہے:"من قام عن غيره بواجب بأمره رجع بما دفع وإن لم يشترطه كالأمر بالإنفاق عليه وبقضاء دينه إلا في مسائل أمره بتعويض عن هبته وبإطعام عن كفارته وبأداء عن زكاة ماله وبأن يهب فلانا عني ألفا في كل موضع يملك المدفوع إليه المال المدفوع إليه مقابلا بملك مال، فإن المأمور يرجع بلا شرط وإلا فلا ۔"(کتاب الكفالة: 5 / 333، ط: سعید)5۔اس طرح تقسیم کیا جائے کہ ہر وارث کو اس کا  شرعی حصہ مل جائے۔طریقہ تقسیم سوال نمبر ایک کے جواب میں دیکھ لیا جائے۔فقط و اللہ اعلم

عنوان: بیوہ، دو بیٹے اور ایک بیٹی میں میراث کی تقسیم
سوال: میرے والد صاحب کا 2019 میں انتقال ہوا، ورثاء میں بیوہ، دو بیٹے اور ایک بیٹی ہے، میراث کی تقسیم کس طرح ہوگی؟ مثلا کل جائیداد اگر ایک لاکھ روپے ہے تو ہر وارث کو کتنا حصہ ملے گا؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 40 حصوں میں تقسیم کیا جائے گا، جس میں سے مرحوم کی بیوہ کو 5 حصے، مرحوم کے ہر بیٹے کو 14 حصے اور مرحوم کی بیٹی کو 7 حصے ملیں گے۔صورت تقسیم یہ ہے:میت 8/ 40بیوہبیٹابیٹابیٹی17514147یعنی ایک لاکھ (1,00,000) روپے میں سے مرحوم کی بیوہ کو 12,500 روپے، مرحوم کے ہر بیٹے کو 35,000 روپے اور مرحوم کی بیٹی کو 17,500 روپے ملیں گے۔فقط واللہ اعلم

عنوان: ترکہ کے نقدی ہونے کی صورت میں صرف نقد مال پر مصالحت کرکے اپنا حصہ چھوڑنے کا حکم اور جواز کی صورت
سوال: میرے نانا کا انتقال ہوا، اس کے والدین اس کی زندگی میں ہی فوت ہوچکے تھے، پھر اس  کی بیوہ(ہماری نانی) کا انتقال ہوگیا، ان کےوالدین پہلے ہی فوت ہوچکے تھے،اب ورثاء میں چار بیٹے اور چار بیٹیاں ہیں،نانا کی ایک زمین تھی جو کہ 72 لاکھ روپےمیں فروخت ہوئی،تو چاروں بیٹیوں نے کہا کہ ہمارے بھائی ہمیں اس میں سے جتنا حصہ دیں گے ہم ہنسی خوشی لے لیں گے، پھر  چاروں بھائیوں  نے پیسے ملا کر ایک ، ایک لاکھ ہر ایک بہن کو دیے، اور کہا کہ باقی ہمیں بخش دو، اب پوچھنا یہ ہے کہ نانا کی میراث میں بیٹیوں کا کتنا حصہ بنتا ہے، اور بھائیوں کا بہنوں میں سے ہر ایک بہن کو ایک ،ایک لاکھ دے کر باقی کے متعلق یہ کہنا کہ"ہمیں بخش دو" درست ہے؟، اس سے ان کا شرعی حصہ ختم ہوجائے گا؟وضاحت: بہنوں نے ایک، ایک لاکھ روپے لے کر اپنا حصہ چھوڑ دیا تھا، اور وہ رضامند ہوگئی تھیں، اب بھی وہ راضی ہیں، ابھی صرف اتنا پوچھنا تھا کہ کیا ایسا کرنے سے ان کا حق باقی ترکہ سے ختم ہوگیا، اور ایسا کرنا شرعاً درست بھی تھا کہ نہیں؟بہنوں نے بھائیوں سے جو ایک ،ایک لاکھ روپے لیے،اور  باقی حصہ چھوڑا ، یہ مکان فروخت ہونے کے بعد ہوا۔
جواب: صورتِ مسئولہ میں مرحوم کا متروکہ مال(72لاکھ روپے)   چوں کہ نقدی کی صورت میں ہے، اس وجہ سے  بہنوں کا  بھائیوں سے ایک، ایک لاکھ روپے لے کر     والد(سائل کے نانا) کی میراث  میں سےاپنا شرعی حصہ چھوڑنا شرعاً درست نہیں ہے،کیوں کہ یہ ترکہ میں سے اپنے  حصے پر  ایک لاکھ روپے کے بدلے میں صلح کرنا ہوا،اور صلح بیع(خرید و فروخت) کے حکم میں ہے،گویا بہنوں نے 72 لاکھ روپے میں سے اپنا شرعی حصہ جوکہ چھ لاکھ روپے ہے کو ایک لاکھ روپے میں بیچ دیا ہے، اور اس میں سود کا شبہ پایا گیا، لہٰذا  مذکورہ معاملہ درست نہ ہوا، اور بہنیں   والد کے ترکے میں سے اپنے شرعی حصے کی حقدار ہیں،اس کے باوجود  اگر بہنیں والد کے ترکے میں سے کچھ مال لے کر  اپنا شرعی حصہ چھوڑنے پر راضی ہیں  اور بھائیوں سے مصالحت کرنا چاہتی ہیں  تو اس کا طریقہ یہ ہے کہ بہنیں جتنی رقم پر صلح کرنا چاہتی ہوں، ان کے بھائی ان میں سے ہر ایک کو  اس نقدی  کے ساتھ تھوڑا بہت سامان وغیرہ بھی دے دیں، اس صورت میں  یہ معاملہ درست ہوجائے گا، اور اس کے بعد والد کے ترکے میں وہ مزید حصے کی حقدار نہیں ہوں گی۔اگر بہنیں موجودہ معاملہ فسخ کرکے  نئے سرے سے معاملہ  کریں  اور والد کے حصے میں سے کچھ مال لے کر اپنا حصہ چھوڑ دیں  تو  ایسی صورت میں  مرحوم نانا اور ان کی بیوہ کی جائیداد تقسیم کرنے کا شرعی طریقہ یہ ہے کہ  سب سے پہلے ان کے ترکہ میں سے حقوقِ متقدمہ (تجہیز و تکفین کے اخراجات ) نکالنے کے بعد،اگر ان کے ذمہ  کوئی قرض ہو تو اس کی ادائیگی کے بعد،اگر  انہوں  نے   کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ  کے کل8حصے کرکے ان  کے ہر ایک بیٹے کو دو، دو حصے  ملیں گے۔صورتِ تقسیم یہ ہے:میت: 12 تخارج:8بیٹابیٹابیٹابیٹابیٹیبیٹیبیٹیبیٹی22221111    تخارجتخارجتخارجتخارجیعنی 100 روپے میں سے ان کے ہر ایک بیٹے کو 25، 25 روپے ملیں گے۔لیکن افتح القدير میں ہے:"(وإذا كانت ‌الشركة ‌بين ‌ورثة فأخرجوا أحدهم منها بمال أعطوه إياه والتركة عقار أو عروض جاز قليلا كان ما أعطوه إياه أو كثيرا) لأنه أمكن تصحيحه بيعا. وفيه أثر عثمان، فإنه صالح تماضر الأشجعية امرأة عبد الرحمن بن عوف - رضي الله عنه - عن ربع ثمنها على ثمانين ألف دينار."(كتاب الصلح ،فصل في التخارج،ج8،ص439،ط:دارالفكر)الدر مع الرد میں ہے:"(وفي) إخراجه عن (نقدين) وغيرها بأحد النقدين لا يصح (إلا أن يكون ما أعطي له أكثر من حصته من ذلك الجنس) تحرزا عن الربا."(کتاب الصلح، فصل فی التخارج،ج5،ص642،ط:سعید)وفیہ ایضا:"(وحكمه وقوع البراءة عن الدعوى ووقوع الملك في مصالح عليه) وعنه لو مقرا أو هو صحيح مع إقرار أو سكوت أو إنكار فالأول حكمه (كبيع إن وقع عن مال بمال) وحينئذ (فتجري فيه) أحكام البيع."(کتاب الصلح،ج5،ص630،ط:سعید)فقط واللہ اعلم

عنوان: دوبیٹوں اورتین بیٹیوں میں ترکہ کی تقسیم
سوال: ہمارے والد کا انتقال ہوا ان کے ورثاء میں دوبیٹے اور تین بیٹیاں ہیں ، بیوہ کا انتقال پہلے ہوچکاہے ،مرحوم کےوالدین کا انتقال پہلے ہوچکاہے ، نوے گز کا ایک مکان ہے اور کچھ نقد  رقم 4800000 روپے ہے، راہ نمائی فرمائیں ۔
جواب: صورتِ مسؤلہ میں مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو7حصوں میں تقسیم کرکےمرحوم کے ہر ایک بیٹے کو2،2حصےاورمرحوم کی ہر ایک  بیٹی کوایک ،ایک حصہ  ملے گا۔صورت تقسیم یہ ہے :میتـــــــــــــــــــــــــــــــــــــــــــــــــــــــــــ7  والدینبیٹابیٹابیٹیبیٹیبیٹی22111یعنی 100روپے میں سے   مرحوم  کے  ہر ایک بیٹے کو28.571 روپے ،اور اس کی ہرایک بیٹی کو14.285روپے  ملیں گے ۔ نوٹ:4800000روپے میں سے مرحوم کے ہرایک بیٹے کو 1371428.5714 روپے اور اس کی ہرایک بیٹی کو685714.28571 روپے  ملیں گے ۔فقط واللہ اعلم

عنوان: وراثت کی تقسیم
سوال: میرے والد کی زرعی زمین 16 ایکڑ تھی، اس کی کل مالیت فی ایکڑ 3400000 لاکھ روپے کے حساب سے 54400000 روپے بنتی ہے، ان کے ورثاء میں 3 بیٹے، 2 بیٹیاں اور ایک اہلیہ  ہے تو اس کی شرعی تقسیم کس طرح ہوگی، اور اس میں میرے حصے میں کیا آئے گا؟
جواب:
صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  متروکہ جائیداد منقولہ وغیر منقولہ کے64 حصے بناکر مرحوم کی بیوہ کو 8 حصے، ہر بیٹے کو 14 حصے اور ہر بیٹی کو 7 حصے ملیں گے۔ صورتِ تقسیم یہ ہے:میت :8 / 64 بیوہبیٹابیٹابیٹابیٹیبیٹی17814141477یعنی 54400000 روپے میں سے مرحوم کی بیوہ 6800000 روپے، ہر بیٹے کو 11900000 روپے اور ہر بیٹی کو 5950000 روپے ملیں گے۔ فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: چار بھائی اور پانچ بہنوں میں میراث  تقسیم کرنے کا طریقہ
سوال: ایک شخص کا انتقال ہوگیا، ورثاء میں چار بھائی اور 5 بہنیں چھوڑیں،مرحوم کی بیوہ یا اولاد نہیں تھی،مرحوم نے ترکہ میں کچھ زمین اورکچھ نقدی چھوڑی،میراث  کی شرعی تقسیم کریں۔وضاحت: مرحوم کے والدین کا انتقال اس کی زندگی میں ہی ہوگیا تھا۔
جواب: صورتِ مسئولہ میں مرحوم کا ترکہ تقسیم کرنے کا شرعی طریقہ یہ کہ  سب سے پہلے مرحوم کے ترکہ میں سے حقوق متقدمہ (تجہیز و تکفین کے اخراجات) نکالنے کے بعد،  اگر مرحوم کے ذمہ  کوئی قرض ہو تو اس کی ادائیگی کے بعد، اگر  مرحوم نے  کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل 13حصے کرکے ان کے ہر ایک بھائی کو  دو حصے اور ہر ایک بہن کو ایک ایک حصہ ملے گا۔صورتِ تقسیم یہ ہے:میت:13بھائیبھائیبھائیبھائیبہنبہنبہنبہنبہن222211111یعنی100روپے میں سے ان کے ہر ایک بھائی کو15.384روپے اور ہر ایک بہن کو7.692روپے ملیں گے۔فقط واللہ اعلم

عنوان: ایک بیوہ ،دوبیٹے اور چار بیٹیوں میں میراث کی تقسیم
سوال: میرے شوہر کا انتقال ہوا ،ورثاء میں بیوہ (میں ) ،دو بیٹے اور چار بیٹیاں حیات ہیں،  مرحوم کے والدین ،دادا دادی ،نانا،نانی اور  ایک بیٹے کا  مرحوم کی زندگی میں انتقال ہوگیا تھا ۔مرحوم نے اپنی زندگی میں ایک مکان خریدا تھا اور قانونی پیچیدگیوں سے بچنے کے لیے مکان اپنی بیوی کے نام کردیا تھا، باقی گفٹ نہیں کیا تھا، اب سوال یہ ہے کہ مرحوم کا ترکہ کس طرح تقسیم ہوگا؟مرحوم کے مرحوم بیٹے کی اولاد (دوبیٹیاں) اور بیوہ کو مرحوم کے ترکہ میں  سے کچھ ملے گا یا نہیں ؟شریعت کی روشنی میں جواب دیکر ممنون فرمائیں ۔
جواب: صورت مسؤلہ میں  چونکہ مرحوم نے قانونی پیچیدگیوں سے بچنے کے لیے اپنا   مکان اپنی بیوی کے نام کیا تھا ،ہدیہ ( گفٹ ) نہیں کیا تھا ،لہذا یہ مکان مرحوم کی ملکیت ہی تھا اور اب ان کے انتقال کے بعد ان کے تمام ورثاء میں ان کے شرعی حصوں کے بقدر تقسیم ہوگا ،مرحوم کے ترکہ  کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم   کے ذمہ کوئی قرض ہو تو اسے باقی ترکہ سے ادا کرنے کے بعد اگر مرحوم  نےکوئی جائز وصیت کی ہو تو اسے باقی ترکہ کے ایک تہائی حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو   ۶۴    حصوں میں تقسیم کر کے مرحوم   کی بیوہ کو ۸ حصے ،ہر بیٹے کو ۱۴ حصے اور ہر بیٹی کو ۷ حصے ملیں گے ،مرحوم کے مرحوم  بیٹے کی اولاد اور بیوہ کو مرحوم کے ترکہ میں سے شرعا کوئی حصہ   نہیں ملے گا ۔صورت تقسیم یہ ہے :میت:8/ 64بیوہ بیٹابیٹابیٹیبیٹیبیٹیبیٹی17814147777یعنی 100 روپے میں سے مرحوم کی بیوہ کو 12.50 روپے ،ہر بیٹے کو 21.875 روپے اور ہر بیٹی کو 10.937 روپے ملیں گے ۔وفي حاشية ابن عابدين:"قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا يكون هبة۔"(رد المحتار5/ 689ط:سعيد) فقط واللہ اعلم

عنوان: تقسیم میراث
سوال: ہمارے والد صاحب کا انتقال ہوگیا ہے ورثاء میں بیوہ ، پانچ بیٹے اور پانچ بیٹیاں ہیں ۔ اس کے علاوہ ایک بیٹے کا انتقال والد کی زندگی میں ہوا ہے، اس کے ورثاء میں بیوہ ، تین بیٹے ہیں ۔ والد مرحوم کی جائیداد میں ایک گھر ہے۔ والد کے والدین ان سے پہلے انتقال کر چکے ہیں ۔ پوچھنا یہ ہے کہ والد کی جائیداد کس طرح تقسیم ہوگی؟ والد مرحوم کی جائیداد میں مرحوم بیٹے یا اس کی اولاد کا حق و حصہ ہے کہ نہیں؟
جواب: صورت مسئولہ میں مرحوم کے ترکہ سے  تجہیز و تکفین کے اخراجات ادا کرنے کے بعد ، مرحوم پر اگر کوئی قرض ہو تو قرض ادا کرنے کے بعد ، اگر مرحوم نے کوئی جائز وصیت (ورثاء کے علاوہ کسی کے لیے )کی ہو تو  ایک ایک  تہائی مال میں وصیت  نافذ کرنے کے بعد باقی مال کو 120  حصوں میں تقسیم کیا جائے گا ۔ اس میں سے بیوہ کو 15 حصے ،ہر زندہ بیٹے کو  14 حصے اور ہر بیٹی کو   7 حصے ملیں گے۔  صورت تقسیم یہ ہے:میت: 120/8بیوہبیٹابیٹابیٹابیٹابیٹابیٹیبیٹیبیٹیبیٹیبیٹی1715141414141477777یعنی بیوہ کو 12.5 فیصد ، ہر زندہ بیٹے کو 11.66 فیصد اور ہر بیٹی کو 5.833 فیصد ملے گا۔وہ بیٹا جو مرحوم کی زندگی میں انتقال کر گیا تھا  اس کو مرحوم کی جائیداد میں سے کچھ نہیں ملے گا اور نہ اس کی اولاد اور بیوہ  کو کچھ ملے گا البتہ اگر ورثاء اپنی صوابدید پر کچھ دینا چاہیں تو ہر وارث اپنی صوابدید پر کچھ دے سکتا ہے، یہ ان پر تبرع و احسان ہوگا۔فقط واللہ اعلم

عنوان: دو بیٹے اور دو بیٹیوں کے درمیان میراث کی تقسیم
سوال: میری والدہ کا انتقال ہوا، ورثاء میں : دو بیٹے دو بٹیاں ہیں، والدہ کے شوہر اور والدین کا انتقال ان سے  پہلے ہو چکا تھا۔ترکہ میں 42   لاکھ روپے ہیں جو جوائنٹ اکاؤنٹ میں ہیں،  اور اکاؤنٹ مرحومہ اور دو بیٹوں کے نام  پے ہے ، اب  ترکہ کی تقسیم کیسے ہو گی؟  رقم کی صورت میں بتادیں۔والدہ نے کسی بیٹے کو گفٹ نہیں کیا، صرف ان کے نام اکاؤنٹ ہے۔
جواب: صورتِ  مسئولہ میں سائل کی والدہ کا اپنے بیٹیوں کے ساتھ جوائنٹ اکاؤنٹ تھا لیکن سائل کی وضاحت کے مطابق  یہ مکمل رقم والدہ کی تھی اور والدہ نے کسی کو  مالک نہیں بنایا بلکہ بیٹوں کا صرف نام شامل کیا تھا تاکہ بعد میں کوئی پریشانی نہ ہو ، تو اکاؤنٹ میں موجود    رقم مرحومہ  کی ذاتی ملکیت  شمار ہوگی  اور ان کی وفات کے بعد یہ رقم ترکہ شمار ہو کر ورثاء  کے درمیان تقسیم کی جائیگی۔ سائل کی مرحومہ والدہ کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے چھ حصوں میں تقسیم کر کے    دونوں  بیٹوں میں سے ہر ایک  کو  دو   دو حصے    اور  دو  بیٹیوں میں سے ہر ایک  کو    ایک   حصہ ملے گا۔            صورت تقسیم یہ ہے:میت۔۔۔6بیٹابیٹابیٹیبیٹی2211یعنی42  لاکھ روپے میں سے ہر بیٹے کو1400000روپے،جب کہ ہر  ایک  بیٹی کو 700000 روپے ملیں گے۔فقط واللہ اعلم

عنوان: ایک بیٹے کو حصہ نہ دینا
سوال: میری شادی کے بعد میرے گھر والوں خاص کر میرے بھائیوں کا رویہ ناقابل برداشت ہوگیا، اسی بنا پر  میں والدین کے مرضی سے پرانا گولی  مار کرایہ کے مکان میں شفٹ  ہوگیا، اس وقت میری بیوی بھی چار ماہ سے حاملہ تھی، اس کے باوجود مجھے گھر سے بے دخل کردیا، اب میں دو بچوں  کا باپ  بن گیا ہوں، ان کے اخراجات پرائیویٹ ہسپتال سے میں نے خود ادا کیے ہیں،اب میں گھر اور بیوی بچوں کے اخراجات برداشت نہیں کرسکتا،جس مکان میں ہم والد کے ساتھ رہائش پزیر تھے،وہ گھر اس طرح معرضِ وجود میں آیا کہ والد صاحب کا ایک پلاٹ  تھا، ہم تین بھائی محنت مزدوری کرتے  تھے، جو پیسہ کماتے تھے، والد صاحب کو دےکر وہ اس سے مکان تعمیر کرتے تھے، اسی طرح یہ مکان مکمل ہوا ، ایک گھر میں ایک ساتھ رہنے کی وجہ سے   ہم نے کوئی معاہدہ نہیں کیا کہ یہ رقم بطورِ قرض ہے یا بطورِ شراکت ہے۔ اب سوال یہ ہے کہ اگر والد تحریری طور پر مجھے بے دخل کردیا ہے اور اس مکان میں  میرے حصے سے مجھے محروم کردیا  تو شریعت کا کیا حکم ہے ؟ کیا شرعًا بھی میرا اس مکان میں کوئی حصہ نہیں ہوگا؟  کیا والد کی زندگی  اور انتقال کے بعد   دونوں صورتوں میں میرا اس مکان میں کوئی حصہ نہیں ہوگا؟وضاحت: والد ابھی حیات ہے۔
جواب:
صورتِ مسئولہ میں جب سائل نے والد کے پلاٹ پر تعمیرات کے لیے والد کو رقم  شرکت یا قرض کے معاہدہ کے بغیر کے بغیردی تھی تو یہ رقم سائل کی طرف سے تبرع اور احسان ہے، سائل کے لیے اس رقم کے مطالبے کا حق نہیں ،البتہ   اگر واقعۃً سائل کے والد نے سائل کو گھر سے بے دخل کیا،تو ایسا کرنا شرعًا والد کے لیے درست نہیں تھا، والد کے لیے یہ حکم ہے  کہ وہ اپنی اولاد کے ساتھ  ایک جیسا سلوک کرے،ایک بیٹے کے ساتھ  ایک طرح اور دیگر اولاد کے ساتھ  الگ سلوک کرنا جائز نہیں، سائل کے والد نے جب اپنی دیگر اولاد کو  اپنے گھر میں  رہائش دی ہے، تو سائل کے ساتھ بھی اسی طرح سلوک کرتے ہوئے رہائش دے یا اس کے لیے رہائش کا  بندوبست کرے،جب کہ سائل نے والد سے تبرع و احسان کا معاملہ بھی کیا تو سائل زیادہ حقدار ہے۔سائل کے والد کا    سائل کو اپنے گھرسے تحریری طور  پر عاق کرنے کی شرعًا کوئی حیثیت نہیں،والد کے انتقال  کے بعد  سائل اپنے حصے کا حق دار ہوگا، تاہم والد کی زندگی میں  یہ مکان والد کی ملکیت  ہے، اس میں سائل یا   سائل کے والد کے ورثاء کا کوئی حق نہیں۔تکملہ رد المحتار میں ہے:" الإرث جبري لا يسقط بالإسقاط ".(کتاب الدعوی، باب التحالف، فصل في دفع الدعاوی  7/ 505 ،ط. سعید)مشكاة المصابيح  میں ہے:"عن أنس قال : قال رسول اللّه صلی  الله عليه وسلم : «من قطع ميراث وارثه قطع الله ميراثه من الجنة يوم القيامة" . رواه ابن ماجه.(باب الوصایا، 266،1،ط: قدیمی)فقط واللہ اعلم

Reference: Sunan Abi Dawud 2907 In-book reference : Book 19, Hadith 23 English translation : Book 18, Hadith 2901: حوالہ

عنوان: کسی شخص کی میراث کے متعلق اس کی زندگی میں ہی سوال کرنا
سوال: میرے ایک ماموں ہیں،جو کہ حیات ہیں،ماموں کے والدین اور اہلیہ انتقال کرچکے ہیں،ماموں کی اولاد کوئی نہیں ہے،ماموں کے کوئی بھائی نہیں تھے،نیز ان کے صرف ایک تایا تھے،جوکہ انتقال کرچکے ہیں اور وہ بھی غیر شادی شدہ تھے، ماموں کی صرف ایک سگی بہن ہےیعنی میری والدہ ،ماموں کی تمام تر ضروریات اورکفالت میری والدہ ہی کرتی ہیں،ماموں کا ایک مکان ہے۔اب آپ سے پوچھنا یہ ہے کہ ماموں کی وفات کے بعد اس مکان کا وارث کون ہوگا؟
جواب: صورتِ مسئولہ میں سائل کااپنے ماموں کی حیات میں ہی ان کی میراث کی تقسیم کا سوال کرناقبل از وقت ہے۔البتہ مذکورہ صورت میں اگرواقعۃً سائل کے ماموں کی اہلیہ اور والدین فوت ہوچکے ہیں اور ماموں کی کوئی اولاد بھی نہیں ہے،اسی طرح ماموں کا کوئی بھائی بھی نہیں تھااور ماموں کے ایک ہی تایا تھے،جو غیر شادی شدہ ہونے کی حالت میں ہی انتقال کرچکے تھے،تو ایسی صورت میں اگرسائل کے ماموں کا انتقال ہوجائےاور ماموں کی مذکورہ بہن حیات ہو،تو سائل کےماموں کا تمام ترکہ بحسبِ شرائط ان کی بہن کو ملے گا۔سراجی فی المیراث میں ہے:"وأماللأخوات لأب وأم فأحوال خمس: النصف للواحدة."(أحوال الأخوات لأب وأم، ص:25، ط:مكتبة البشري)"ألرد ضد العول، ما فضل عن فرض ذوي الفروض ولا مستحق له، يرد علي ذوي الفروض بقدر حقوقهم."(باب الرد، ص:68، ط:مكتبة البشري)فقط واللہ اعلم

عنوان: شرکت ملک کا حکم اور ترکہ کی تقسیم
سوال: میری بہن کو والد صاحب نے ایک گھر دیا تھا،بعد میں بہن نے وہ گھر بیچ کر دوسرا گھر65000 روپے میں لیا،جس میں اس کے شوہر نے 17500 روپے اور شوہر کے بھائی نے بھی 17500 روپے ملائے تھے،یعنی کل شوہر اور اس کے بھائی کے 35000 روپے تھے اور میری  بہن کے 30000 روپے تھے،اب میری بہن کا انتقال ہوگیا ہے ،اس کے ورثاء میں شوہر،دو بیٹے اور پانچ بیٹیاں ہیں۔میری بہن کے دیور  جو غیر شادی شدہ ہیں اور ساری زندگی اپنے بھائی کے ساتھ ہی رہے، وہ کہتے ہیں کہ اس گھر کے آدھے حصے کا میں مالک ہوں۔اب پوچھنا یہ ہے کہ:1:کیا ان کا یہ مطالبہ درست ہے؟2:بہن کا ترکہ کس طرح تقسیم ہوگا؟
جواب: 1- صورت مسؤلہ میں سائل کی مرحومہ بہن کے دیورکایہ مطالبہ کرناکہ" میں آدھے گھر کامالک ہوں "شرعاًدرست نہیں ،بلکہ  سائل کی مرحومہ بہن کے دیور اورشوہر کامذکورہ گھر میں اپنی رقم کےتناسب سے حصہ ہے۔یعنی کل مکان یااس کی موجودہ مالیت کا46.153 فی صد حصہ  کی مالک سائل کی بہن اور26.923 فی صد حصہ  کامالک سائل کا بہنوئی اور  26.923 فیصد کامالک  اس کا بھائی  بھی ہوگا۔ 2- سائل کی  مرحومہ بہن کاترکہ 46.153 فیصد یا اس کے علاوہ جو بھی  ہو ،اسے  مندرجہ ذیل طریقہ سے تقسیم کیاجائے گا ،سب سے پہلے مرحومہ کے حقوق متقدمہ یعنی  اگر ان پر قرضہ ہو اس کواداکرکے اگر کوئی جائز وصیت کی ہو اس کوایک تہائی ترکہ سے اداکرکے باقی ترکہ منقولہ وغیر منقولہ کو  12 حصوں میں تقسیم کرکے مرحومہ  کے شوہر کوتین حصےاورہرایک بیٹےکو دو،دو حصے اور  ہرایک بیٹی کوایک،ایک حصہ ملےگا۔صورت تقسیم یہ ہے:12شوہربیٹابیٹابیٹیبیٹیبیٹیبیٹیبیٹی32211111یعنی سوروپے میں سے 25روپے مرحومہ کے شوہر کو، 16.66مرحومہ کے ہرایک بیٹے کواور8.33مرحومہ کی ہرایک بیٹی کو ملیں گے۔فقط واللہ اعلم

عنوان: بیوہ، ببیٹے اور تین بیٹیوں میں ترکہ کی تقسیم، تخارج
سوال: والد صاحب مرحوم کا ایک مکان کراچی میں تھا، جس کو فروخت کر کے لاہور میں دو مکان خریدے، ایک مکان کرائے پر لگایا اور دوسرے میں رہائش اختیار کی، کرائے والے مکان کا کرایہ مکمل والدہ نے لیا، جو تقریبا 2376000 (تیئیس لاکھ چھیتر ہزار ) بنتا ہے، چھ سال کے حصاب سے، اب دونوں مکان اور حاصل شدہ کرایہ تمام ورثاء میں تقسیم کرنا چاہتے ہیں، نیز والد صاحب مرحوم کے پیسوں سے والد صاحب نے ایک گاڑی بھی خریدی جس کی قیمت آٹھ لاکھ روپے ہے، مکان کی تفصیل کچھ اس طرح سے ہے:مکان ٹائی کون لاہور کی قیمت 16000000 ہے، دوسرا مکان تاج باغ لاہور کی مالیت آج کے حساب سے 15000000 ہے، ورثاء میں ہماری ایک والدہ ایک بھائی اور ہم تین بہنیں شامل ہیں، ہم ہر ایک وارث کا حصہ رقم کے اعتبار سے شریعت کے مطابق تقسیم کر کے راہ نمائی فرمائیں۔نیز تاج باغ والا مکان تقریباً ایک سال قبل ہمارے بھائی نے اپنے حصے کے طور پر اپنے پاس رکھ لیا تھا، باقی جائیداد کی تقسیم مکمل نہیں ہوئی تھی، اب باقاعدہ طور پر تقسیم کرنا چاہتے ہیں تو پوچھنا یہ ہے کہ آیا اس وقت کی قیمت کا اعتبار ہو گا جب بھائی نے لیا تھا یا آج کی قیمت کا اعتبار کر کے نئے سرے سے تقسیم ہو گی؟واضح رہے کہ جس وقت بھائی نے مکان لیا تھا اس وقت اس مکان کی مالیت ایک کروڑ تیس لاکھ تھی۔
جواب:
صورتِ مسئولہ میں مرحوم کے ایک بیٹے نے  جس وقت ترکہ کا ایک  مکان اپنی طرف کر لیا تھا ، اگر اس وقت تمام ورثاء کے درمیان بخوشی یہ بات طے ہو گئی تھی کہ یہ مکان اس بھائی کا حصہ ہے اس کے علاوہ اس بھائی کا ترکہ میں کوئی حصہ نہیں ہو گا تو ایسی صورت میں یہ مکان مرحوم کے بیٹے کی ملکیت ہو گا اور اب یہ مکان ترکہ کی تقسیم میں شامل نہ ہو گا اور بھائی کا دیگر ترکہ میں بھی کوئی حصہ نہ ہو گا۔اس صورت میں مرحوم کی جائیداد کی تقسیم کا طریقہ یہ ہے کہ اولاً مرحوم کے ترکہ میں سے اس کی تجہیز و تکفین کے اخراجات ادا کیے جائیں، پھر اگر مرحوم کے ذمہ کوئی قرضہ ہو تو اس کو ادا کیا جائے، اس کے بعد مرحوم کی جائز وصیت کو ایک تہائی ترکہ میں سے نافذ کر کے مرحوم کی کل جائیداد کو 26 حصوں میں تقسیم کر کے 5 حصے بیوہ کو اور 7 حصے ہر ایک بیٹی کو ملیں گے۔صورتِ تقسیم یہ ہے:40/8 تخارج 26بیوہبیٹابیٹیبیٹیبیٹی17514 (تخارج)777یعنی 19176000 روپے  (تاج باغ والے مکان کے علاوہ)میں سے 3687692.307 روپے بیوہ کو اور 5162769.230 روپے ہر ایک بیٹی کو ملے گا۔لیکن اگر اس وقت یہ بات  طے ہوئی تھی کہ فی الحال یہ مکان بھائی لے رہے ہیں اور اس کا حساب بعد میں کریں گے تو ایسی صورت میں  اس وقت چوں کہ باقاعدہ ترکہ تقسیم نہیں کیا گیا تھا اس لیے اُس وقت کی قیمت کا اعتبار نہیں ہو گا، بلکہ اب اس مکان کی موجودہ قیمت کا حساب لگا یا جائے گا اور اپنے حصے سے جتنا زائد بھائی نے وصول کیا ہے، وہ بھائی سے وصول کیا جائےگا۔اس صورت میں  مرحوم کی کل جائیداد   کو 40 حصوں میں تقسیم کر کے 5 حصے بیوہ کو، 14 حصے بیٹے کو اور 7 حصے ہر ایک بیٹی کو ملیں گے۔صورتِ تقسیم یہ ہے:40/8بیوہبیٹابیٹیبیٹیبیٹی17514777یعنی کل ترکہ کی رقم  (تاج باغ والے مکان سمیت)34176000 میں سے 4272000 بیوہ کو، 11961600 روپے مرحوم کے بیٹے کو اور 5980800 روپے مرحوم کی ہر ایک بیٹی کو ملے گا۔فتاوی شامی میں ہے:"ثم شرع في مسألة التخارج فقال:(ومن صالح من الورثة) والغرماء على شيء معلوم منها (طرح) أي اطرح سهمه من التصحيح وجعل كأنه استوفى نصيبه (ثم قسم الباقي من التصحيح) أو الديون (على سهام من بقي منهم) فتصح منه.(قوله: ثم شرع في مسألة التخارج) تفاعل من الخروج وهو في الاصطلاح تصالح الورثة على إخراج بعضهم عن الميراث على شيء من التركة عين أو دين، قال في سكب الأنهر: وأصله ما روي أن عبد الرحمن بن عوف رضي الله تعالى عنه طلق في مرض موته إحدى نسائه الأربع ثم مات وهي في العدة، فورثها عثمان رضي الله تعالى عنه ربع الثمن، فصالحوها عنه على ثلاثة وثمانين ألفا من الدراهم، وفي رواية: من الدنانير، وفي رواية: ثمانين ألفا، وكان ذلك بمحضر من الصحابة من غير نكير اه."(ج:6، ص:811، کتاب الفرائض، باب المخارج، ط:سعید)فقط واللہ اعلم

Reference: Riyad as-Salihin 1538 In-book reference : Book 17, Hadith 28: حوالہ

عنوان: شوہر، تین بیٹے اور دو بیٹیوں کے مابین میراث کی تقسیم
سوال: میری بیوی چند دن قبل انتقال ہوگیا ہے، ورثاء میں شوہر (سائل) تین بیٹے اور دو بیٹیاں ہیں، جائیداد میں کچھ زیور اور کچھ نقدی ہے، میراث کس طرح تقسیم ہوگی؟ مرحومہ کے والدین ان سے پہلے انتقال کرچکے ہیں۔
جواب: صورتِ مسئولہ میں مرحومہ کے ترکہ کی تقسیم کا شرعی طریقہ یہ ہے کہ مرحومہ کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحومہ کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحومہ نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 32 حصوں میں تقسیم کیا جائے گا، جس میں سے مرحومہ کے شوہر کو 8 حصے، مرحومہ کے ہر بیٹے کو 6 حصے اور مرحومہ کی ہر بیٹی کو 3 حصے ملیں گے۔صورت تقسیم یہ ہے:میت: 4 / 32شوہربیٹابیٹابیٹابیٹیبیٹی13866633یعنی 100 روپے میں سے مرحومہ کے شوہر کو 25 روپے، مرحومہ کے ہر بیٹے کو 18.75 روپے اور مرحومہ کی ہر بیٹی کو 9.375 روپے ملیں گے۔فقط واللہ اعلم

عنوان: دو بیٹے اور دو بیٹیوں میں والدہ کے جوائنٹ اکاؤنٹ میں رکھے پیسوں کی تقسیم
سوال: میری والدہ کا انتقال ہوگیا ہے۔ والدہ نے جوائنٹ اکاونٹ میں بیٹوں کے ساتھ پیسے رکھے ہوئے تھے۔ ایک بیٹے کے ساتھ 28 لاکھ روپے اور دوسرے کے ساتھ 14 لاکھ روپے۔ بیٹوں نے کہا کہ کوئی حصہ نہیں ہے، میں ایک پیسہ نہیں دوں گا لوگوں کو، دو بہن  اور دو بھائی ہیں۔ کیا ہم بہنوں کا اس میں شریعت کے مطابق حق ہے؟ والدہ نے بھائیوں کو گفٹ نہیں دیا ہے۔ (مذکورہ رقم والدہ کے حصے کی تھی)۔ والدہ نے جو پیسے بیٹوں کو دیے، دوسرے بینکوں میں بیٹوں نے اپنے نام رکھوائے ہوئے ہیں۔ والد، نانا، نانی، سب کا انتقال ہوگیا ہے۔ ہم دو بہنوں کا کتنا حصہ ہے؟
جواب:
صورت مسئولہ میں اگر سائلہ کا بیان واقعۃ صحیح اور درست ہے کہ مذکورہ دونوں بیٹوں کے جوائنٹ اکاؤنٹس میں والدہ کی مذکورہ رقم والدہ کے حصے کی تھی اور والدہ نے ان دونوں کو یہ رقم گفٹ نہیں کی تھی، تو ایسی صورت میں اب والدہ کے انتقال کے بعد مرحومہ کے دونوں  جوائنٹ اکاؤنٹس میں رکھے ہوئے  پیسے مرحومہ کا ترکہ شمار ہوں گے جس میں مرحومہ کے تمام شرعی ورثاء اپنے اپنے شرعی حصوں کے تناسب سے حقدار ہیں۔ صرف جوائنٹ اکاؤنٹس میں رقم ہونے کی وجہ سے بیٹے والدہ کی ان رقوم کے مالک نہیں بنے۔ ان پر لازم ہے کہ مذکورہ متروکہ رقم کو بھی ورثاء میں تقسیم کردیں ورنہ غاصب شمار ہوں گے اور آخرت میں بد ترین عذاب کا سامنا کرنا پڑے گا، مرحومہ کے ترکہ کی تقسیم کا طریقہ کار یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کی تجہیز و تکفین کا خرچہ نکالنے کے بعد ، اگر مرحومہ کے ذمہ کوئی قرض ہو اسے ادا کرنے کے بعد اور اگر مرحومہ نے کوئی جائز وصیت کی ہو تو اسے باقی مال کے ایک تہائی مال میں سے نافذ کرنے کے بعد  باقی  کل متروکہ جائیداد  (منقولہ و غیر منقولہ ) کو  6 حصوں میں تقسیم کر کے ہر بیٹے کو دو حصے اور ہر بیٹی کو ایک حصہ ملےگا۔صورت تقسیم یہ ہے :میت : 6بیٹابیٹابیٹیبیٹی2211یعنی اگر مجموعی ترکہ 4,200,000 (بیالیس لاکھ) روپےہو تو ہر بیٹے کو 1,400,000  ( چودہ لاکھ)روپے اور ہر بیٹی کو 700,000  (سات لاکھ)روپے ملیں گے۔نیز واضح ہو کہ کسی وارث کو اس کے حق سے محروم کرنا ناجائز ہے۔قرآن  کریم میں ورثاء کے حصے بیان کرنے کے بعد فرمایا :{وَمَنْ يَعْصِ اللَّهَ وَرَسُولَهُ وَيَتَعَدَّ حُدُودَهُ يُدْخِلْهُ نَارًا خَالِدًا فِيهَا وَلَهُ عَذَابٌ مُهِينٌ} [النساء: 14]ترجمہ:"  اور جو کوئی نافرمانی کرے اللہ کی اور اس کے رسول صلی اللہ علیہ وسلم کی اور نکل جاوے اس کی حدوں سے ڈالے گا اس کو آگ میں ہمیشہ رہیگا اس میں اور اس کے لئے ذلت کا عذاب ہے۔ "(ترجمہ از تفسیرِ عثمانی)صحیح بخاری میں ہے : "حدثنا مسلم بن إبراهيم، حدثنا عبد الله بن المبارك، حدثنا موسى بن عقبة، عن سالم، عن أبيه رضي الله عنه قال: قال النبي صلى الله عليه وسلم: «من أخذ من الأرض شيئًا بغير حقه خسف به يوم القيامة إلى سبع أرضين»."(كتاب المظالم والغصب ، باب إثم من ظلم شيئا من الأرض ، ۳/۱۳۰، صحیح البخاری، دار طوق النجاة)ترجمہ :" مسلم بن ابراہیم، عبداللہ بن مبارک، موسیٰ بن عقبہ، سالم اپنے والد ( عبداللہ بن عمر) سے روایت کرتے ہیں انہوں نے بیان کیا کہ نبی ﷺ نے فرمایا کہ جس نے کسی زمین پر ناحق قبضہ کر لیا تو اسے قیامت کے دن سات زمینوں تک دھنسایا جائے گا۔"مشکاۃ المصابیح میں ہے : "و عن أنس قال : قال رسول الله صلى الله عليه و سلم: " من قطع ميراث وارثه قطع الله ميراثه من الجنة يوم القيامة."(كتاب الفرائض والوصايا ، باب الوصايا ، الفصل الثالث ، ۲/۹۲۶، مشکوۃ المصابیح، المكتب الإسلامي – بيروت)ترجمہ:" حضرت انس کہتے ہیں کہ رسول کریم ﷺ نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا ۔"فقط واللہ اعلم

Reference: Reference: Surah An-Nisa, Ayah 14 | : سورۃ النساء، آیت نمبر 14 حوالہ

عنوان: مورث سے پہلے انتقال کرنے والے وارث کا حصہ نہیں ہوتا
سوال: میری والدہ کا انتقال 2021 میں ہوا،ان کے ترکہ میں ایک گھرہے،ورثاء میں صرف دو بیٹے ہیں ،ہمارے والد اور والدہ کے والدین کا انتقال والدہ سے پہلےہواتھا،اور ہماری ایک بہن کا انتقال بھی والدہ کی زندگی میں 2017 میں ہوا تھا اس کے ورثاء میں شوہر،اور دو بیٹے ہیں،اب پوچھنا یہ ہے کہ والدہ کی میراث میں اس فوت ہونے والی بہن یا اس کی اولاد کا حصہ ہے یا نہیں ؟اور والدہ کی میراث کیسے تقسیم ہوگی؟
جواب: صورتِ مسئولہ میں مذکورہ گھر اگر واقعۃً سائل کی والدہ مرحومہ کا ملکیتی تھاسائل کے والد کا ملکیتی نہیں تھا تو ایسی  صورت میں سائل کی جس بہن کا انتقال  اپنی والدہ کی زندگی میں ہوا تھا تو اس کا یا اس کی اولاد کا سائل کی والدہ کے میراث میں حصہ نہیں ہوگا۔سائل کی والدہ کی میراث کی تقسیم کا شرعی طریقہ یہ ہے کہ سب سے پہلے مرحومہ کے ترکہ میں سے ان کے حقوق متقدمہ یعنی تجیہزوتکفین کے اخراجات نکالنے بعد،اگر اس پر کوئی قرض ہوتو اس کو ادا کرنے کے بعد،اگر انہوں نے کوئی جائز وصیت کی ہو تو باقی ترکہ کے ایک تہائی حصہ میں اسے نافذ کرنے کے بعد باقی جائیداد منقولہ وغیر منقولہ کو دو حصوں میں تقسیم کرکے ہربیٹے کو ایک ایک حصہ دیا جائےگا۔صورتِ تقسیم یہ ہے:میت:2بیٹابیٹا11یعنی سو  فیصد میں سے مرحومہ کے ہر بیٹے کو50 فیصد حصہ ملےگا۔تکملہ ردالمحتار میں ہے:"وشروطه ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة، أو تقديرا كالحمل والعلم بجهل إرثه."(کتاب الفرائض ج:7 ص: 349 ط:سعید)فقط واللہ اعلم

عنوان: ترکہ کی دکان میں کاروبار اور اس کے منافع کا حکم
سوال: زید کا انتقال ہو گیا،  ترکہ میں مرحوم نے ایک عدد دکان اور ایک عدد مکان چھوڑا،  مرحوم کے ورثاء میں چھ  بیٹے اور پانچ بیٹیاں ہیں،  کچھ نا گزیر وجوہات کی بنا پر ترکہ کی تقسیم نہ کی جاسکی اور کئی سالوں کی مدت گزر گئی، اس دوران  ورثاء میں سے ایک بھائی بکر مکمل دکان پر قابض و مختار رہا  اور دکان کی آمدنی کو  دیگر ورثاء کا  شرعی حصہ دیے بغیر اپنے تصرف میں لاتا رہا۔اس دوران دیگر ورثاء میں  سے ایک بھائی علی جس کا اپنا کاروبار تھا، مارکیٹ کا مقروض ہو گیا، اور قرض خواہ گھر تک پہنچ گئے، معاملہ عزت پر آ گیا،  چنانچہ فیصلہ ہوا کہ قرض بکر ادا کردے،  چنانچہ بکر نے قرض  ادا کر دیا،  جس کی مقدار علی کے شرعی حق کے برابر تھی، علی نے اپنے شرعی حصے کی وصولی  اور  وراثت میں اپنے حصے سے دستبرداری کا پروانہ جاری کردیا۔درج بالا بیان کردہ حقائق کی روشنی میں درج ذیل سوالات کے جوابات عنایت فرما کر رہنمائی فرمائیں:1.  کیا بکر کا کل آمدنی پر بغیر شرکت ورثاء تصرف و  اختیار جائز ہے؟2. کیا بکر علی کا قرض ادا کرنے کے عوض وراثت میں سے د گنا  حصے کا حق دار ہوگا؟3. وراثتی ملکیت سے  ہونے والی آمدنی سے ایک وارث کا دو سرے وارث کا حق ادا کرنا کیسا ہے؟  جبکہ اس کی آمدنی کا واحد ذریعہ  غیر تقسیم شدہ وراثت ہو۔وضاحت: مذکورہ کاروبار والد کی ملکیت تھا۔
جواب: واضح رہے کہ کسی  شخص کے انتقال کے بعد اُس کے ترکہ میں اُس کے تمام شرعی ورثاء کا حق ہوتا ہے، کسی ایک وارث کا تمام ترکہ پر قابض ہو جانا اور ديگر شرعی ورثاء  کی اجازت کے بغیر ان كے شرعی حق ميراث كو اپنے استعمال میں لانا سخت گناہ کا کام ہے اور اپنے شرعی حق سے زائد استعمال كر كے غاصب شمار ہوتا ہے اور اپنے شرعی حصہ سے زائد تركہ استعمال كرنے پر ضامن ہوتا ہے، ديگر ورثاء كو ادائيگي كرنا لازم هوتا هے۔مذكورہ تفصيل كي رو سے  صورتِ مسئولہ میں اگر بکر  اپنے والد مرحوم کے انتقال کے بعد ان کی مملوکہ دکان پر دوسرے ورثاء کی اجازت کے بغیر قابض رہا تو ایسا کرنے سے وہ گناہ گار ہوا، پھر چونکہ یہ کاروبار بھی والد کی ملکیت تھا اس لیے ان کے انتقال کے بعد بھی اس کاروبار کے منافع تمام ورثاء کے شمار ہوں گے، چنانچہ اِس بیٹے  پر لازم ہے کہ اس نے والد کے انتقال کے بعد اس کاروبار سے جتنی آمدن حاصل کی اُس کا حساب کر کے اُس کو تمام ورثاء میں تقسیم کرے۔1. بکر کا دوسرے ورثاء کی اجازت کے بغیر ترکہ کی دکان اور کاروبار پر قابض رہنا شرعاً جائز نہیں تھا۔2. اگر بکر نے ترکہ کے کاروبار سے اپنے بھائی علی کا قرض ادا کیا تو اس کے عوض وہ وراثت میں دُگنے حصے کا مطالبہ کرنے کا حق دار نہیں۔3. بکر نے جو کاروبار سنبھالا وہ کاروبار چونکہ ترکہ کا کاروبار تھا اس لیے اُس میں تمام ورثاء کا حق تھا، چنانچہ  اگر اس کاروبار کی آمدن سے ایک وارث کا قرض اتارا گیا( اور سوال میں موجود صراحت کے مطابق قرض اتارنے کے لیے دی گئی رقم اس کے شرعی حصے کے برابر تھی) تو یہ ادائیگی درست ہوئی، اور اس مقروض وارث کا حصہ ادا ہو گیا،  اب بکر کے ذمہ ہو گا کہ وہ بقیہ ورثاء کو بھی اُن کا حق ادا کر دے۔ اگر دنیا میں نہیں دیا تو آخرت میں دینا ہو گا اور آخرت میں دینا بہت مشکل ہے، آخرت میں جنت سے محرومی ہو گی۔مشکوۃ شریف میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه".(باب الوصایا، الفصل الثالث 1 / 266  ط: قدیمی)ترجمہ :"حضرت انس رضی اللہ تعالیٰ عنہ فرماتے ہیں: رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔"فتاوی ہندیہ میں ہے:"و أما حكمه فالإثم و المغرم عند العلم و إن كان بدون العلم بأن ظن أن المأخوذ ماله أو اشترى عينًا ثم ظهر استحقاقه فالمغرم و يجب على الغاصب رد عينه على المالك و إن عجز عن رد عينه بهلاكه في يده بفعله أو بغير فعله فعليه مثله إن كان مثليًّا كالمكيل و الموزون فإن لم يقدر على مثله بالانقطاع عن أيدي الناس فعليه قيمته يوم الخصومة عند أبي حنيفة - رحمه الله تعالى - و قال أبو يوسف -رحمه الله تعالى -: يوم الغصب و قال محمد - رحمه الله تعالى -: يوم الانقطاع، كذا في الكافي.و إن غصب ما لا مثل له فعليه قيمة يوم الغصب بالإجماع، كذا في السراج الوهاج."(کتاب الغصب، ‌‌الباب الأول في تفسير الغصب وشرطه وحكمه، 5/ 119/دار الفكر بيروت)«العقود الدرية في تنقيح الفتاوى الحامدية» ميں هے:"(سئل) في إخوة خمسة سعيهم وكسبهم واحد وعائلتهم واحدة حصلوا بسعيهم وكسبهم أموالا فهل تكون الأموال المذكورة مشتركة بينهم أخماسا؟(الجواب) : ما حصله الإخوة الخمسة بسعيهم وكسبهم يكون بينهم أخماسا۔" (كتاب الشركة، 1/ 94/ دار المعرفة)«العقود الدرية في تنقيح الفتاوى الحامدية» ميں هے:"(سئل) في إخوة خمسة تلقوا تركة عن أبيهم فأخذوا في الاكتساب والعمل فيها جملة كل على قدر استطاعته في مدة معلومة وحصل ربح في المدة وورد على الشركة غرامة دفعوها من المال فهل تكون الشركة وما حصلوا بالاكتساب بينهم سوية وإن اختلفوا في العمل والرأي كثرة وصوابا؟(الجواب) : نعم إذ كل واحد منهم يعمل لنفسه وإخوته على وجه الشركة وأجاب الخير الرملي بقوله هو بينهما سوية حيث لا يميز كسب هذا من كسب هذا ولا يختص أحدهما به ولا بزيادة على الآخر إذ التفاوت ساقط كملتقطي السنابل إذا خلطا ما التقطا وحيث كان كل منهما صاحب يد لا يكون القول قول واحد منهما بقدر حصة الآخر فلو كان أحدهما صاحب يد والآخر خارجا واختلفا فالقول لذي اليد والبينة بينة الخارج اهـ وهذا بناء على الأصل في الشركة أنها بينهم سوية حيث لم يشرطوا شيئا.وأما إذا شرطوا زيادة لأحدهم فقد قال في البحر ولم يشترط المصنف لاستحقاق الربح اجتماعهما على العمل لأنه غير شرط لتضمنها الوكالة.ولذا قال في البزازية اشتركا وعمل أحدهما في غيبة الآخر فلما حضر أعطاه حصته ثم غاب العامل وعمل الآخر فلما حضر الغائب أبى أن يعطيه حصة من الربح أن الشرط أن يعملا جميعا وشتى فما كان من تجارتهما من الربح فبينهما على الشرط عملا أو عمل أحدهما فإن مرض أحدهما ولم يعمل وعمل الآخر فهو بينهما." (كتاب الشركة، 1/ 92/ دار المعرفة)شرح المجلہ میں ہے:"تقسم حاصلات الأموال المشتركة في شركة الملك بين أصحابها بنسبة حصصهم۔"( كتاب الشركة،رقم المادة: 1073، ص: 22، ط: دار الكتب العلمية)فقط واللہ اعلم

عنوان: گھر ورثاء میں سے بعض کے صرف نام کرنے کی صورت میں وراثت کا حکم
سوال: میرے والد صاحب کا انتقال ہوا ہے ، ورثاء میں ایک بیوہ، چار بیٹے اور چار بیٹیاں ہیں ،  ایک کڑور کی مالیت کا فلیٹ ہے، یہ گھر والد صاحب نے چار بیٹوں کے نام کردیا تھا ،لیکن گھر والد صاحب کے قبضہ میں تھا اور آخر تک اسی گھر میں رہائش اختیار کی تھی ، اور اسی گھر میں انتقال ہوا۔
جواب: صورت مسئولہ میں  مذکورہ گھر سائل کے والد مرحوم   کی ملکیت میں تھا اور انتقال تک والدمرحوم کے قبضہ میں رہا ، لہذا یہ گھر  صرف بیٹوں کے نام پر  ہونے کی وجہ سے بیٹوں کی ملکیت شمار نہیں ہوگا، بلکہ  مرحوم کے ترکہ میں شمار ہوکر تمام ورثاء میں  ان کے حصوں کے تناسب سے تقسیم ہوگا۔ مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد باقی   کل ترکہ منقولہ وغیر منقولہ کو 96 حصوں میں تقسیم کرکے مرحوم کی بیوہ کو 12 حصے ،مرحوم کے ہر بیٹے کو 14 حصے اور مرحوم کی ہر بیٹی کو 7 حصے ملیں گے۔تقسیم کا طریقہ یہ ہے:میت۔۔96/8 بیوہبیٹابیٹابیٹابیٹابیٹیبیٹیبیٹیبیٹی1712141414147777اگر فلیٹ واقعۃً ایک کروڑ روپے کا ہے تو   ایک کروڑ  روپے میں سے مرحوم کی بیوہ کو  1250000 روپے  ، اور مرحوم کے ہر بیٹے کو 1458333.332روپے اور مرحوم کی ہر بیٹی کو 729166.666روپے ملیں گے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(  الباب الثانی فیما یجوز من الھبة وما لا یجوز، ج:4،ص:378،ط؛ رشیدیه)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،ج:5،ص:690، ط ؛ سعید)فتاویٰ عالمگیری میں ہے:"وتصح في محوز مفرغ عن أملاك الواهب وحقوقه ومشاع لايقسم ولايبقى منتفعًا به بعد القسمة من جنس الانتفاع الذي كان قبل القسمة كالبيت  الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(الباب الثاني فيما يجوز من الهبة وما لا يجوز،ج:4،ص:374، ط: سعید)فقط والله اعلم

عنوان: ایک بیٹے کا والد مرحوم  کی تعمیر کو منہدم کرکے تعمیر کروانا اور باہمی رضامندی سے تقسیم
سوال: میرے شوہر کی وفات کے بعد ان کے گھر کو میرے بڑے بیٹے نے منہدم کرواکے ازسرِ نَو تعمیرکیا اور چھ پورشن تعمیرکیے،جس کے لیے اس نے بینک سے قرض لے کر رقم کا بندوبست کیا۔بعدازاں تین پورشن فروخت کرکے بینک کی رقم واپس کردی گئی اور میرے چھوٹے بیٹے پر جو تھوڑا بہت قرض تھا وہ بھی میرے بڑے بیٹے نے اسی رقم سے اداکردیا ۔اس کے بعد بڑے بیٹے نے دو پورشن خود رکھ لیے ،جب کہ ایک پورشن مجھے اور اپنے چھوٹے بھائی کو دیا(اور اسی کو والد کی جائیداد کی تقسیم سمجھاگیااور سب کی رضامندی سے ہوا)،جس میں ،میں اپنے چھوٹے بیٹے کے ساتھ رہائش پذیر تھی ،میرے چھوٹے بیٹے کاگزشتہ دنوں انتقال ہوگیا۔اس کے ورثاء میں صرف ایک بیٹی ،میں (والدہ)،بیوہ اور ایک بھائی ہے۔اب بڑے بیٹے کاکہناہے کہ اس پورشن میں (جس میں ہم رہ رہے ہیں ) میرابھی حصہ ہے اور میں عدالت جاؤں گا۔کیا شوہر کی وفات کے بعد میرے بڑے بیٹے نے جو تقسیم کی تھی وہ درست تھی ؟کیا اس پورشن میں (جس میں میں رہائش پذیرہوں)میرے بڑے بیٹے کاحصہ ہے ؟نوٹ:شوہر کی وفات کے وقت ورثاء درج ذیل تھے :بیوہ،دوبیٹے۔شوہرکے والدین پہلے انتقال کرگئے تھے،اور یہ تعمیر بڑے بیٹے نے میری اور چھوٹے بھائی کی اجازت سے کی ہے ۔
جواب: صورتِ مسئولہ میں بڑے بیٹے نے والد مرحوم کے  گھر کی تعمیر جب تمام ورثاء کی رضامندی سے کی اور بعد میں  مذکورہ گھر سب کی رضامندی سے اس طرح  تقسیم  ہوا  کہ دو پورشن بڑے بیٹے نے رکھ لیے اور ایک پورشن  والدہ اور چھوٹے بیٹے نے رکھ لیا،  تو اس تقسیم سے ہر ایک وارث اپنے حصے کا مالک بن گیا، لہذا مذکورہ پورشن چھوٹے بیٹے اور والدہ کے درمیان مشترک تھا   ،اس کےبعد جب چھوٹے بیٹے کا انتقال ہوا،تو والدہ کو چاہیے کہ پہلے چھوٹے بیٹے کا حصہ متعین کرلے اور اپنا حصہ  الگ کرلے،اس کےبعد چھوٹے بیٹے کا حصہ  ان کا   ترکہ شمار ہوکر تمام ورثاء   میں شرعی حصوں کے اعتبار سے تقسیم ہوگا۔جس کا طریقہ یہ ہےکہ مرحوم بیٹےکے ترکہ میں سے سب سے پہلے  تجہیز وتکفین کے اخراجات نکالے جائیں ،اگر مرحوم پر کوئی قرض ہو تواسے ادا کیا جائے،اگر مرحوم نے کوئی جائز وصیت کی ہو تو باقی ترکہ کے ایک تہائی میں اسے نافذ کیا جائے ،باقی  تمام متروکہ جائیداد منقولہ وغیرمنقولہ کےکل 24 حصے کرکے مرحوم کی بیوہ  کو 3 حصے ،ان کی والدہ کو 4 حصے ، ان کی بیٹی کو 12 حصے اور ان کےبھائی کو 5 حصے دیے جائیں گے۔صورتِ تقسیم یہ ہے:میت: مسئلہ24بیوہوالدہبیٹیبھائی34125یعنی فیصد کے اعتبارسے مرحوم کی بیوہ 12.50 فیصد، ان کی والدہ کو 16.667 فیصد ، ان کی بیٹی کو 50 فیصد  اور ا ن کے بھائی کو 20.833 فیصد حصہ دیا جائے گا۔فقط واللہ اعلم

عنوان: کسی وارث کے لیے ترکہ میں تصرف کرنا دیگر ورثاء کی اجازت کے بغیر جائز نہیں ہے
سوال: میرے والد محترم رضاۓ الہی سے اللہ پاک کو پیارے ہو گۓ ہیں ،ہم 4 بھائی اور دو بہنیں اور ایک والدہ ہیں ،مجھے میری ماں اور چھوٹے بہن بھائیوں نے ابو کو بڑھا چڑھا کر صحیح غلط بول کر دل میں نفرت بھر دی اور مجھےگھر سے نکلوا دیا ،اب میں الگ رہتا ہوں اور میرا الگ کاروبار تھا اور الگ ہے ،مجھے معلوم کرنا تھا کہ میرے والد محترم نے رحیم یار خان کا ایک پلاٹ فروخت کیا تھا جو مجھے معلوم تھاکہ فروخت ہو گیا ہے ،میں نے کہا اس کا کیا ہوا تو میری امی اور 3 چھوٹے بہن بھائی کہنے لگے پلاٹ کے پورے پیسے ابو لے کر کھا گئے ہیں ،ہمیں صرف بیان دینا ہے ،میں خاموش ہو گیا والد صاحب کی انتقال والے دن جس نے وہ پلاٹ والد صاحب سے خریدا تھا  وہ بھی آیا ہوا تھا، اور مجھے کہا اپنا نمبر دو مجھے کچھ کام ہے میں نے اپنا نمبر دے دیا اور اس کا فون میرے پاس نہیں آیا ، ایک ہفتہ بعد میں نے فون کر کے پوچھا آپ نے کچھ بات کرنی تھی ،تو اس نے مجھے بتایا کہ آپ کے ابو سے پلاٹ میں نے لیا ہے ،13.25 لاکھ میں 8.25 لاکھ دے دئے ہیں 5 لاکھ بقایا ہیں ،پھر میں نے اپنی امی اور 3 چھوٹے بہن بھائیوں سے پوچھا کہ آپ سب نے مجھے جھوٹ کیوں بولا ،پھر کہتے ہیں کہ ہمیں پتا نہیں تھا، میں نے کہا اگر پتا نہیں تھا تو جھوٹ کیوں بولا، یہ کہتے کہ ہمیں پتہ نہیں ہے ،پھر امی نے کہا جو مجھے آپ کے والد نے کہا میں نے وہی کہا، میں نے امی کو کہا پھر آپ یہی بولتیں لیکن بہن بھائیوں نے جھوٹ کیوں بولا ،جب انہیں سب معلوم تھا امی نے کہا میرے کہنے پر بولا ،پھر میں خاموش ہو گیا ، کیا والدہ کے کہنے پر جھوٹ بولا جا سکتا ہے لیکن میں نے ایک جگہ پڑھا تھا کہ ایک عورت 4 مردوں کو جہنم میں لے جائے گی وہ عورت ماں بہن بیوی اور بیٹی ہے اسی طرح 4 مرد باپ بھائی شوہر اور بیٹا ہے۔اس لئے رہنمائی فرمائیں کہ مجھے اور میری ماں اور میرے بہن بھائیوں کو کیا کرنا چاہئے اور والد محترم کی جائیداد اور کاروبار میں کس کس کا حق ہے میرا حق ہے یا نہیں؟ اگر حق ہے تو ہمیں کیا کرنا چاہئے، دوکان کرائے کی ہے،ابو کا درزی کا کاروبار تھا ،اور ابو نے کہا تھا کہ تم کپڑے کا کاروبار کرو گے، والد محترم کے انتقال سے 4 سے 5 مہینے پہلے والد محترم نے اپنی دوکان میں کام کرنے کی جگہ دی تھی اور کہا تھا جب تمھارا کام سیٹ ہو جائے تو کرایہ دینا اور کرایہ برابر تقسیم کرنا ،اب والد محترم الله پاک کو پیارے ہو گئے ہیں تو والدہ اور بہن بھائی کہتے ہیں کہ کرایہ دو، ورنہ نکلو اور مجھے کام نہیں کرنے دے رہے، والد محترم 6 اپریل کو الله کو پیارے ہوگئے ہیں اور کہتے ہیں ابو گئے اور ابو کی باتیں بھی چلی گئیں، اب ہم جو چاہیں گے ویسا ہو گا۔ابو کی گاڑی سے منع کیا تھا کہ اسے بلاوجہ نہیں نکالنی لیکن نہیں مانے اور گاڑی کا ایکسیڈنٹ بھی کروا دیا اور خود مرتے ہوئے بچ گئے ہیں، میں نے اپنی ماں اور بہن بھائیوں کو کہا تھا کہ جہاں جہاں میرا حصہ بنتا ہے وہ چیز میری بغیر اجازت استعمال نہیں کر سکتے جب تک وضاحت نہ ہو جاۓ لیکن کسی نے نہیں مانی اور نہ ہی مان رہے ہیں۔ جو کچھ میرے والد محترم سے میری ماں اور بہن بھائیوں نے کروایا ہے اس کا گناہ ثواب کس کس کو ہو گا؟ اور جو شخص شریعت کے مطابق عمل نہ کرے اور عمل نہ کرواۓ اس کے بارے میں وضاحت فرمائی۔ ایک جگہ میں نے پڑھا ہے بڑا بھائی والد کی جگہ ہوتا ہے بڑے بھائی کی نافرمانی والد کی نافرمانی ہوگی یا نہیں ، پلاٹ کی بقایا رقم بھی میرے چھوٹے بھائیوں کو  مل چکی ہے،اور میرے ساتھ کسی قسم کی کوئی بات نہیں کرتے،کہتے ہیں کہ  جو کچھ کرنا ہو گا اور جب کرنا ہو گا تو بتا دیں گے ابھی ہمارے پاس ٹائم نہیں ہے۔
جواب:
1)صورتِ  مسئولہ  میں  دیگر  ورثاء کی طرح سائل کا بھی  والد  صاحب کی جائیداد  میں حق و حصہ  ہے ،اگرچہ والد صاحب اپنی زندگی میں  سائل سے ناراض رہے،اور گھر اور کاروبار سے بھی الگ کر دیاتھا،بقیہ بہن بھائیوں کا آپس میں والد صاحب کی جائیداد  کو تقسیم کرنا اور سائل کو محروم کرنا سخت  گناہ ہے ۔قرآن  کریم اور احادیث مبارکہ میں میراث سے محروم کرنے والے کے لیے  جہنم اور رسوا کرنے والے عذاب کی وعید یں آئی ہیں۔ ابن ماجہ میں ہے :"عن أنس بن مالك قال: قال رسول الله صلى الله عليه وسلم: «من فر من ميراث وارثه، قطع الله ميراثه من الجنة يوم القيامة" (کتاب الوصایا،ج:2،ص:902ط:دار احیاء الکتب العربیہ )ترجمہ:"جس نے كسى وارث كى ميراث كاحصہ روکا اللہ تعالی قیامت کے دن جنت سے اس کاحصہ روکیں گے۔"2)   مرحوم والد کے ترکہ کی تقسیم  کاشرعی  طریقہ یہ  ہے کہ مرحوم کے  حقوق  متقدمہ     یعنی تجہیز و تکفین کا  خرچہ نکالنے کے بعد، اگر مرحوم کے ذمہ  کوئی قرض ہو تو  اسے ادا کرنے کے بعد ،اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو80 حصوں میں تقسیم کر کےبیوہ کو 10 حصے ، ہر ایک بیٹے کو14 حصے اور ہر ایک بیٹی کو 7حصے ملیں  گے ۔صورت تقسیم یہ ہے :میت: 8 / 80بیوہ بیٹابیٹابیٹابیٹابیٹیبیٹی17101414141477یعنی 100 فیصد میں سے بیوہ کو 12.5 فیصد ،ہر ایک بیٹے کو 17.5 فیصد اور ہر ایک بیٹی کو 8.75 فیصد ملے گا ۔3)سائل پر  دکان کا اب تک کا کرایہ تو لازم نہیں ہے ،البتہ آئندہ  اگر ورثاء سائل کو یہ دکان کرایہ پر دینا چاہیں تو سائل اپنے حصہ کے علاوہ  حسب معاہدہ ان کو  کرایہ ادا کرتے رہے جوان میں  ان کے حصوں کے اعتبار سے تقسیم ہو گا ۔4) ترکہ تقسیم  ہونے تک تمام ورثاء میں مشترک ہوتا ہے ، کوئی ایک وارث دوسرے ورثاء کی اجازت کے بغیرترکہ کی کسی چیز میں تصرف کا حق نہیں رکھتا ،لہذا سائل کی اجازت کے بغیر ترکہ میں سے کسی بھی چیز کا استعمال  دیگر ورثاء کے لیے جائز نہیں ہے ۔الدر المختار ميں المنظومه المحبية    كے  حوالے سے  ہے:"فليس للشريك أن يطالبه … بأجرة السكنى ولا المطالبه بأنه يسكن من الأول … لكنه إن كان في المستقبل۔"(کتاب الشرکۃ ،ج:4،ص:337،ط:سعید)فتاوی عالمگیریہ میں ہے :"ولا يجوز لأحدهما أن يتصرف في نصيب الآخر إلا بأمره۔"(کتاب الشرکہ ،ج:2،ص:301،ط:رشیدیہ)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: دو بطن کا مناسخہ
سوال: والدین کے انتقال کے وقت  ہم دو بھائی اور چار بہنیں تھے، البتہ ہمارا ایک اور بھائی بھی تھا، لیکن اس کا والدین کی حیات میں انتقال ہوگیا تھا۔پھر کچھ عرصہ بعد میرے بڑے بھائی کا انتقال ہوا ، ورثاء میں بیوہ اور دو بیٹے ہیں ۔ہمارے دادا دادی اور نانا نانی کا والدین سے پہلے انتقال ہو گیا تھا۔ہمارے والد کی پراپرٹی تھی ، اس کو ایک کروڑ پندرہ لاکھ میں فروخت کیا ، ڈیڑھ لاکھ کا غذات میں خرچ ہو گئے، بقیہ ایک کروڑ ساڑھے تیرہ لاکھ ہیں۔شرعاً اس کی تقسیم کیسے ہوگی؟ کس کا کتنا حصہ ہوگا؟
جواب: صورتِ مسئولہ میں   سائل کے والدکےترکہ کی  شرعی تقسیم کا طریقہ یہ ہے کہ   سائل کے والد مرحوم کے ترکہ   سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی میں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  64حصے کئے جائیں گے  ، جس میں سے زندہ  بیٹے کو      16 حصے  ،   ہر بیٹی کو 8 حصے ، مرحوم بیٹے کی بیوہ 2 حصے اور ہر ایک بیٹے کو 7،7 حصے ملیں گے۔ میت : (والد) ، مسئلہ : 8 /64بیٹابیٹابیٹی بیٹی بیٹیبیٹی221111فوت شد168888میت: (بیٹا) ، مسئلہ : 8/ 16 /8، مافی الید: 2 /1بیوہبیٹابیٹا17277ایک کروڑ ساڑھے تیرہ لاکھ روپے میں سے مرحوم کے  زندہ  بیٹے کو      2837500 روپے   ،   ہر بیٹی کو 1418750 روپے، مرحوم بیٹے کی بیو ہ کو 354687.5 روپے اور ہر ایک بیٹے کو 1241406.3 روپےملیں گے۔فقط و اللہ اعلم

عنوان: ترکہ کے مکان کی بلوں کی ادائیگی کا حکم
سوال: 1. ہمارے والد صاحب کا انتقال ہوا، والد صاحب کے والدین ان کی حیات میں ہی فوت ہو گئے تھے، والد صاحب کے انتقال کے بعد ہماری والدہ کا بھی انتقال ہو گیا، والدہ کے والدین بھی ان کی حیات میں ہی فوت ہو چکے تھے، ورثاء میں تین بیٹے اور چار بیٹیاں ہیں، ترکہ میں 200 گز کا مکان ہے۔ہر ایک وارث کا حصہ کتنا ہو گا؟2. مذکورہ گھر کی بجلی کے بل چڑھ چکے ہیں، جو کل ملا کر 2572555 روپے بنتے ہیں، اس میں سے کچھ والد صاحب کی حیات میں چڑھا ہے اور کچھ والد صاحب کی وفات کے بعد چڑھا ہے۔ورثاء اس مکان میں رہائش پذیر ہیں، جس کی وجہ سے بل میں اضافہ ہوتا رہا ہے۔اس بل کی ادائیگی کس کے ذمہ ہو گی؟
جواب: 1. صورتِ مسئولہ میں مرحوم کی جائیداد کی تقسیم کا طریقہ کار یہ ہے کہ اولاً مرحوم کی جائیداد میں سے مرحوم کی تجہیز و تکفین کے اخراجات ادا کیے جائیں، اگر مرحوم کے ذمہ کوئی قرضہ ہو تو اس کو ادا کیا جائے، پھر اگر مرحوم نے کوئی جائز وصیت کی ہو تو اس کو بقیہ مال کے  ایک تہائی میں سے نافذ کیا جائے، اس کے بعد کل ترکہ منقولہ و غیر منقولہ کو10 حصوں میں تقسیم کر کے دو حصے ہر ایک بیٹے کو اور ایک حصہ ہر ایک بیٹی کو ملے گا۔صورت تقسیم یہ ہے: ميت 10بیٹابیٹابیٹابیٹیبیٹیبیٹیبیٹی2221111یعنی فیصد کے اعتبار سے بیس فیصد ہر ایک بیٹے کو اور دس فیصد ہر ایک بیٹی کو ملے گا۔2. مذکورہ  بل کی جتنی رقم  مرحوم کی زندگی میں  واجب الاداء تھی اتنی رقم  ترکہ  میں سے ادا کی جائے گی، باقی جو بل مرحوم کے انتقال کے بعد اس مکان کو  استعمال کرنے کی وجہ سے لازم ہوئے ہیں  تو جو اس مکان میں رہتے ہیں یا رہ رہے ہیں،  ان بلوں کی ادائیگی   اُنھیں  پر لازم ہو  گی۔فقط واللہ اعلم

عنوان: کچھ وارثوں کا ایک وارث کو تقسیم سے پہلے حصہ دے کر فارغ کرنے کا حکم
سوال: ہمارے والدین کا انتقال ہو چکا ہے ،ورثاء میں تین بیٹے  اور دو بیٹیاں ہیں ،والدین کے انتقال کے بعد بڑے بھائی نے حصہ طلب کیا تو ہم دوبھائیوں نے اس وقت مکان کی موجودہ مالیت لگا گر ان کا مقررہ حصہ دے دیا  ،بہنوں نے اس وقت کچھ نہیں دیا تھا ،ابھی دو بھائی اور بہنیں مکان کو بیچنا چاہ رہے ہیں ،کس طرح تقسیم ہوگا ؟راہ نمائی فرمائیں ۔
جواب: صورت مسئولہ میں   مرحوم والد   کے ترکہ کی تقسیم  کاشرعی  طریقہ  یہ  ہے کہ مرحوم کے  حقوق  متقدمہ  یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد ،اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو8 حصوں میں تقسیم کر کے ہر ایک بیٹے کو دو حصے اور ہر ایک بیٹی کو ایک حصہ ملے گا ۔صورت تقسیم یہ ہے :بیٹابیٹابیٹابیٹیبیٹی22211یعنی 100 فیصد میں سے ہر ایک بیٹے کو 25 فیصد اور ہر ایک بیٹی کو 12.5 فیصد ملے گا ۔چوں کہ    دو بیٹوں  نے ایک بیٹے  کو حصہ دے کر فارغ کر دیا تھا تو اس کا حصہ انہی  دو بیٹوں میں  اپنی دی ہوئی رقم کے بقدر تقسیم ہو گا۔اس لحاظ سے دونوں میں سے ہر ایک کو 100 فی صد میں سے37.5 فیصد  اور ہر ایک بیٹی کو 12.5 فیصد ملے گا ۔فقط واللہ اعلم

عنوان: والدین کے ترکہ کی تقسیم، ایک بطن کا مناسخہ
سوال: ہمارے والدین کا انتقال ہوگیا ہے ، والد کے ترکہ میں بھی ایک مکان تھا، جس کی قیمت 70لاکھ روپے تھی، اور والدہ کے ترکہ میں بھی ایک مکان تھا، جس کی قیمت 35لاکھ روپےتھی،دونوں کی مجموعی رقم ایک کروڑ پانچ لاکھ روپے بنتے ہیں ، دادا، دادی اور نانا نانی کا انتقال والدین کی زندگی میں ہوگیا تھا، ہم کل سات بھائی وارث تھے، جس میں سے ایک بھائی کا انتقال والدین کے بعد ہوا،بھائی کے ورثاء میں ایک بیوہ ، دو بیٹے اور دو بیٹیاں حیات ہے، مرحومین کا ترکہ کس طرح تقسیم ہوگا؟ اور ہر وارث کو کتنی رقم ملے گی؟
جواب: صورتِ مسئولہ میں مرحوم والدین کے ترکہ کی تقسیم کا شرعی طریقہ یہ ہے کہ سب سے پہلے ان کے حقوقِ متقدمہ یعنی تجہیز وتکفین کا خرچہ نکالنےکےبعد ، اگر ان کے ذمہ کوئی قرض ہو تو اسے کل ترکہ سے ادا  کرنےکے بعد ، اگر انہوں نے کوئی جائز وصیت کی ہو تو اسے باقی ترکہ کے ایک تہائی میں سے نافذ کرنے کے بعد کل رقم کے336 حصے کرکے مرحوم  والدین کے ہر ایک بیٹے کو48 حصے ، مرحوم بیٹے کی بیوہ کو6 حصے ، اس کے ہر ایک بیٹے کو14 حصے اور ہر ایک بیٹی کو7 حصے ملیں گے۔صورتِ تقسیم یہ ہے:میت:7/336 (مرحوم والدین)بیٹابیٹابیٹابیٹابیٹابیٹابیٹا1111111فوت شدہ484848484848میت: 48/8(مرحوم بیٹا)بیوہبیٹابیٹابیٹیبیٹی176141477یعنی فیصد کے اعتبار سےمرحوم والدین کے ہر ایک بیٹے کو14.285 فیصد ، مرحوم بیٹے کی بیوہ کو1.785 فیصد،اس کے  ہر ایک بیٹے کو 4.166فیصد اور ہر ایک بیٹی کو 2.083فیصد ملے گا۔ایک کروڑ پانچ لاکھ روپے میں سے مرحوم والدین کے  ہر ایک بیٹے کو 1500000(پندرہ لاکھ)روپے، مرحوم بیٹے کی بیوہ کو187500(ایک لاکھ ستاسی ہزار پانچ سو ) روپے، اس کے ہر ایک بیٹے کو437500(چار لاکھ سینتیس ہزار پانچ سو) روپے اور ہر ایک بیٹی کو218750(دو لاکھ اٹھارہ ہزار سات سو پچاس) روپے ملیں گے۔فقط واللہ اعلم

عنوان: ترکہ کی تقسیم
سوال: میرے والد صاحب کا انتقال ہوا، ورثاء میں تین بیٹے اور ایک بیٹی ہے، اس کے علاوہ ایک بیٹے اور بیوہ(میری والدہ)  کا پہلے انتقال ہوچکا ہے، مرحوم بیٹے کے ورثاء میں تین بیٹیاں اور مطلقہ بیوی ہے۔ والد مرحوم کی جائیداد میں ایک پلاٹ ہے،اس کی تقسیم کس طرح ہوگی؟ مرحوم بیٹے کی اولاد کا اس میں کوئی حق و حصہ ہے کہ نہیں؟
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے7 حصے بناکر مرحوم کے ہر زندہ بیٹے کو 2 حصے اور بیٹی کو 1 حصہ ملے گا، نیز جس بیٹے کا مرحوم کی زندگی میں ہی انتقال ہوچکا ہے اس کا اور اس کی  اولاد وغیرہ کا مرحوم کی میراث میں کوئی حق و حصہ نہیں ہے۔ صورتِ تقسیم یہ ہے:میت 7 بیٹابیٹابیٹابیٹی2221یعنی 100 روپے میں سے مرحوم کے ہر زندہ بیٹے کو 28.571 روپے اور بیٹی کو 14.285 روپے ملیں گے۔ فقط واللہ اعلم

عنوان: بیوی کے انتقال پر اس کے سامان کا حکم
سوال: میری اہلیہ  کا ایک حادثہ میں انتقال ہوگیا ہے، حادثہ کے بعد اہلیہ کا سامان سسرال والوں نے قبضہ  میں لیا ہوا ہے ،    اب  میرا سوال یہ ہے  کہ میری اہلیہ کا جو سونا اور دیگر  سامان  ہے ، تو اس کا کیا حکم ہے ؟ سسرال والوں کا کہنا ہے کہ ہماری بچی ہے تو سب ہمارا ہے ۔لہذا یہ بتادیں کہ اگر یہ مرحومہ کی ملکیت  ہے تو ان کے جانے کے  بعد یہ کس کو ملے گا، ورثاء  میں شوہر، ایک بیٹی ،چار بھائی اور دو بہنیں جو کہ سب شادی شدہ ہیں۔
جواب: صورت مسئولہ میں سائل کی مرحومہ بیوی کے انتقال کے بعد اس کی ملکیت میں جو کچھ بھی تھا ، وہ مرحومہ کے والدین کی ملکیت نہیں ہے،ان کےلیے جائز نہیں  ہےکہ  سونا اور دیگر سامان اپنے قبضہ میں رکھیں ، بلکہ یہ تمام سامان مرحومہ کا ترکہ شمار  کیا جائے گا،اگر سائل  کے سسرال والے یہ سامان رکھناچاہ رہے ہیں تو اس سامان ،اور زیورات وغیرہ   کی  قیمت لگا کر وہ رقم مرحومہ کے ورثاء میں ان کے حصوں کے بقدر تقسیم کیا جائے گا۔مرحومہ  کے ترکہ کی تقسیم  کا شرعی طریقہ یہ  ہے کہ سب سے پہلے   مرحومہ کے ذمہ کوئی قرض ہو تو اسے کل ترکہ  سے ادا کرنے کے بعد،اگر مرحومہ نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ  منقولہ وغیر منقولہ کو40حصوں میں تقسیم  کرکے مرحومہ کے شوہر کو 10 حصے اور بیٹی کو 20 حصے اور مرحومہ کے ہر بھائی کو 2 حصے اور ہر بہن کو 1 حصہ ملے گا۔تقسیم کا طریقہ یہ ہے:میت۔۔40/4شوہربیٹیبھائی بھائی بھائی بھائی بہنبہن1211020222211یعنی 100 روپے میں سے مرحومہ کے شوہر کو 25 روپے اور بیٹی کو 50 روپے اور مرحومہ کے ہر بھائی کو 5 روپے اور ہر بہن کو 2.5 روپے ملیں گے۔فقط واللہ اعلم

عنوان: بیوہ،چھ بیٹوں اور چار بیٹیوں میں میراث کی تقسیم کا طریقہ
سوال: میرے والد کا انتقال ہوگیا، ورثاء میں بیوہ، چھ بیٹے اور چار بیٹیاں چھوڑیں،مرحوم کی میراث تقسیم کریں،نیز مرحوم کے ایک بیٹے کا انتقال والد کی حیات میں ہوگیا تھا، پوچھنا یہ تھا کہ جس بیٹے کا انتقال والد کی زندگی میں ہوا تھا،اس کا یا اس کے بچوں کا والد کی جائیداد میں کوئی حصہ ہوگا؟
جواب: صورتِ مسئولہ میں مرحوم والد  کی جائیدادِ منقولہ و غیر منقولہ  کی   تقسیم کرنے کا شرعی طریقہ یہ کہ  سب سے پہلے مرحوم کے ترکہ میں سے حقوقِ متقدمہ (تجہیز و تکفین کے اخراجات ) نکالنے کے بعد، مرحوم کے ذمہ اگر کوئی قرض ہو تو اس کی ادائیگی کے بعد، مرحوم نے اگر کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل  128حصے کرکے بیوہ کو 16 حصے، ہر ایک بیٹے کو 14 حصے اور ہر ایک بیٹی کو 7 حصے ملیں گے۔صورتِ تقسیم یہ ہے:میت:128/8بیوہبیٹابیٹابیٹابیٹابیٹابیٹابیٹیبیٹیبیٹیبیٹی17161414141414147777یعنی 100 روپے میں سے مرحوم کی بیوہ کو12.5 روپے، ہر ایک بیٹے کو10.937 روپے اور ہر ایک بیٹی کو 5.468 روپے ملیں گے۔جب کہ مرحوم کے جس بیٹے کا انتقال ان کی زندگی میں ہوگیا تھا اس کا یا اس کی اولاد کا مرحوم کی جائیداد میں شرعاً کوئی حصہ نہیں ہے۔شرح المجلہ لخالد الاتاسی میں ہے:ان اعیان المتوفی المتروکۃ مشترکۃ بین الورثۃ علیٰ حسب حصصہم( الباب العاشر فی الشرکات،ج4،ص31،ط:رشیدیہ)فقط والله اعلم

عنوان: ترکہ میں ناجائز فیصلہ
سوال: جناب مفتی صاحب  بات یہ ہے کہ ہمارے والد کے چار پلاٹ تھے، جس میں سے ایک پلاٹ انہوں نے اپنی زندگی میں بیچ دیا تھا ۔دوسرا پلاٹ  ایک لاکھ 80ہزار روپے کے بدلے بیچ دیا ،لیکن اس کی رقم اب تک قرض ہے مشتری پر،تیسرا پلاٹ والد کی بیوی (ہماری  سوتیلی والدہ )نے بیچ دیا، جس کا ہمیں جرگے کے فیصلے کے بعد علم ہوا ہے، اور چوتھے پلاٹ پر ہم نے والدصاحب کے انتقال کے بعد رہائش اختیار کی ہے، ہماری سوتیلی والدہ نے دوسری جگہ شادی کرلی ،جس کے بعد جرگہ ہوا، جس میں جرگے والوں نے یہ فیصلہ کیا  کہ جس پلاٹ کی رقم (ایک لاکھ 80 ہزار روپے قرض )  خریدار پر باقی ہے وہ اس سوتیلی والدہ اور اس کی اولاد کو ملے گا،  اوراس نےاسٹامپ پیپر پر دستخط بھی کیا  کہ   میراث میں سے حصہ نہیں لے گی ،اور وہ اس پر راضی تھی،جرگہ کے اس فیصلے کے بعد ہمیں علم ہوا کہ سوتیلی والدہ  نے ہمارے والدصاحب کا ایک پلاٹ  جو کہ اوپر مذکور ہے والد کے انتقال کے بعد بیچا ہے۔والد مرحوم کے ورثاء میں تین بیٹے، چار بیٹیاں حقیقی ہیں، جن میں سے ایک بیٹی کاانتقال ہوگیا ہے ( والد کے انتقال  کے بعد)،ان کے ورثاء میں شوہر،دو بیٹے اور دو بیٹیاں ہیں ۔1۔اب پہلا سوال یہ  ہےکہ جو پلاٹ بچا ہےاس پلاٹ میں سوتیلی والدہ کو حصہ ملے گا کہ نہیں اور ان کے بچے جو ہمارے سوتیلے بھائی   ہیں، ایک بیٹا اور ایک بیٹی ہیں، جو ہمارے والد سے ہیں ان کو حصہ ملے گا کہ نہیں ؟ مذکورہ بالا تفصیل اور جرگے کے فیصلے کا کیا حکم ہے ؟2۔دوسرا سوال یہ  ہے کہ اس پلاٹ کو  اگر ہم فروخت کریں تو ہم دو بھائیوں کے لیے الگ سے رہائش مشکل ہے تو اس کی تقسیم کرنے کی کیا صورت اختیار کی جاسکتی ہے؟3۔تیسرا سوال یہ ہے کہ سوتیلی والدہ  گھر سے والد مرحوم کا بہت سارا سامان(بجلی میٹر ،گیس میٹر ،چھت کے پنکھےوغیرہ)  والد کے انتقال کے بعد لے گئی ہیں اس کا کیا ہوگا؟
جواب:
1۔۔۔صورتِ مسئولہ میں   جرگہ کا مذکورہ  فیصلہ شرعاً درست نہیں ہے،لہذا مرحوم کی  پوری جائیداد  تمام ورثاء میں از سرِ نو شریعت کے قاعدہ کے مطابق تقسیم کرنا  ضروری ہے، مذکورہ تقسیم شرعًا نافذ نہیں، کیوں کہ مرحوم کے ورثاء میں بچے بھی شامل ہیں اور بچوں کے ہوتے ہوئے  شرعًا تخارج صحیح نہیں ہوتا،نیز ایسا تخارج کرنا  جس میں ایک وارث دین(قرض) لے  کر باقی ترکہ میں اپنا حصہ چھوڑ دے   بھی باطل ہے۔چنانچہفتاوی ہندیہ میں ہے: "وإذا صالحوها على أن تأخذ هي من الغريم الدين وتترك حصتها في سائر الأموال كان باطلا وإن لم يدخلوا الدين في الصلح صح الصلح عن باقي التركة وبقي الدين على الغريم على فرائض الله سبحانه وتعالى بينهم، هكذا في المحيط".(کتاب الصلح،ج:4،ص: 269،ط:رشیدیة)اسی طرح الموسوعة الفقهية الكويتية  ميں  هے:"التخارج عقد صلح، وهو في أغلب أحواله يعتبر من عقود المعاوضات، ولذلك يشترط فيمن يملك التخارج أهلية التعاقد، وذلك بأن يكون عاقلا غير محجور عليه، فلا يصح التخارج من الصبي الذي لا يميز، ولا من المجنون وأشباهه."(11/ 6،الموسوغۃ الفقہیۃ الکوتیہ ،)باقی مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم  کے کل ترکہ سے حقوقِ متقدمہ یعنی تجہیز و تکفین  کا خرچہ نکالنے کے بعد،اگر مرحوم کے ذمہ کسی کا  قرض  ہو تو  اس  کی ادائیگی کے بعد، اگرمرحوم  نے کوئی جائزوصیت کی ہو تو  باقی مال کے ایک تہائی مال میں اس کو نافذ کرنے کے بعد ،باقی کل جائیداد منقولہ وغیر منقولہ کو   832 حصے بنا کربیوہ کو 104 حصے ،ہر ایک بیٹے کو 112 حصے ،ہر ایک زندہ بیٹی کو 56حصے ،مرحومہ بیٹی کے شوہر کو 14 حصے ،ہر ایک بیٹے کو 14 حصے اور ہر ایک بیٹی کو7 حصے  ملیں گے۔صورتِ تقسیم یہ ہے:میت:832/104/8بیوہبیٹابیٹابیٹابیٹابیٹیبیٹیبیٹیبیٹیبیٹی1713141414147777710411211211211256فوت565656میت:8/4 ( مرحومہ بیٹی)۔۔۔۔مف7شوہربیٹابیٹابیٹیبیٹی132221114141477یعنی 100 روپے میں سے مرحوم کی بیوہ کو 12.50روپے،ہر ایک بیٹے کو13.461روپے،ہر ایک زندہ بیٹی کو 6.730روپے،مرحومہ بیٹی کے شوہر کو1.682روپے،ہر ایک بیٹے کو1.682روپے اور ہر ایک بیٹی کو0.841روپے ملیں گے۔2۔  تقسیم  کے لیے مذکورہ گھر کو فروخت کرنا ضروری نہیں،  اگر سب  ورثاء کی رہنے کی گنجائش ہے تو ٹھیک، ورنہ باہمی رضامندی  سے اگر کوئی ایک یا چندورثاء  مل کر یہ گھر لے لیں اور دیگر ورثاء کو ان کے حصوں کے بقدر رقم دے دیں  تو بھی درست ہے۔3۔سائل کی  سوتیلی والدہ  مرحوم کے  ترکہ سے   جو  سامان (بجلی میٹر ،گیس میٹر ،پورے مکان کی مکمل ٹی آراو گاڈر وغیرہ ) لے گئی ہیں وہ تمام اشیاءترکہ میں شمار کرکے اس میں  تمام ورثاء کو حصہ دینا ضروری ہے۔  حديث شريف ميں ہے:"يا أيها الناس؛ تدرون في أي شهر أنتم؟ وفي أي بلد أنتم وفي أي يوم أنتم؟ قالوا: يوم حرام وشهر حرام وبلد حرام، قال: فإن دماءكم وأموالكم وأعراضكم عليكم حرام كحرمة يومكم هذا في شهركم هذا في بلدكم هذا، اسمعوا تعيشوا، ألا لا تظالموا ثلاثا، إنه ‌لا ‌يحل ‌مال ‌امرء مسلم إلا بطيب نفس منه"۔(كنز العمال،5/ 130،ط:مؤسسة الرسالة)شرح مختصر الطحاوي للجصاص میں ہے:"أحدهما: قوله: "الصلح جائز إلا صلحا أحل حراما، أو حرم حلالا"، ولم يثبت ها هنا ما يوجب التحريم، فهو على الجوازوالثاني: قوله: "المسلمون على شروطهم"، والصلح شرط، فلزمه الوفاء به حتى يثبت التحريم")ج:3،ص:194،ط:دارالسراج) فقط واللہ اعلم

Reference: Riyad as-Salihin 24 In-book reference : Introduction, Hadith 24: حوالہ

عنوان: تقسیم ترکہ شوہر بیٹے بیٹیاں
سوال: میری والدہ کی 15,87,500روپےکی رقم ہے ، جوان کووالدکی میراث سے ملی ہے ، ابھی ان کاانتقال ہوگیاہے ، ورثاء میں شوہر، تین بیٹےاورایک بیٹی چھوڑی ہے، اس رقم میں کس کوکتناحصہ ملےگا؟
جواب: صورت مسئولہ میں مرحومہ کے ترکہکی تقسیم کا شرعی طریقہ یہ ہے کہ مرحومہ کے ذمہ اگرکوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو28 حصوں میں  تقسیم کرکے7 حصے شوہر کو،6حصےہرایک بیٹے کو، اور3حصے  بیٹی کوملیں گے۔صورت تقسیم اس طرح ہوگی۔میت:4/ 28شوہربیٹابیٹابیٹابیٹی1376663یعنی 15,87,500روپے میں سے 3,96,875 روپے شوہرکو، 3,40,178.57روپےہرایک بیٹے کواور1,70,089.28روپےبیٹی کوملیں گے۔فقط واللہ اعلم

عنوان: شوہر تین بیٹیاں 4بھائی اور دو بہنوں  کے درمیان وراثت کی تقسیم
سوال: بیوی کا انتقال ہوگیا ہے ورثاء میں موجود شوہر ،تین بیٹیاں ،4بھائی اور 2 بہنیں ہیں ؟
جواب: صورت مسئولہ میں مرحومہ  کی  میراث کی تقسیم کا شرعی طریقہ  یہ ہے کہ  سب سے  پہلے مرحومہ کے حقوق متقدمہ  یعنی اگر مرحومہ  کے ذمہ کوئی قرض ہو تو کل مال سے ادا کرنے کے  بعد،اگرانہوں نے کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کے کل 360 حصے کر کے مرحومہ کے شوہر  کو 30 حصے،  ہر ایک بیٹی کو 80 حصے ، ہر ایک بھائی کو 6 حصے اور  ہر ایک بہن کو 3 حصے ملیں گے ۔صورتِ تقسیم یہ ہے:میت:360/12شوہر بیٹی بیٹیبیٹیبھائی بھائیبھائی بھائی بہن بہن 38130808080666633یعنی 100 روپے میں سے مرحومہ کے شوہر کو 8.333روپے ،ہر ایک بیٹی کو 22.222روپے ،ہر ایک بھائی کو1.666روپے اورہر ایک بہن کو 0.833روپے  ملیں گے ۔ فقط واللہ اعلم

عنوان: میراث کی تقسیم
سوال: شوہر کا انتقال ہوگیا ہے،  اس کے وارثوں میں ایک بیوہ ، دو بیٹےاور ایک بیٹی ہے ؟
جواب: صورت مسئولہ میں مرحوم     کی  میراث کی تقسیم کا شرعی طریقہ  یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو باقی ترکہ سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  ترکہ کے تہائی  حصہ  میں اسے  نا فذ کرنے کے بعد  باقی تمام ترکہ کےکل40 حصے کرکے مرحوم کی بیوہ کو 5 حصے ،ہر ایک بیٹے کو 14 حصے اور بیٹی کو 7 حصے ملیں گے ۔صورتِ تقسیم یہ ہے :میت :40/8بیوہ بیٹا بیٹابیٹی 17514147یعنی 100 روپے میں سے مرحوم کی بیوہ 12.50 روپے ،مرحوم کے ہر ایک بیٹے کو 35روپے ، مرحوم کی بیٹی کو 17.50 روپے ملیں گے ۔فقط واللہ اعلم

عنوان: میراث اور ورثاء کے شادی بیاہ وغیر کے اخراجات سے متعلق سوالات
سوال: ہمارے والد صاحب کا انتقال ہوچکا ہے،والد صاحب نے تین شادیاں کی تھیں،پہلی بیوی کو انہوں نے چھوڑ دیا تھا ، ان سے ایک بیٹی بھی تھی،والدصاحب کی حیات میں ان کا اور اس بیٹی کا انتقال ہوگیا تھا،پھر والد صاحب نے دوسری شادی کی تھی،دوسری بیوی کا بھی والد صاحب کی زندگی میں انتقال ہوگیا تھا،ان  سے 4بیٹے ہیں جو کہ شادی شدہ ہیں،تیسری بیوی جو کہ ہماری والدہ ہیں وہ الحمد اللہ حیات ہیں ،ان سے ہم دو بیٹے اور دوبیٹیاں ہیں،والد صاحب کےورثاء میں کل افراد ایک بیوہ،6بیٹے اور 2بیٹیاں ہیں۔والد صاحب کی جائیداد کی تفصیل حسب ذیل ہے:(1)فلیٹ نمبر 104:تقریبا 2کروڑ کا ہے،اس میں والدہ ،2غیر شادی شدہ بیٹے،1شادی شدہ بیٹااور ایک غیر شادی شدہ بیٹی رہائش پذیر ہے۔(2)فلیٹ نمبر 203:تقریبا 2کروڑ اس کی بھی مالیت ہے،اس میں 3 شادی شدہ بیٹے رہائش پذیر ہیں۔(3)فلیٹ نمبر 101:مالیت تقریبا 80لاکھ ہے،کرایہ پرہے۔(4)فلیٹ نمبر 101:مالیت تقریبا45لاکھ ہے،یہ فلیٹ فی الحال خالی ہے۔(5)گھر گلبرگ:یہ گھر کرایہ پر ہے ،اس کاکرایہ 45ہزار روپے آتا ہے،اس سے والدہ فلیٹ نمبر 104کے گیس،بجلی اور فون کے بل ادا کرتی ہیں اور باقی جو رقم بچتی ہے وہ غیر شادی شدہ بیٹا اور بیٹی کی تعلیم پر خرچ کرتی ہیں۔(6)گھر بحریہ: تقریبا ایک کروڑ 70لاکھ روپے مالیت ہے اور یہ خالی ہے۔(7)پلاٹ اسلام آباد:خالی ہے،مالیت تقریبا 3کروڑ ہے۔(8)پلاٹ کراچی:مالیت تقریبا 4کروڑ ہے،اور خالی ہے۔(9)دوکان:مالیت تقریبا 15لاکھ ہے ۔(10)کچھ نقدی اور بینک اکاؤنٹس میں بیلنس ہے۔اب سوال یہ ہےکہ :(1)والد صاحب کی میراث شرعا کس طرح تقسیم ہوگی؟(2)نمبر 4 پہ جس فلیٹ کا تذکرہ کیا ہے یہ ہماری آبائی زمین پر پروجیکٹ بنایا گیا تھا تو والد صاحب نے اس میں ایک فلیٹ خریدا تھا،اب ہم 6بھائی چاہتے ہیں کہ اس فلیٹ کو باقی رکھا جائے تو اس میں سے بہنوں اور والدہ کا حصے کیسے ادا کیا جائے؟(3)گلبرک والے گھر کا جو کرایہ آتا ہے اس کا کیا حکم ہے؟والدہ کے لیے اس کرایہ کو گھر پراور غیر شادی شدہ بیٹے اور بیٹی پر خرچ کرنادرست ہے؟(4)تمام بہن بھائیوں کی شادی وغیرہ کے اخراجات والد صاحب نے ادا کیے تھے،اب جو غیر شادی شدہ بہن بھائی ہیں ان کی شادی وغیرہ کے اخراجات نکال کر ترکہ کو تقسیم کیا جائے گا؟یا یہ اپنی شادیاں اپنی وراثت کے حصے سے خود کریں گے؟(5)والد صاحب نے جو رقم کسی بیٹے یا بیٹی کے لیے اپنی زندگی میں الگ کی ہوئی تھی جس کے بارے میں والدہ کو بتایا ہوا تھا کہ یہ میں نے اس کام کے لیے پیسے رکھے ہوئے ہیں تو ان پیسوں کا کیا حکم ہے۔(6)والد صاحب کی وفات کے بعد ان کی جو ذمہ داریا ں ہیں ،یعنی ان کی بیوہ اور غیر شادی شدہ بیٹا اور بیٹی ،یہ ذمہ داریاں بقیہ بیٹوں پر کس لحاظ سے تقسیم ہوں گی؟اسی طرح غیر شادی شدہ بھائی جو فلیٹ نمبر 104 میں رہتا ہے،اس کا علاج جاری ہے ،اس پر ماہانہ 60،000روپے خرچہ آئے گا اور تقریبا 3ماہ کا علاج ہے،یہ اخراجات کس کے ذمہ ہوں گے؟(7)والد صاحب کی دوکان کے بارے میں ہم تمام ورثاء چاہتے ہیں کہ اس دوکان کے کرایہ کو مستقل طور پر کسی مسجد وغیرہ میں ایصال ثواب کردیں،اس کی کیا صورت ہوگی؟
جواب:
صورتِ مسئولہ میں سائل کے والد مرحوم کی میراث شرعا اس طرح تقسیم ہوگی کہ سب سے پہلے ان کے ترکہ سے ان کے کفن دفن کے اخراجات نکالے جائیں گے(اگر کسی نے اپنی طرف سے یہ اخراجات اٹھائے ہوں تو یہ اس کی طرف سے تبرع اور احسان شمار ہوگا اور اس صورت میں ترکہ سے اخراجات نہیں نکالے جائیں گے،لیکن اگر کسی نے واپس لینے کی نیت سے اخراجات کیے ہوں تو اسے ترکہ سے یہ اخراجات ادا کیے جائیں گے)اس کے بعد اگر ان پر کچھ قرض ہو تو کل ترکہ سے ادا کیا جائے گا،پھر اگر انہوں نے کوئی جائز وصیت کی ہو تو ترکہ کے ایک تہائی حصے میں اسے نافذ کرکے باقی ماندہ کل ترکہ کے حصے16 کیے جائیں گے جس میں سے2حصے بیوہ کو،2،2حصے ہر بیٹے کو اورایک،ایک حصہ ہر بیٹی کو ملے گا۔صورت تقسیم یہ ہے:مسئلہ:8/16بیوہبیٹابیٹابیٹابیٹابیٹابیٹابیٹیبیٹی17222222211یعنی کل ترکہ میں سے 12.5فیصد بیوہ اور ہر بیٹے کوبھی 12.5 فیصد اورہرایک بیٹی کو6.25 فیصد ملے گا۔(2)مذکورہ فلیٹ کو جو ورثاء اپنی ملکیت میں رکھنا چاہتے ہوں وہ اس فلیٹ میں سے دیگر ورثاء کے شرعی حصے کو ان سے خرید لیں ،مثلا اگر سائل اور اس کے بقیہ بھائی اس فلیٹ کو اپنی ملکیت میں رکھنا چاہتے ہوں اور بیوہ اور بیٹیوں کو حصہ دینا چاہتے ہوں تو تمام بیٹے والدہ اور بیٹوں سے ان کا شرعی حصہ خرید کر ان کو اس کی قیمت ادا کردیں،اس کے بعد تمام بیٹے مذکورہ فلیٹ میں برابر سرابر کے شریک ہوں گے۔(3)جب تک ترکہ تقسیم نہیں ہوجاتا اس وقت تک ترکہ کی جائیداد سے آنے والے کرایہ میں بھی تمام ورثاء کا حق ہے،اس لیے سائل کی والدہ کے لیے مذکورہ گھر سے آنے والے کرایہ کودیگر ورثاء کی اجازت کے بغیر استعمال کرنا جائز نہیں ہے،البتہ اگر دیگر ورثاء راضی ہوں یا ترکہ کو اس طور پر تقسیم کیا جائے کہ مذکورہ گھر مکمل طور پر سائل کی والدہ کے حصے میں آجائے تو پھر ان کے لیے اس کا کرایہ اپنی مرضی سے استعمال کرنا جائز ہوگا۔(4)جن بیٹے بیٹیوں کی شادی کے اخراجات سائل کے والد نے اپنی زندگی میں اپنی طرف سے کیے تھے وہ ان کی طرف سے تبرع اور احسان تھا،اب جو بیٹے،بیٹیاں غیر شادی شدہ ہیں شرعا ان کی شادی بیاہ اور دیگر اخراجات دیگر ورثاء کی اجازت کے بغیر ترکہ سے نہیں نکالے جاسکتے اس لیے کہ سائل کے والد کے انتقال کے بعد اب ان کے ترکہ میں تمام ورثاء کا حق متعلق ہوچکا ہے،البتہ اگر تمام ورثاء راضی ہوجائیں تو پھر ترکہ سے غیر شادی شدہ بیٹے،بیٹیوں کی شادی بیاہ کے اخراجات نکالے جاسکتے ہیں۔(5)مذکورہ رقم جو کہ والد مرحوم نے اپنے کسی بیٹے یا بیٹی کے کام کے لیے الگ کر کے رکھی ہوئی تھی تو چونکہ والد مرحوم نے نہ ہی یہ رقم ان کے حوالے کی تھی اور نہ اس کے بارے میں وصیت کے الفاظ سے وصیت کی تھی لہذا یہ رقم بھی ترکہ شمار ہوکر تقسیم ہوگی۔(6)شرعا بیوہ اور غیر شادی شدہ بیٹے،بیٹیوں کے اخراجات ،اسی طرح غیر شادی شدہ بیٹے کے علاج کا خرچہ ان کے اپنے مال سے پورا کیا جائے گا،البتہ اگر کوئی ایک یا تمام ورثاء ان کے مصارف برداشت کرنے پر تیار ہوں تو یہ ان کی طرف سے صلہ رحمی اور احسان ہوگا جس پر وہ اجرو ثواب کے مستحق ہوں گے۔(7)اگرتمام عاقل بالغ ورثاء ہر ماہ مذکورہ دوکان کا کرایہ  والد مرحوم کے لیے ایصال ثواب کے طور پرکسی مسجد کے لیے وقف کرنے پر راضی ہوں توایسا کرنا  بھی جائز ہے،دوکان وقف کرنے کی صورت میں پھر مذکورہ دوکان تمام ورثاء کی ملکیت سے نکل جائے گی،اور اگر ورثاء صرف مذکورہ دوکان کا کرایہ مسجد کو دینا چاہتے ہوں تو دوکان کے کرایہ کو کسی مسجد کے لیے وقف کردیں،اس صورت میں دوکان تمام ورثاء کی ملکیت ہی رہے گی البتہ ہر ماہ  کا کرایہ اس مسجد میں دینا لازم ہوگا۔بہتر صورت یہ ہوگی کہ خود دوکان کو یا دوکان کے کرایہ کوکسی مخصوص مسجد کے لئے وقف کرنے کے بجائےہر ماہ آنے والا کرایہ تمام ورثاء اپنی رضامندی سے ضرورت مند کسی ایک یا کئی ضرورت مند مساجد کو دیتے رہیں،اس لیے کہ مسجد کی تخصیص کرکے وقف کرنے کے بعد پھر اسی مسجد کو دینا لازم ہوجائے گا،چاہے وہاں ضرورت ہو یا نہ ہو۔مشکا ۃ المصابیح میں ہے:"وعن سلمان بن عامر قال: قال رسول الله صلى الله عليه وسلم: " الصدقة على المسكين صدقة وهي على ذي الرحم ثنتان: صدقة وصلة ". رواه أحمد والترمذي والنسائي وابن ماجه والدارمي."(کتاب الآداب،باب افضل الصدقۃ،ج:1ص:604،ط:المکتب الاسلامی)ترجمہ :حضرت سلمان بن عامر رضی اللہ عنہ راوی ہیں کہ رسول اللہ صلی اللہ علیہ وسلم نے فرمایا کہ:کسی مسکین کو صدقہ دینا ایک صدقہ ہے (یعنی اس کو دینے میں صرف صدقہ ہی کا ثواب ملتا ہے)مگر اپنے اقرباء میں سے کسی کو صدقہ دینا دوہرے ثواب کا باعث ہے،ایک ثواب تو صدقہ کا اور دوسرا ثواب صلہ رحمی(رشتہ داروں سے حسن سلوک )کا ہوتا ہے۔(مظاہر حق،ج:3،ص:271،ط:دار الاشاعت)الدر المختار مع حاشیہ ابن عابدین میں ہے:"لأن التركة ما تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض،ج:6،ص:759،ط:سعید)مجلۃ الاحکام العدلیہ میں ہے:"(المادة 1073) تقسيم حاصلات الأموال المشتركة في شركة الملك بين أصحابهم بنسبة حصصهم."(الکتاب العاشر:الشرکات،الباب الاول فی بیان شرکۃ الملک،الفصل الثانی،ص:206،ط:نور محمد کارخانہ تجارت)فتاوی ہندیہ میں ہے:"لا يقضي بنفقة أحد من ذوي الأرحام إذا كان غنيا أما الكبار الأصحاء فلا يقضي لهم بنفقتهم على غيرهم، وإن كانوا فقراء، وتجب نفقة الإناث الكبار من ذوي الأرحام، وإن كن صحيحات البدن إذا كان بهن حاجة إلى النفقة كذا في الذخيرة الخ."(کتاب الطلاق،الباب السابع عشر فی النفقات،الفصل الخامس فی نفقۃ ذوی الارحام،ج:1،ص:566،ط:رشیدیہ)محیط برھانی میں ہے:"إذا قال: جعلت ‌غلة داري هذه صدقة في المساكين، أو قال: داري هذه صدقة في المساكين، فما دام حيا يؤمر بالتصدق، فأما إذا مات قبل تنفيذ الصدقة فالدار والغلة ميراث عنه؛ لأن هذا منه نذر بالتصدق عرفا، ولو نذر بالتصدق صريحا كان الجواب كما قلنا ههنا."(کتاب الہبۃ و الصدقۃ،الفصل الثانی عشر فی الصدقۃ،ج:6،ص:265،ط:دار الکتب العلمیۃ)فقط واللہ اعلم

Reference: Mishkat al-Masabih 1939 In-book reference : Book 6, Hadith 164: حوالہ

عنوان: زندگی میں جائیداد سے حصہ لینے کی صورت میں وفات کے بعد حصہ مانگنا
سوال: ایک بیٹے نے اپنے والد سے اپنا حصہ مانگااور اسٹامپ پیپر پر لکھ دیاکہ میں نے اپنا حصہ وصول کیا،آپ کی وفات کے بعد باقی جائیداد میں کوئی حصہ نہیں لوں گا،اسی طرح والد نے اسٹامپ پیپر پر لکھا کہ میں نے اپنے بیٹے کو اس کا حصہ دے دیا،باقی جائیداد میں اس کا حصہ نہیں ہوگا،وہ باقی ورثاء کےدرمیان تقسیم کیا جائے گا،کیا اب یہ بیٹا والد کی وفات کے بعد اس باقی جائیداد میں حصہ داری کا دعوی کرسکتا ہے؟
جواب:
صورتِ مسئولہ میں جب مذکورہ بیٹے نے والد سے ان کی زندگی میں اپنا حصہ وصول کرکے اسٹامپ پیپر پر لکھ دیا تھا کہ میں والد کی وفات کے بعد مزید کسی حصے کا مطالبہ نہیں کروں گا،تو اب والد کی وفات کے بعد اس کے لیے  والد کی جائیداد میں سے مزید کسی حصہ کا مطالبہ کرنا جائز نہیں ہے۔الدر المختار مع حاشیہ ابن عابدین میں ہے:"و اعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ.قلت:وحكى القولين في جامعالفصولين فقال: قيل جاز وبه أفتى بعضهم و قيل: لا اهـ."(کتاب الوصایا،ج:6،ص:655،ط:سعید)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: حرام مال سے خریدے ہوئے مکان میں میراث کا حکم
سوال: ایک صاحب آج  سے چالیس سال پہلے سودی بینک میں مینیجر کی جاب کرتے تھے ۔ان کا انتقال ہوگیا، انہوں نے ایک مکان چھوڑا جو بینک کی کمائی سے بنا تھا۔ ورثاء میں ان کی دو بیٹیاں بالغ اور  شادی  شدہ  ہیں، اس مکان کا کیا کریں ؟  وہ اس مکان کو بیچ کر وہ پیسے استعمال کر سکتی ہیں یا نہیں؛ کیوں کہ وہ سود کی کمائی سے بنا ہوا مکان ہے؟ کیا وہ پیسے حلال ہوں گے؟  وہ دونوں مالی طور سے ٹھیک ہیں۔
جواب:
صورتِ   مسئولہ میں والد نے جتنی رقم سے مذکورہ مکان خریدا تھا وہ رقم ورثاء کے لیے حلال نہیں ہے اور اس رقم کو صدقہ کرنا لازم ہے اور اس سے زائدحاصل ہونے والی  رقم کے استعمال کی اجازت ہوگی؛ لہذا گھر بیچنے کے بعد تمام ورثاء یا تو اپنی رضامندی سے تقسیم کرنے سے پہلےہی  اتنی رقم صدقہ کر دیں جتنے کا گھر خریدا تھا یا پھر مکمل قیمت آپس میں تقسیم کرنے کے بعد ہر وارث اپنے حصہ میں آنے والی حرام رقم صدقہ کردے ۔ نیز  یہ بھی واضح رہے کہ قیمتِ  خرید سے زائد حاصل ہونے والی رقم کے استعمال کی اجازت کے باوجود تقوی اور احتیاط اسی میں ہے کہ اس کو بھی صدقہ  کیا جائے۔فتاوی شامی میں ہے:«اكتسب حرامًا و اشترى به أو بالدراهم المغصوبة شيئًا، قال الكرخي: إن نقد قبل البيع تصدق بالربح وإلا لا، و هذا قياس، و قال أبو بكر: كلاهما سواء و لايطيب له، و كذا لو اشترى و لم يقل بهذه الدراهم و أعطى من الدراهم دفع ماله مضاربة لرجل جاهل جاز أخذ ربحه ما لم يعلم أنه اكتسب الحرام.(قوله: اكتسب حرامًا إلخ) توضيح المسألة ما في التتارخانية حيث قال: رجل اكتسب مالًا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام اهـ."(کتاب البیوع باب المتفرقات ج نمبر ۵ ص نمبر ۲۳۵،ایچ ایم سعید)فتاوی شامی میں ہے:"«و في حظر الأشباه: الحرمة تتعدد»مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة.مطلب فيمن ورث مالًا حرامًا(قوله: إلا في حق الوارث إلخ) أي فإنه إذا علم أن كسب مورثه حرام يحل له، لكن إذا علم المالك بعينه فلا شك في حرمته ووجوب رده عليه، وهذا معنى قوله وقيده في الظهيرية إلخ، وفي منية المفتي: مات رجل و يعلم الوارث أن أباه كان يكسب من حيث لايحل و لكن لايعلم الطلب بعينه ليرد عليه حل له الإرث و الأفضل أن يتورع و يتصدق بنية خصماء أبيه. اهـ و كذا لايحل إذا علم عين الغصب مثلا وإن لم يعلم مالكه."(کتاب البیوع باب البیع الفاسد ج نمبر  ۵ص نمبر ۹۹،ایچ ایم سعید)فقط واللہ اعلم

Reference: Sunan Abi Dawud 1571 In-book reference : Book 9, Hadith 16 English translation : Book 9, Hadith 1566: حوالہ

عنوان: جی پی فنڈ میں میراث کا جاری ہونا
سوال: میرا شوہر کراچی ڈاک لیبر بورڈ ورکر تھا، اس کو کراچی ڈاک لیبر بورڈ کا کارڈ والد کی ریٹائرمنٹ کے بعد سن کوٹہ میں والدین اور بہن بھائیوں کی رضامندی سے ملا، اپریل 2021 میں میرے شوہر  کا  انتقال ہوا ،ڈاک لیبر بورڈ  کے قوانین کے مطابق  مزدور کے ورثاء کےلیے جی پی فنڈ جاری کیا جاتا ہے ۔میری ایک بیٹی ہے اور ایک ساس ہے جب کہ سسر کا انتقال 2007 میں ہوا ہے ۔سوال یہ ہے کہ جی پی فنڈ میں میرا ، میری بیٹی اور میری ساس کا کتنا حصہ ہوگا ؟کیا اس جی پی فنڈ میں میرے شوہر کے بقایا بھائیوں  کا بھی  حصہ ہوگا  یا نہیں ، جب کہ وہ ہمارے ساتھ نہیں رہتے ،میرے شوہر کو والد کی طرف سے ملنے والی میراث  میں میرا اور میری بیٹی کا کتنا حصہ ہوگا؟سسر کے انتقال کے وقت  ورثاء میں بیوہ ،چار بیٹے اور پانچ بیٹیاں زندہ تھیں،  پھر ایک بیٹے کا انتقال ہوا، جو کہ غیر شادی شدہ تھا، اور پھر   میرے شوہر کا انتقال ہوا، ورثاء میں بیوہ(میں)،والدہ ،ایک بیٹی ،دوبھائی اور پانچ بہنیں زندہ تھیں۔
جواب: صورتِ مسئولہ میں مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعد، اگر مرحوم کے ذمہ کسی کا  قرض ہو اس  کی ادائیگی کے بعد،  اگرمرحوم نے کوئی جائزوصیت کی ہو تو تہائی مال میں اس کو نافذ کرنے کے بعد،  باقی کل جائیداد منقولہ وغیر منقولہ کو 185328 حصے بنا کر مرحوم کی بیوہ کو 32112حصے، ہر ایک زندہ بیٹے کو 30058 حصے ،ہر ایک بیٹی کو  15029 حصے، مرحوم  بیٹے (سائلہ کے شوہر ) کی بیوہ (سائلہ) کو3591حصے اور بیٹی کو 14364 حصے ملیں گے۔صورتِ تقسیم یہ ہے:میت:185328/3432/104/8بیوہبیٹابیٹابیٹابیٹا بیٹیبیٹیبیٹیبیٹیبیٹی17131414141477777429فوت46246246223123123123123123166---فوت24948249481247412474124741247412474میت:66/6(33)مف 14(7)والدہبھائیبھائیبھائیبہنبہنبہنبہنبہن1511101010555557770707035353535354158فوت3780378018901890189018901890میت:216/24(54)مف532(133)بیوہوالدہ بیٹیبھائیبھائیبہنبہنبہنبہنبہن341252736108101055555359147881436413301330665665665665665 مرحوم کی بیوہ کو 17.327 روپے، ہر ایک زندہ بیٹے کو 16.218  روپے،ہر ایک بیٹی کو  8.109روپے، مرحوم  بیٹے (سائلہ کے شوہر ) کی بیوہ (سائلہ) کو1.937 روپےاور بیٹی کو 7.750 روپےملیں گے۔باقی سائلہ کے شوہر  مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعد، اگر مرحوم کے ذمہ کسی کا  قرض ہو اس  کی ادائیگی کے بعد،  اگرمرحوم نے کوئی جائزوصیت کی ہو تو تہائی مال میں اس کو نافذ کرنے کے بعد،  باقی کل جائیداد منقولہ وغیر منقولہ کو 216 حصے بنا کر بیوہ کو 27 حصے ،والدہ کو 36 حصے، بیٹی کو 104حصے، ہرایک زندہ بھائی کو 10حصے اور ہر ایک بہن کو 5 حصے ملیں گے۔صورتِ تقسیم یہ ہے:میت:216/24بیوہوالدہبیٹیبھائیبھائیبہنبہنبہنبہنبہن341252736104101055555یعنی 100 روپے میں سے   بیوہ کو0 12.5 روپے ،والدہ کو 16.666 روپے، بیٹی کو 48.148 روپے، ہرایک زندہ بھائی کو 4.629  روپےاور ہر ایک بہن کو 2.314 روپےملیں گے۔سائلہ کے شوہر کی جائیداد میں  شوہر کے  زندہ بھائی اور بہنوں کا شرعاً حصہ ہے جس کی تفصیل اوپر  مذکور ہے۔فقط واللہ اعلم

عنوان: بھائ کا بہن کو میراث میں سے اس کا شرعی حق نہ دینے کا حکم
سوال: ہم دو بہن بھائی ہیں، ہمارا گھر ہے امی کے نام پر، اب میرا بھائی اس کو فروخت کرنا چاہتا ہے، میرا بھائی کہہ رہا ہے کہ اس میں امی کا بھی حصہ ہے اور مجھ سے کہتا ہے کہ تمہیں تمہارا حصہ دس یا گیارہ لاکھ دونگا، جبکہ گھر کی قیمت ایک کروڑ چالیس لاکھ لگی ہے، میری امی نے مرنے سے پہلے منہ زبانی کہا تھا کہ میرا حصہ میرے بیٹے کو دے دینا، میں اپنے بھائی سے کہتی ہوں ٹھیک ہے میرا جو حصہ بنتا ہے وہ تو دے دو، امی کا حصہ تم رکھ لو، وہ جواب میں کہتا ہے میں تمہیں دس سے گیارہ لاکھ ہی دونگا، اس سے زیادہ نہیں دے سکتا، آپ حضرات اس مسئلے پر روشنی ڈالیں اور بتلائیں کہ ماں کے مرنے کے بعد کیا ان کا حصہ ہوتا ہے؟ نیز اس گھر میں میرا کتنا حصہ بنتا ہے؟ ورثاء میں ایک بیٹا اور ایک بیٹی ہے اور مرحومہ کے شوہر اور والدین پہلے فوت ہوئے۔
جواب: صورت مسئولہ میں والدین کا انتقال ہوچکا ہے اور ورثاء میں سے بھائی اپنی بہن سے یہ کہہ رہا ہے کہ اس موروثی مکان میں والدہ مرحومہ کا بھی حصہ ہے اور بھائی کا اپنی بہن سے یہ بھی کہنا ہے کہ تمہارا حصہ دس گیارہ لاکھ روپے ہے وہی دونگا، تو شرعا بھائی کا بہن کو محض دس سے گیارہ لاکھ روپے دے کر اس کے شرعی حق سے محروم کرنا ناجائز اور ظلم ہے، بھائی پر لازم ہے کہ بہن کو اس کا شرعی حق دے ورنہ گناہ گار ہوگا، نیز مورث کے انتقال کے بعد مورث کی ملکیت کی ساری اشیاء میں مورث کا کوئی حق باقی نہیں رہتا بلکہ ورثاء کا حق ہوتا ہے اور میراث کو شرعی حصص کے مطابق تقسیم کرنا ضروری ہوتا ہے لہذا مرحومہ والدہ کا انتقال کے بعد اس مکان میں کوئی حق نہیں۔مرحومہ کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 3 حصوں میں تقسیم کی جائے گا، جس میں سے مرحومہ کے بیٹے کو 2 حصے اور بیٹی کو ایک حصہ ملے گا۔صورت تقسیم یہ ہے:میت 3بیٹابیٹی21یعنی 14000000روپے میں سے مرحومہ کے بیٹے کو 9333333.33 روپے اور مرحومہ کی بیٹی کو 4666666.666 روپے ملیں گے۔فقط واللہ اعلم

عنوان: دوبطن کا مناسخہ/ترکہ کے فروخت شدہ مکان کی رقم چیک کی صورت میں تقسیم کرسکتے ہیں؟
سوال: ۱۔ہمارے دادا(یوسف) کا انتقال ہوگیا، والدین کا انتقال پہلے ہوچکا تھا، مرحوم کے ورثاء میں بیوہ،دوبیٹے اور تین بیٹیاں تھیں،پھر بیوہ کا انتقال ہوگیا، والدین کا انتقال پہلے ہوچکاتھا،ورثاء یہی ہیں، پھر ایک بیٹے کا انتقال ہوگیا،ورثاء میں بیوہ اور تین بیٹے ہیں ۔مرحوم کے ترکہ میں ایک مکان ہے،جوساڑھے بتیس لاکھ روپے میں فروخت ہوچکا ہے، رقم کے اعتبار سے مرحوم کے ایک وارث کا شرعاً کتنا کتنا حصہ ہوگا؟۲۔ہم مذکورہ رقم کیش کے بجائے چیک کی صورت میں تقسیم کرنا چاہتے ہیں ، کیا کیش کے بجائے چیک کی صورت میں تقسیم کرسکتے ہیں؟
جواب: ۱۔صورتِ مسئولہ میں مرحوم (یوسف)کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد،  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کے84حصے کرکےمرحوم کے زندہ بیٹے کو24حصےاورہرایک بیٹی کو12حصے،مرحوم بیٹےکی بیوہ کو3حصے اور ہر ایک بیٹے کو7  حصے  ملیں گے۔صورتِ تقسیم یہ ہے :میت:84/7(والدین)بیٹابیٹابیٹیبیٹیبیٹی2211124فوت شد12121میت:12/24/8مف:1/2(بیٹا مرحوم)بیوہبیٹابیٹابیٹا173777یعنی3250000روپے میں سے مرحوم (یوسف)کے ایک بیٹے کو928571.43روپےاور ہرایک بیٹی کو464285.714روپے،مرحوم بیٹے کی بیوہ کو116071.43روپےاور ہر ایک بیٹےکو270833.33روپے ملیں گے۔۲۔ترکہ کے مذکورہ مکان کےفروخت سے جورقم وصول ہوئی ہے اس میں مرحوم (یوسف) کے تمام ورثاء کا حق ہے، خواہ یہ رقم کیش کی صورت   میں تقسیم کی جائے یاچیک کی صورت میں۔فقط واللہ اعلم

عنوان: بینک کی آمدنی اور انشورنس کی رقم ورثاء میں تقسیم نہیں ہوگی بلکہ واجب التصدق ہوتی ہے
سوال: میرے بہنوئی صاحب کا انتقال ہو گیا ہے،ورثاء میں بیوہ ،ایک بیٹی شادی شدہ اور دو بیٹے ہیں، آٹھ اور  پانچ سال کے ،بہنوئی صاحب کے والدین کا انتقال کافی پہلے ہی چکا تھا،ان کے بھائی بھی،اس کا انتقال بھی کافی پہلے ہو چکا تھا ،ان کے دو بیٹے اور دو بیٹیاں ہیں جو خود کفیل ہیں ،بہنوئی صاحب کی پانچ بہنیں بھی ہیں ،سب شادی شدہ ہیں ،ان کا ترکہ کس طرح تقسیم ہوگا ،راہ نمائی فرمائیں۔1)مرحوم کا ایک فلیٹ تھا ،انہوں نے اس کو اپنی زندگی میں ہی اپنی اہلیہ کے نام کر دیا تھا ،انتقال تک اسی گھر میں رہائش پذیر رہے ،اس کے علاوہ ایک موٹر سائیکل تھی 35000 روپے کی تھی ۔2)مرحوم بینک میں ملازم تھے ،ان کے انتقال کے بعد بینک کی طرف سے بیوہ کو ہر ماہ 75000 روپے ملے ،کل ملا کر 225000 روپے ۔3)بینک کی طرف سے پراویڈینٹ فیڈ اور دیگر فنڈ سے 2000000 روپے ملے اور بینک کی طرف سے انشورنس کی مد میں 3000000 روپے ملے ۔4)گھر میں دو لاکھ روپے تھے جو انہوں نے بیوہ کو  ملکیتاًدے دیے تھے ۔شریعت کی روشنی میں جو احکام ہوں وراثت کے بارے میں ،راہ نمائی فرمائیں ۔
جواب: جواب سے پہلے بطورِ تمہید چند باتیں ملاحظہ ہوں:1)واضح رہے کہ بینک کا مدار سودی نظام پر ہے ،اور قرآن و حدیث میں سودی لین دین کی سخت ممانعت آئی ہے ،بلکہ سود خور کو  اللہ اور کے رسول سے جنگ کرنے کے مترادف قرار دیا ہے   ،اسی وجہ سےبینک میں کسی قسم کی  ملازمت کرنا  سودی لین دین میں معاونت کرنے کی وجہ سے نا  جانائز اور حرام ہے،اور اس کام کی وجہ سے ملنے والی تنخواہ بھی ناجائز اور حرام ہے،البتہ مجبوری کی وجہ سے جب تک ملازمت کی ہے اس کی تنخواہ لے لیں ،اگر غربت اور محتاجگی کی وجہ سے استعمال کی ضرورت ہے تو استعمال کریں،اور ضرورت سے زائد رقم ثواب کی نیت کے بغیر مستحقِ زکوۃ لوگوں میں صدقہ کر  دیں۔2)حرام  مال میراث میں تقسیم نہیں ہوتا ہے ،بلکہ  ایسامال اصل ملازم  کی طرح ورثاء کے لیے بھی حرام ہوتا ہے اور واجب التصدق ہوتا ہے ،یعنی ورثاء پر لازم ہوتا ہے کہ  حرام مال  کسی مستحق زکوۃ کو صدقہ کریں ۔3)انشورنس (بیمہ) پالیسی کے تمام مروجہ طریقے سود اور قمار (جوا) پر مشتمل ہیں اور  سود  اور  قمار کا لین  دین  شریعت  مطہرہ  میں  حرام ہے،اس میں اصل رقم اور وہ   رقم جو ادارے نے مزید اپنی طرف سے ملائی ہے وہ دونوں رقموں کا استعمال تو جائز ہے بشرط یہ کہ اصل رقم اور ادارے کی رقم حلال ہو ، اس سے زائد رقم جو انشورنس کمپنی نے ملائی ہےوہ سود ہے ،اس کا استعمال حرام ہے۔4) محض نام کرنے سے کوئی چیز کسی کی ملکیت میں نہیں آتی ہے ،جب تک کہ وہ  چیز مکمل قبضہ و تصرف کے ساتھ اس کے حوالہ نہ کر دی جائے۔تمہید کے بعد مذکورہ سوالات کے جوابات مندرجہ ذیل ہیں :1)صورت مسئولہ میں مرحوم نے چوں کہ یہ گھر اپنی اہلیہ کے نام کیا تھا ،قبضہ و تصرف مرحوم ہی کا تھا،  انتقال تک مرحوم  اس گھر میں رہائش پذیر رہے تو اس صورت میں یہ گھر  مرحوم ہی کا رہا اور اب ان کے انتقال کے بعد تمام ورثاء میں تقسیم ہوگا ۔2،3)بینک کی تمام تر آمدنی حرام ہے ،اس لیے بینک سے ملنے والا فنڈ بھی حرام ہے ،ورثاء پر اس کا صدقہ کرنا لازم ہے،نیز انشورنس کی مد میں جو جو رقم ملی ہے ،تو اس میں اصل رقم جو مرحوم نے جمع کرائی تھی وہ ورثاء میں تقسیم ہوگی بشرط یہ کہ وہ حلال آمدنی سے ہو ،وگرنہ یہ رقم  اور وہ رقم جو بینک اور بیمہ کمپنی نے اپنی طرف سے اس میں اضافہ کیا   سب کی سب صدقہ کرنا لازم ہے۔ 4)یہ رقم مرحومہ کی ہی ہے،اس میں ورثاء کا حق نہیں ہے۔5)مرحوم کی حلال آمدنی کی شرعی تقسیم کا طریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اسے ادا کرنے کے بعد اگر مرحوم نے کوئی جائز وصیت کی ہو تو مال کے ایک تہائی حصے میں اسے نافذ کرنے کے بعد باقی کل ترکہ منقولہ وغیر منقولہ کو 40 حصوں میں تقسیم کر کے 5 حصے بیوہ کو ،ہر ایک بیٹے کو 14 حصے اور بیٹی کو 7 حصے ملیں گے ،بھائی ،بہنیں بھتیجے بھتیجیاں کو کچھ نہیں ملے گا ۔صورت تقسیم یہ ہے:میت 8 / 40بیوہ بیٹیبیٹابیٹا17571414یعنی 100 فیصد میں سے بیوہ کو 12.5 فیصد ،ہر ایک بیٹے کو 35 فیصد اور بیٹی کو 17.5 فیصد ملے گا ۔البتہ یہ بات بھی واضح رہے کہ اگر مرحوم کے پاس تمام مال حرام آمدنی سے ہے،سب کچھ صدقہ کرنے سے کچھ نہیں بچے گا  اور  بیوہ اور بچوں کے پاس بھی اتنا مال نہیں ہے کہ ان کا گزر بسر ہو سکے تو پھر بیوہ اپنے اور  دو بیٹوں کے لیے حسب ضرورت  مال اس میں سے رکھ لے بقیہ مال صدقہ کردے ،اور بیٹی چوں کہ شادی شدہ ہے اس کا نفقہ اس کے شوہر پر ہے اس لیے اس کے لیے باپ کے حرام مال سے انتفاع  حرام ہے ۔فتاوی شامی میں ہے:"وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة ۔وفي الرد (قوله وسنحققه ثمة) أي في كتاب الحظر والإباحة. قال هناك بعد ذكره ما هنا لكن في المجتبى: مات وكسبه حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل"(کتاب البیوع ،باب البیع الفاسد،ج:5،ص:99۔ط:سعید) السنن الكبري للبيہقی ميں ہے:"عن فضالة بن عبيد صاحب النبى - صلى الله عليه وسلم - أنه قال:كل قرض جر منفعة فهو وجه من وجوه الربا."(باب كل قرض جر منفعۃ فهو ربا:رقم،11037،294/11،هجر للبحوث والدراسات العربيۃ والإسلاميۃ)فتاوی عالمگیریہ میں ہے:"‌وإن ‌كان ‌الأب ‌قد ‌مات وترك أموالا، وترك أولادا صغارا كانت نفقة الأولاد من أنصبائهم، وكذا كل ما يكون وارثا فنفقته في نصيبه، وكذلك امرأة الميت تكون نفقتها في حصتها من الميراث حاملا كانت أو حائلا"(کتاب الطلاق ،باب فی النفقات ،ج:1،ص:564،ط:رشیدیہ)فتاوی شامی میں ہے:"بخلاف جعلته باسمك فإنه ليس بهبة"(کتاب الہبہ ج:5 ،ص:689،ط:سعید)فقط واللہ اعلم

عنوان: والد کے ساتھ رہنے والے بیٹے کے کاروبار میں باقی ورثاء کا حصہ۔
سوال: ایک شخص  کا انتقال ہوا ہے،ورثاء میں بیوہ، پانچ بیٹے اور تین بیٹیاں ہیں،والدکے انتقال کو ڈھائی سال ہوچکے ہیں، لیکن اخراجات سابقہ طریقے پر چل رہے ہیں، والد نے بڑے بیٹے کوکسی کمپنی میں منشی لگایا تھا اور دوسرے اور تیسرے بیٹے کو کاروبار کے لیے کچھ رقم دی تھی، کچھ عرصہ بعد منشی بھائی کمپنی اور والد کے مشورے سے بیرون ملک چلاگیا، اور وہاں کچھ عرصہ منشی رہنے کے بعد اپنا ذاتی کاروبار شروع کیا، اور اس  کاروبار میں دیگر بھائیوں نے بھی اس کا ہاتھ بٹایا،گھر کاخرچہ اس منشی بھائی  اور باقی دو بھائی جن کو والد نے کاروبار کے لیے رقم دی تھی  ان کی طرف سے ہوتا تھا ،اور کوئی حساب کتاب نہیں ہواتھا،اس دوران منشی بھائی نے والدکی جائیداد میں کچھ تعمیرات کیں، اب والد کے انتقال کے بعد وہ دعوی کرتا ہے یہ تعمیرات اور باہر ملک میں کمایا ہوا سرمایہ میرا ہے، اس میں کسی اور کا حق نہیں ہے،اب پوچھنا یہ ہےکہ والد کی میراث کیسے تقسیم ہوگی؟ اور منشی بیٹے کے کاروبار اور ان تعمیرات میں باقی ورثاء کا حصہ ہوگا یا نہیں؟وضاحت: منشی بیٹے نے کا روبار اپنے لیے شروع کیا تھا اور تعمیرات والد کی زندگی میں والد کی  جائیداد میں بغیر کسی معاہدے کے کی تھیں،اور بھائیوں نے ہاتھ اس طرح بٹایا کہ جب منشی بھائی پاکستان آتا تھا تو کوئی اور بھائی وہاں جاکر کام سنبھالتا تھا۔
جواب: صورتِ مسئولہ میں اگر واقعۃً مذکورہ منشی بیٹے نے باہر ملک میں اپنےلیے اپنے  سرمایہ سے تجارت شروع کی تھی  تو  یہ کاروبار، اس سے حاصل ہونے والا سرمایہ  اور اس سرمایہ سے بنائی جانے والی جائیدادکا  وہی مالک  ہوگا، باقی ورثاء کا اس میں حصہ نہیں ہوگا، البتہ اس نے والدکی زندگی میں مشترکہ زمین میں جو تعمیرات کی ہیں  وہ والد کی ملکیت شمار ہوں گے اور تمام ورثاء میں ان کےشرعی حصوں کے مطابق تقسیم ہوں گے۔ والد مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں سب سے پہلے اس کے حقوقِ متقدمہ یعنی تجہیزوتکفین کے اخراجات نکالنے کے بعد ،اگر اس پر کوئی قرض ہو تو اس کو ادا کرنے کے بعد،اگر انہوں نے کوئی جائز وصیت  کی ہوتو باقی ترکہ کے ایک تہائی حصے  میں اسے نافذکرنے کےبعد  باقی تمام جائیداد منقولہ وغیر منقولہ کے کل  104 حصے کرکے مرحوم کی بیوہ  کو 13 حصے ، ہربیٹے کو 14حصے،  ہربیٹی کو 7 حصے دیے جائیں گے۔صورتِ تقسیم یہ ہے:میت:104/8بیوہبیٹابیٹابیٹابیٹابیٹابیٹیبیٹیبیٹی17131414141414777یعنی سو روپے میں سے مرحوم کی بیوہ کو12.50 روپے، ہر بیٹے کو13.461 روپے اور ہر بیٹی کو6.730 روپے ملیں گے۔بدائع الصنائع میں ہے:"‌حكم ‌الملك ولاية التصرف للمالك في المملوك باختياره ليس لأحد ولاية الجبر عليه إلا لضرورة "(‌‌فصل فی بيان حكم الملك ج:6، ص:263، ط:سعید)فتاوی شامی میں ہے:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له."(مسائل شتی،ج:6،ص:747،ط:سعید)تنقیح الفتاوی الحامدیہ میں ہے:"المتبرع لا يرجع بما تبرع به على غيره كما لو قضى دين غيره بغير أمره."(کتاب المداینات،ج:2،ص:226،ط:دار المعرفة)فقط واللہ اعلم

عنوان: وارث کو میراث سے محروم کرنا
سوال: میرے وارثوں میں میری اکلوتی بیٹی اور بیوی ہے،ان کے علاوہ جو میری بہنیں،بھتیجے،بھتیجیاں وغیرہ ہیں، کیا ان کو بھی میری جائیداد میں سے حصہ ملے گا ؟میں اپنی پوری جائیداد کا وارث اپنی اکلوتی بیٹی کو بنانا چاہتا ہوں ،کیا میں ایسا کرسکتا ہوں؟اس کی کیا صورت ہوگی؟
جواب:
صورتِ مسئولہ میں سائل کے انتقال کے وقت اگر سائل کے یہی وارث ہوئے تو  سائل کی بہنیں بھی سائل کی وارث ہوں گی،سائل اگر اپنی زندگی میں اپنی تمام جائیداد اپنی بیٹی کو ہبہ (گفٹ)کرکے مکمل مالکانہ قبضہ و تصرف کے ساتھ حوالہ کردے تو اس سے بیٹی اس کی مالک تو بن جائے گی ،لیکن اگر سائل نے دیگر ورثاء کو محروم کرنے کی نیت سے ایسا کیا تویہ گناہ کا کام ہوگا،اس لیے کہ اپنے وارث کو میراث سے محروم کرنے کی تدبیر اختیار کرنا سخت گناہ کا کام ہے اور اس پر سخت وعید وارد ہوئی ہے؛،رسول اللہ صلی اللہ علیہ وسلم کا ارشاد ہے کہ:" جس نے اپنے وارث کو میراث سے محروم کیا اللہ تعالی اسے جنت کی میراث سے محروم فرمائیں گے"۔مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا،ج:2،ص:926،ط:المکتب الاسلامی)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: شوہر کے انتقال کے بعد بیوہ کے علاوہ کوئی اور وراث نہ ہو تو ترکہ کا حکم
سوال: ایک خاتون ہندوستان سے اپنے شوہر کے  ساتھ ہجرت  کرکے آئی تھی ، اس  کا شوہر فوت ہوگیا ہے۔  ان کے شوہر کے اس بیوی کے علاوہ اور کوئی بھی کسی قسم کے رشتے دار نہیں ہیں۔اس خاتون کو شوہر کی  جائیداد میں  سے میراث کیا  ملے گا؟
جواب:
صورتِ  مسئولہ  میں  چوں  کہ  دونوں  میاں بیوی   ہندوستان  سے ہجرت کرکے   پاکستان آ ئے  ہیں، اور  شوہر کا انتقال ہوگیا ہے،   اور  اس  بیوہ کے علاوہ اس کے  قریبی یا دور کے کسی بھی وارث(ددہیال، ننہیال  میں سے کسی  بھی رشتہ دار)   کا علم نہیں ہے ، اور موجودہ  زمانہ    میں بیت المال کا انتظام بھی نہیں ہے، اس لیے اس کا سارا ترکہ اس کی بیوہ کو  ملے گا۔الدر المختار وحاشية ابن عابدين (رد المحتار) (6 / 787):"و الرد ضده) كما مر وحينئذ (فإن فضل عنها) أي عن الفروض (و) الحال أنه لا (عصبة) ثمة (يرد) الفاضل (عليهم بقدر سهامهم) إجماعا لفساد بيت المال (إلا على الزوجين) فلايرد عليهما و قال عثمان - رضي الله عنه -: يرد عليهما أيضا قاله المصنف وغيره.قلت: و جزم في الاختيار بأن هذا وهم من الراوي فراجعه.قلت: و في الأشباه أنه يرد عليهما في زماننا لفساد بيت المال وقدمناه في الولاء(قوله: و في الأشباه إلخ) قال في القنية ويفتى بالرد على الزوجين في زماننا لفساد بيت المال، و في الزيلعي عن النهاية ما فضل عن فرض أحد الزوجين يرد عليه و كذا البنت و الابن من الرضاع يصرف إليها وقال في المستصفى والفتوى اليوم بالرد على الزوجين، وهو قول المتأخرين من علمائنا، وقال الحدادي: الفتوى اليوم بالرد على الزوجين، وقال المحقق أحمد بن يحيى بن سعد التفتازاني: أفتى كثير من المشايخ بالرد عليهما إذا لم يكن من الأقارب سواهما لفساد الإمام وظلم الحكام في هذه الأيام، بل يفتى بتوريث بنات المعتق وذوي أرحامه وكذا قال الهروي: أفتى كثير من المشايخ بتوريث بنات المعتق وذوي أرحامه اهـ أبو السعود عن شرح السراجية للكازرونيقلت: وفي معراج الدراية شرح الهداية وقيل إن لم يترك إلا بنت المعتق يدفع المال إليها لا إرثا بل لأنها أقرب، وكذا الفاضل عن فرض أحد الزوجين يدفع إليه بالرد وكذا يدفع إلى البنت والابن من الرضاع وبه يفتى لعدم بيت المال.وفي المستصفى والفتوى اليوم على الرد على الزوجين عند عدم المستحق لعدم بيت المال إذ الظلمة لا يصرفونه إلى مصرفه وهذا كما نقل عن بعض أصحاب الشافعي أنهم يفتون بتوريث ذوي الأرحام لهذا المعنى اهـ وقال الشارح في الدر المنتقى من كتاب الولاء قلت ولكن بلغني أنهم لا يفتون بذلك فتنبه اهـ.أقول: ولم نسمع أيضا في زماننا من أفتى بشيء من ذلك ولعله لمخالفته للمتون فليتأمل، لكن لا يخفى أن المتون موضوعة لنقل ما هو المذهب وهذه المسألة مما أفتى به المتأخرون على خلاف أصل المذهب للعلة المذكورة كما أفتوا بنظير ذلك في مسألة الاستئجار على تعليم القرآن مخالفين لأصل المذهب، لخشية ضياع القرآن، ولذلك نظائر أيضا، وحيث ذكر الشراح الإفتاء في مسألتنا فليعمل به، ولا سيما في مثل زماننا فإنه إنما يأخذه من يسمى وكيل بيت المال، ويصرفه على نفسه وخدمه ولا يصل منه إلى بيت المال شيء. والحاصل: أن كلام المتون إنما هو عند انتظام بيت المال وكلام الشروح عند عدم انتظامه، فلا معارضة بينهما فمن أمكنه الإفتاء بذلك في زماننا فليفت به ولا حول ولا قوة إلا بالله."فقط واللہ اعلم

Reference: Riyad as-Salihin 336 In-book reference : Introduction, Hadith 336: حوالہ

عنوان: والدین کے ترکے سے اپنا حصہ وصول کرنے کے بعد بیٹی کا دوبارہ موجودہ قیمت کے اعتبار سے اپنے حصے کےمطالبے کا حکم
سوال: میرے والد کا انتقال1995ء میں ہوا، ورثاء میں اس وقت بیوہ  ، تین بیٹے اور تین بیٹیاں حیات تھیں، اس کے بعد 2010ء میں والدہ کا انتقال ہوگیا ، اس وقت تک والد کی جائیداد تقسیم نہیں کی گئی تھی ، ہم نے دارالافتاء سے فتوی لیا ،جس میں ہم بھائیوں کے دو ،دو حصے اور ہر ایک بہن کا ایک ایک حصہ لکھا تھا، ہم نے اس وقت اپنی بہنوں کو ان کے حصے سے کچھ زیادہ زیورات اور نقدی میں سے دے دیا ، صرف بھائیوں کا حصہ باقی رہ گیا تھا ،والد کی جائیداد میں جو گھر ہے ،اب ہم اسے نام پر منتقل کرنا چاہ رہے ہیں ،تمام بہن بھائیوں نے اس پر دستخط کردیے، لیکن ایک بہن کہہ رہی ہے کہ مجھے میرا حصہ آج کے حساب سے دو، جب کہ تینوں بہنوں کو تقسیم کے وقت ہم ان کا جو حصہ بنتا تھا دے چکے ہیں ۔اب آپ سے سوال یہ ہے کہ :بہن کا حصے لینے کے باوجود آج کی قیمت کے اعتبار سے دوبارہ حصے کا مطالبہ کرنا شرعاً کیسا ہے؟اب اگرہم آج کے اعتبار سے اسے حصہ دیں تو جو حصہ وہ پہلے لے چکی ہے اس کا کیا حکم ہوگا؟معاہدہ نامہ اور اقرار نامہ ساتھ منسلک ہے ۔وضاحت:والدہ کے ترکہ کے زیورات اور والد کے ترکہ کے مکان کے مجموعی رقم سے جو حصہ بہنوں کا بنتا تھا، ان کی رضامندی سے زیورات میں سے انہیں حصہ ادا کردیااور مکان ہم بھائیوں نے بغیر تقسیم کیے اپنے حصے میں رکھ لیا۔
جواب: ۲،۱۔صورتِ مسئولہ میں اگر واقعۃً سائل اور ان کے بھائیوں  نے باہمی رضامندی سے والدین کے مجموعی ترکہ یعنی والدہ کے زیورات  اور والد کے مکان سمیت کل ترکہ ملا کر جو مجموعی رقم اس وقت کے حساب سے بنتی تھی ،اس میں سے اپنی بہنوں کو ان کے شرعی حصے سے کچھ زیادہ زیورات کی صورت میں دے دیا تھا اور بہنوں نے بھی اس پر  قبضہ کرتے ہوئے اپنا حصہ وصول کر لیا تھا تو اس صورت میں مذکورہ بہن کے لیے اپنا شرعی حصہ لینے کے با وجود دوبارہ موجودہ  قیمت کے اعتبار سے اپنے حصے کا مطالبہ کرنا شرعاً ناجائز ہے،مذکورہ مکان میں صرف تینوں بھائیوں کا حصہ ہے ۔فتاوی شامی میں ہے:’’(أخرجت الورثة أحدهم عن) التركة وهي (عرض أو) هي (عقار بمال) أعطاه له (أو) أخرجوه (عن) تركة هي (ذهب بفضة) دفعوها له (أو) على العكس أو عن نقدين بهما (صح) في الكل صرفا للجنس بخلاف جنسه (قل) ما أعطوه (أو كثر) لكن بشرط التقابض فيما هو صرف (وفي) إخراجه عن (نقدين) وغيرها بأحد النقدين لا يصح (إلا أن يكون ما أعطي له أكثر من حصته من ذلك الجنس) تحرزا عن الربا، ولا بد من حضور النقدين عند الصلح وعلمه بقدر نصيبه شرنبلالية وجلالية ولو بعرض جاز مطلقا لعدم الربا، وكذا لو أنكروا إرثه لأنه حينئذ ليس ببدل بل لقطع المنازعة۔وفي الرد: (قوله: أكثر من حصته) فإن لم يعلم قدر نصيبه من ذلك الجنس، فالصحيح أن الشك إن كان في وجود ذلك في التركة جاز الصلح، وإن علم وجود ذلك في التركة لكن لا يدري أن بدل الصلح من حصتها أقل أو أكثر أو مثله فسد بحر عن الخانية۔‘‘(کتاب الصلح ، فصل فی التخارج، ج:۵،ص:۶۴۲،ط: سعید)فقط واللہ اعلم

عنوان: میراث تقسیم کرنے کی صورت ،عدت وفات گزرنے کے بعد بیوہ کی سکونت
سوال: میری بیٹی کے سسر کا انتقال ہوگیا ہے، ورثاء میں بیوہ اور تین بیٹے چھوڑے ہیں،  پھر ایک بیٹے ( جو کہ میرا داماد ہے) کا انتقال  ہوگیا، ورثاء میں بیوہ اور دو بیٹے چھوڑے، بیٹی کے سسر نے ایک مکان چھوڑا تھا،  جو اس کے دوسرے دو بیٹوں نے بیچ دیا ۔پوچھنا یہ ہے کہ اس میں میرے داماد اور اس کے بیوی بچوں کاحصہ ہے ؟مکان سوا تیس کروڑ کا فروخت ہوا ہے، اسی طرح میرے سسر کا  ایک دکان بھی ہے،  جس کی قیمت تقریباً اڑھائی کروڑ ہے،   مذکورہ رقم میں ہر ایک وارث کا حصہ واضح کریں۔کیا میری بیٹی  ان کے ساتھ رہے گی  ؟کیوں کہ وہ اس کے لیے نامحرم ہے۔
جواب:
صورتِ مسئولہ میں مرحوم یعنی سائل کی بیٹی کے سسر کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے اس کے  حقوقِ متقدمہ یعنی تجہیز و تکفین  کا خرچہ نکالنے کے بعد، اگر مرحوم کے ذمہ کسی کا  قرض ہو اس  کی ادائیگی کے بعد،  اگرمرحوم نے کوئی جائزوصیت کی ہو تو تہائی مال سے اسے نافذ کرنے کے بعد،  باقی کل جائیداد منقولہ وغیر منقولہ کے1152 حصے کرکے200حصے مرحوم کی بیوہ کو، 336 حصے ہر ایک زندہ بیٹے کو، 42حصے مرحوم بیٹے  کی بیوہ کواور 119 حصے اس کے ہر ایک بیٹے ملیں گے۔صورتِ تقسیم یہ ہےمیت:1152/24/8بیوہبیٹابیٹابیٹا173777144فوت336336میت:48/24مف7بیوہوالدہ بیٹابیٹا34176817174256119119یعنی مذکورہ رقم(327500000) میں سے 56,857,638.888روپےمرحوم کی بیوہ کو ، 95,520,833.333روپے ہر ایک زندہ بیٹے کو، 11,940,104.166 روپے مرحوم بیٹے کی بیوہ کواور 33,830,295.138روپے اس کے ہر ایک بیٹے کو ملیں گے۔ شوہر کے متروکہ  مکان میں اگر اس کی بیوہ  کو  اتنا حصہ ملتا ہو کہ جس میں وہ رہائش اختیار  کرسکے تو وہ اسی میں رہائش اختیار کرسکتی  ہے،  البتہ ایسی صورت میں بیوہ پر شوہر کے بھائیوں سے پردہ کرنا لازم ہے،  اور اگر اتنا حصہ نہیں بن رہا یا شوہر کے ترکہ میں مکان  ہی نہ ہو اور بیوہ کی اتنی وسعت بھی نہیں  ہوکہ وہ اپنے لیے الگ سے مکان بنائے تو سائل پر لازم ہے کہ اس(بیٹی) کواپنے گھر میں جگہ دے۔بدائع الصنائع میں ہے: "وأما في حالة الضرورة فإن اضطرت إلى الخروج من بيتها بأن خافت سقوط منزلها أو خافت على متاعها أو كان المنزل بأجرة ولا تجد ما تؤديه في أجرته في عدة الوفاة فلا بأس عند ذلك أن تنتقل، وإن كانت تقدر على الأجرة لا تنتقل، وإن كان المنزل لزوجها وقد مات عنها فلها أن تسكن في نصيبها إن كان نصيبها من ذلك ما تكتفي به في السكنى وتستتر عن سائر الورثة ممن ليس بمحرم لها، وإن كان نصيبها لايكفيها أو خافت على متاعها منهم فلا بأس أن تنتقل، وإنما كان كذلك؛ لأن السكنى وجبت بطريق العبادة حقا لله تعالى عليها، والعبادات تسقط بالأعذار، وقد روي أنه لما قتل عمر - رضي الله عنه - نقل علي - رضي الله عنه - أم كلثوم - رضي الله عنها - لأنها كانت في دار الإجارة، وقد روي أن عائشة - رضي الله عنها - نقلت أختها أم كلثوم بنت أبي بكر - رضي الله عنه - لما قتل طلحة - رضي الله عنه - فدل ذلك على جواز الانتقال للعذر، وإذا كانت تقدر على أجرة البيت في عدة الوفاة فلا عذر، فلا تسقط عنها العبادة كالمتيمم إذا قدر على شراء الماء بأن وجد ثمنه وجب عليه الشراء وإن لم يقدر لايجب لعذر العدم، كذا ههنا، وإذا انتقلت لعذر يكون سكناها في البيت الذي انتقلت إليه بمنزلة كونها في المنزل الذي انتقلت منه في حرمة الخروج عنه؛ لأن الانتقال من الأول إليه كان لعذر فصار المنزل الذي انتقلت إليه كأنه منزلها من الأصل فلزمها المقام فيه حتى تنقضي العدة"(کتاب الطلاق، باب الرجعة، فصل في أحكام العدة، ج:3، ص: 205، ط:سعید)فقط واللہ اعلم

Reference: Sunan Abi Dawud 2851 In-book reference : Book 17, Hadith 8 English translation : Book 16, Hadith 2845: حوالہ

عنوان: ترکہ کی تقسیم / نافرمانی کی وجہ سے ترکہ سے محرومی
سوال: مسئلہ  یہ  ہے کہ والد صاحب کے انتقال کے بعد ایک بیوہ ،چار بیٹے اور سات بیٹیاں  انہوں نے چھوڑی ہیں، اب ان میں وراثت کی تقسیم کیسے ہوگی ؟ جب کہ ترکہ میں ایک مکان ہے، جس کی مالیت تین کروڑ روپے ہے۔ بیوہ، دو بیٹے اور  سات  بیٹیاں  یہ  گھر  آپس  میں تقسیم کر رہے ہیں، بقیہ دو بھائیوں کو اس گھر میں سے حصہ نہیں دے رہے، کہہ رہے ہیں کہ والد صاحب ان دو بیٹوں سے ناراض تھے، لہذا ان کو  جائیداد میں سے حصہ نہیں ملے گا۔ کیا واقعی میں ان دو بیٹوں کا حصہ نہیں ہوگا ؟ شریعت کے مطابق راہ نمائی فرمائیں۔
جواب: صورتِ مسئولہ میں مرحوم والد  جن بیٹوں سے ناراض تھا ان کا بھی مرحوم کی جائیداد میں حصہ ہے، لہذا بعض ورثا کے اس قول کی شرعی حیثیت نہیں کہ "چار بھائیوں میں سے دو بھائیوں کو  حصہ نہیں ملے گا ، کیوں کہ والد صاحب ان سے ناراض تھے "۔  والد صاحب کی جائیداد کی تقسیم کا شرعی طریقہ یہ ہے کہ والد صاحب کے تجہیز و تکفین کے اخراجات ادا کرنے کے بعد ،اگر والد صاحب  پر قرض  ہو تو  اسے ادا کرنے کے بعد، اگر والد صاحب نے کوئی جائز وصیت کی ہو تو ایک تہائی  ترکہ میں  سے وصیت نافذ کرنے کے بعد باقی مال کے  120 حصے کیے جائیں گے، اس میں سے 15 حصے بیوہ کو ،ہر بیٹے کو   14حصے   اور ہر بیٹی کو 7 حصے ملیں گے ۔یعنی 12.5 فی صد بیوہ کو،ہر بیٹے کو 11.666 فی صد اور ہر بیٹی کو  5.833 فی صد ملیں گے۔فقط و اللہ اعلم

عنوان: بیوہ، 3 بیٹیاں اور پوتا پوتی میں ترکہ کی تقسیم
سوال: ایک شخص کا انتقال ہوگیا ہے، ورثاء میں بیوہ اور 3 بیٹیاں ہیں، مرحوم کا ایک ہی بیٹا تھا، جس کا 12 سال قبل مرحوم کی زندگی میں انتقال ہوگیا تھا، مرحوم کے بیٹے کا ایک بیٹا اور ایک بیٹی ہے، مرحوم کا ایک بھائی اور ایک بہن بھی زندہ ہے، مرحوم نے اپنی زندگی میں بھی ورثاء کو اپنی جائیداد میں سے گفٹ کرکے ہر ایک کو اس پر قبضہ و تصرف دے دیا تھا اور کچھ اپنے لیے رکھا تھا، جو حصہ اس نے اپنے لیے رکھا تھا اور اسے اب ترکہ میں چھوڑ گیا ہے، اسے ورثاء میں کیسے تقسیم کیا جائے گا اور ہر وارث کا کتنا حصہ ہوگا؟
جواب: صورتِ مسئولہ میں مرحوم شخص کے ترکہ کی تقسیم کا شرعی طریقہ یہ ہےکہ سب سے پہلے اس کے ترکہ میں سے اس کے حقوقِ متقدمہ یعنی تجہیز و تکفین کے اخراجات نکالنے کے بعد، اس پر اگر کوئی قرض ہو تو اسے ادا کرنے کے بعد، اس نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 72 حصے کرکے مرحوم کی بیوہ کو 9 حصے، تین بیٹیوں میں سے ہر ایک کو 16 حصے، پوتے کو 10 حصے اور پوتی کو 5 حصے ملیں گے۔صورتِ تقسیم یہ ہے:میت: 24/ 72بیوہبیٹیبیٹیبیٹیپوتاپوتی31659161616105یعنی 100 روپے میں سے مرحوم کی بیوہ کو 12.50 روپے، تین بیٹیوں میں سے ہر ایک کو 22.222 روپے، پوتے کو 13.888 روپے اور پوتی کو 6.944 روپے ملیں گے۔فقط واللہ اعلم

عنوان: زندگی میں ایک بیٹی کو حصہ دے کر میراث سے محروم کرنا
سوال: ہم تین بھائی بہن  ہیں، دو بھائی اور ایک بہن ہے اور  ہمارا گھر ہماری والدہ کا ہے اور ان ہی  کے نام ہے۔ والدہ نے کہا ہے ان کے بعد یہ گھر دونوں بھائیوں کا ہوگا اور بہن کا اس میں کوئی حصہ نہیں ہے ۔ بہن کو انہوں نے یہ بات بتائی ہوئی ہے اور اس کو الگ سے کچھ پیسے بھی دے دیے ہیں ۔ پوچھنا یہ ہے کیا یہ طریقہ شرعی طور پر صحیح ہے؟
جواب: واضح  رہے کہ اگر کوئی  مورث  (جس کا  ورثہ تقسیم ہوگا) یہ چاہتا ہو کہ اس کے ورثہ میں سے بعض وارثوں کو وہ زندگی میں کچھ دے دے اور اس کے مرنے کے بعد اس کے دیگر ورثاء کو حصہ ملے اور اس وارث کو حصہ نہ ملے تو اس کے لیے ضروری ہے کہ وہ زندگی میں حصہ دیتے وقت اس وارث کو یہ کہے کہ میں آپ کو اتنا اتنا زندگی میں دے رہا ہوں اور مرنے کے بعد آپ کو کچھ نہیں ملے گا اور سامنے سے وہ وارث قبول بھی کرے؛  لہذا صورتِ  مسئولہ میں والدہ نے  بہن کو جو تھوڑا بہت دیا ہے  اگر وہ دیتے وقت یہ کہا تھا کہ یہ تمہارا حصہ ہے اور میرے مرنے کے بعد ورثہ میں تمھارا کچھ حصہ نہیں ہوگا اور بہن نے  یہ  قبول بھی کرلیا تو  والدہ کے انتقال کے بعد مذکورہ بہن کو والدہ کے جائیداد (گھر) میں سے کچھ نہیں ملے گا اور یہ گھر دونوں بھائیوں کے درمیان آدھا آدھا تقسیم ہوگا۔اور اگر والدہ نے بہن کو دیتے وقت یہ بات (کہ  یہ تمھارا حصہ ہوا اور میرے مرنے کےبعد تمہیں کچھ نہیں ملے گا) نہیں کہی،  صرف اس کو وہ تھوڑا بہت حوالہ کردیا اور پھر بعد میں زبانی کہہ دیا کہ اب بہن کا کوئی حصہ نہیں  تو پھر شرعًا والدہ کے انتقال کے بعد مذکورہ بہن بھی اس گھر میں حق دار ہوگی۔ اس گھر کے پانچ حصہ کیے جائیں گے،  اس میں سے ہر بھائی کو دو حصے ملیں گے اور بہن کو ایک حصہ ملے گا۔ فقط واللہ اعلم

عنوان: بیٹیوں کو محروم کر کے بیٹوں کے لیے تمام جائیداد وغیرہ کی وصیت کرنا شرعاً ناجائز ہے
سوال: میں 68 سال کا  ہوں، میری اولاد  تین لڑکے اور پانچ لڑکیاں ہیں اور میری اہلیہ بھی حیات ہے،  میری جائیداد اتنی نہیں ہے کہ  ہر ایک بیٹے اور بیٹی کو زیادہ زیادہ مل جائے، آئندہ میں اپنے بچوں کے لیے کوئی پریشانی نہیں چھوڑنا چاہتا،  مجھے اللہ پاک پر مکمل بھروسہ ہے کہ وہ روزی دیتا ہے، میں اپنی بیوی اور بچیوں کی اجازت سے یہ وصیت  لکھ رہا ہوں کہ میرے انتقال کے بعد میرا سب کچھ میرے بیٹوں کی ملکیت ہوگا، میں بخوشی ان کو بخشتا ہوں، زمانے کے ماحول کو دیکھتے ہوئے میں نہیں چاہتا کہ میری اولاد عدالتوں میں جائے، اللہ بیٹیوں کو مزید خوشیاں نصیب کرے، میں چار ایکڑ زرعی زمین کا مالک ہوں۔دریافت یہ کرنا ہے کہ کیا شرعاً میرا یہ عمل درست ہے؟
جواب:
صورتِ مسئولہ میں بیٹیوں کو اپنے ترکے سے محروم کر کےصرف بیٹوں کے لیے اپنی تمام جائیداد کی وصیت کرنا سائل کے لیے شرعاً ناجائز ہے، شریعت نے والد کی میراث میں جس طرح بیٹوں کا حصہ مقرر کیا ہے اسی طرح بیٹیوں کو بھی حصہ دار قرار دیا ہے، سائل کو جب اللہ پر مکمل بھروسہ ہے کہ روزی اللہ تعالٰی دیتا ہے تو سائل کو چاہیے کہ وہ بیٹوں کی خاطر اپنے ترکے سے متعلق غیر شرعی وصیت نہ کرے، سائل اگر اس طرح کی وصیت کر بھی دے گا تب بھی یہ وصیت شرعاً غیر نافذ العمل ہوگی الا یہ کہ سائل کے انتقال کے بعد بقیہ ورثاء اس وصیت کو نافذ کرنے پر بخوشی راضی ہوجائیں، لہذا سائل اپنے ترکے کی شرعی تقسیم پر خود بھی راضی رہے اور ورثاء کو بھی اسی کی تلقین کرے،تاکہ کسی کی حق تلفی نہ ہو، اور اگر سائل اپنی اولاد کے بارے میں باہمی ناانصافی کا خطرہ محسوس کرتا ہو تو پھر  ان کے لئے وصیت نامہ چھوڑ  دے کہ میرے مرنے کے بعد میری جائیداد اللہ کے قانون کے مطابق تقسیم کریں، بصورت دیگر آخرت میں جوابدہی کرنی پڑےگی۔مشکوۃ المصابیح میں ہے:"عن أنس قال: قال رسول الله صلى الله عليه وسلم: من ‌قطع ميراث وارثه قطع الله ميراثه من الجنة يوم القيامة . رواه ابن ماجه۔"(مشکوۃ المصابیح، ج: 2، کتاب الفرائض،  باب الوصایا، الفصل الثالث، ص: 926، ط: المکتب الاسلامی)فتاوی ہندیہ میں ہے:"لا تجوز الوصية للوارث عندنا إلا أن يجيزها الورثة۔"(فتاوی ہندیہ، ج: 6، کتاب الوصایا، الباب الاول، ص: 90، ط: مکتبہ رشیدیہ)فقط و اللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: پانج بہنوں اور تین بھتیجوں میں میراث / ترکہ کی تقسیم
سوال: ایک صاحب کا انتقال ہوا ہے،مرحوم کے والدین اوراہلیہ کا انتقال ان سے پہلے ہوچکا تھا،مرحوم کی اولاد کوئی نہیں تھی،ورثاء میں پانچ بہنیں،تین بھتیجے اور دو بھتیجیاں ہیں۔مرحوم کی میراث کس طرح تقسیم ہوگی؟وضاحت : مرحوم کا ایک ہی بھائی تھا ،جس کا مرحوم کی زندگی ہی میں انتقال ہوچکا تھا ۔
جواب: صورتِ مسئولہ میں  مرحوم کے ترکہ کی شرعی تقسیم اس طرح ہوگیکہ  کل ترکہ میں سےسب سے پہلے مرحوم کےحقوقِ متقدمہ  یعنی تجہیز وتکفین  کا  خرچہ نکالنے کےبعد،مرحوم کے ذمہ  اگرکوئی قرض ہو تو اسے ترکہ میں سے ادا کرنے کے بعد،اگرمرحوم نے  کوئی جائز وصیت کی ہو تو اسے باقی ترکہ کے ایک تہائی حصے میں سےادا کرنے کے بعد،باقی ماندہ کل ترکہ منقولہ و غیر منقولہ کے45حصے کرکےمرحوم کی ہر ایک بہن کو 6حصےاور ہر ایک بھتیجے کو 5حصے ملیں گے،بھتیجیوں کو مرحوم کی میراث میں  کوئی حصہ نہیں ملے گا۔میت:(مرحوم)۔۔۔45/3۔۔۔مض15بہنبہنبہنبہنبہنبھتیجابھتیجابھتیجا2166666555یعنی100فیصد میں سےمرحوم کی ہر ایک بہن کو13.333فیصداور ہر ایک بھتیجے کو11.111فیصدحصہ ملے گا۔فقط واللہ اعلم

عنوان: میراث کی تقسیم
سوال: ایک عورت کا انتقال ہوگیا، اس کے ترکہ میں پچاس ہزار روپے ہیں اور وارثین میں ایک بیٹا اور ایک بیٹی ہے،  جب کہ ایک سوتیلی بیٹی بھی ہے، ان میں میراث کس طرح تقسیم ہوگی؟
جواب: مرحومہ کے موجودہ ترکے میں سے  سب  سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحومہ نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعد کل ترکہ میں سے 16,666.66  روپے بیٹی کو، اور 33,333.33 روپے بیٹے کو ملے گا، بشرطیکہ کوئی اور وارث نہ ہو۔ فقط واللہ اعلم

عنوان: اولاد کی موجودگی میں پوتے پوتیاں دادا کی میراث میں حق دار نہیں ہیں
سوال: اگربیٹافوت ہوجائے اور باپ زندہ ہو تو کیا اس صورت میں پوتے اور پوتیاں دادا کی میراث میں حق دار ہوں گے؟
جواب: اگر کسی شخص کے انتقال کے وقت اس کا بیٹا حیات نہ ہو، بلکہ پوتے پوتیاں  ہوں تو ایسی صورت میں دیگر اولاد  (کسی بیٹے) کی موجودگی میں پوتے اور پوتیاں اپنے دادا کی میراث میں حق دار نہیں ہوں گے ۔ ہاں اگر مرنے والے کی اپنی اولاد موجود نہ ہو تو پھر پوتے پوتیاں اپنے دادا کی میراث میں حق دار ٹھہریں گے، کیوں کہ اللہ تبارک وتعالیٰ نے میراث کی تقسیم کا مدار الأقرب فالأقرب یعنی قریبی رشتہ داری پر رکھا ہے ، لہٰذا اولاد چوں کہ نسبتاًپوتوں سے قرابت داری میں زیادہ قریب ہوتی ہے؛  اس لیے اولاد کی موجودگی میں پوتے دادا کی میراث میں حق دا رنہیں رہتے ، لیکن اگر مرنے والے کی اولاد موجود نہ ہو،  بلکہ پوتے پوتیاں ہی ہوں تو ایسی صورت میں اب پوتے اور پوتیاں رشتہ داری میں زیادہ قریب ہیں ،لہٰذا میراث میں بھی حق دار ٹھہریں گے۔تاہم  انسان کو اپنی زندگی میں آثارِ موت ومرضِ وفات سے پہلے تک اپنے کل مال میں تصرف کا حق حاصل ہے، نیز موت کے بعد ایک تہائی مال کی وصیت کا حق بھی حاصل ہے، لہٰذا جو رشتہ دار شرعی طور پر وارث نہ بن رہے ہوں، لیکن وہ مستحق و ضرورت مند ہوں تو آدمی اپنی زندگی میں انہیں  "ہبہ"  کرسکتاہے اور مرنے کے بعد ایک تہائی ترکے کے اندر اندر ان کے لیے وصیت بھی کرسکتاہے؛  لہٰذا ایسی صورت  میں اخلاقی طور پر دادا کی یہ ذمہ داری بنتی ہے کہ وہ پوتوں کی گزر بسر کے لیے کوئی انتظام کرکے جائے، خواہ وہ رجسٹرڈ وصیت کی شکل میں ہو یا زندگی میں ہبہ کے ذریعہ ہو۔  نیز چچا کا بھی یہ فرض ہے کہ وہ اپنے بھتیجوں اور بھتیجیوں کے ساتھ شفقت وہم دردی اور ایثار کا معاملہ کرے، اور یتیموں کی کفالت کے متعلق جو بشارتیں آئی ہیں ان کا مستحق بنے۔ فقط واللہ اعلم

عنوان: وراثت کی تقسیم
سوال: میرے بھائی کا انتقال ہوا، ورثاء میں والدین، بیوہ، ایک بیٹا اور چار بیٹیاں ہیں۔ اب ان کی جائیداد کس طرح تقسیم ہوگی؟ اور والدین کا کتنا حصہ ہوگا؟
جواب:
صورت مسئولہ میں مرحوم بھائی کے ترکہ کی تقسیم کا شرعی طریقہ یہ ہے کہ کل ترکہ  سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے144 حصے بناکر مرحوم کی بیوہ 18 حصے، والد کو 24 حصے، والدہ کو 24 حصے، بیٹے کو 26 حصے اور ہر بیٹی کو 13 حصے ملیں گے۔ صورتِ تقسیم یہ ہے:میت 24/ 144بیوہوالد والدہبیٹابیٹیبیٹیبیٹیبیٹی344131824242613131313یعنی 100 روپے میں سے مرحوم کی بیوہ کو 12.50 روپے، والد کو 16.66 روپے، والدہ کو 16.66 روپے، بیٹے کو 18.05 روپے اور ہر بیٹی 9.02 روپے ملیں گے۔فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: 2 بھائی اور 5 بہنوں میں ترکہ کی تقسیم
سوال: میرے والدین کا انتقال ہوگیا ہے، ورثاء میں ہم 5 بہنیں اور 2 بھائی ہیں، والدین کے والدین ان کی زندگی میں انتقال کرگئے تھے، والد کے ترکہ کا مکان جسے بھائیوں نے فروخت کردیا ہے، اس میں شرعی لحاظ سے ہم بہن بھائیوں کا کتنا حصہ بنتا ہے؟ اسی طرح والد کے انتقال کے بعد متروکہ گھر کا کرایہ والدہ اور چھوٹا بھائی اور والدہ کے انتقال کے بعد دونوں بھائی استعمال کرتے رہے، اس میں ہم بہنوں کا حصہ بنتا ہے یا نہیں؟
جواب: صورتِ مسئولہ میں سائلہ کے مرحوم والدین کے ترکہ کی تقسیم کا شرعی طریقہ یہ ہےکہ سب سے پہلے ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 9 حصے کرکے مرحومین کے دو بیٹوں میں سے ہر ایک کو 2 حصے اور پانچ بیٹیوں میں سے ہر ایک کو ایک حصہ ملے گا۔صورتِ تقسیم یہ ہے:میت: 9بیٹابیٹابیٹیبیٹیبیٹیبیٹیبیٹی2211111یعنی 100 روپے میں سے مرحومین کے دو بیٹوں میں سے ہر ایک کو 22.222 روپے اور پانچ بیٹیوں میں سے ہر ایک کو 11.111 روپے ملیں گے۔تقسیم سے قبل متروکہ گھر کا کرایہ جو ورثاء استعمال کرتے رہے، اس میں بھی بہنوں کا اسی ذکر کردہ تناسب سے حق و حصہ ہے، لہٰذا جن ورثاء نے وہ کرایہ اپنے ذاتی استعمال میں خرچ کیا ہے، ان پر لازم ہے کہ اس کرایہ میں ہر وارث کا جو حصہ بنتا ہے، وہ اسے واپس کریں،فقط واللہ اعلم۔

عنوان: میراث میں بہنوں کا بھی حق ہے، ترکہ کے مال سے حاصل شدہ منافع تمام ورثا میں تقسیم ہوں گے
سوال: میرے سسر کا کپڑے کا کاروبار تھا، ان کے پاس ایک مکان اور ایک دوکان تھی، دکان پگڑی کی تھی، سسر   کا انتقال ہوا ، ورثاء میں چار بیٹے اور تین بیٹیاں تھیں،  سسر كے انتقال کے   وقت میرے شوہر  اور  ان کے بڑے بھائی  شادی شدہ  تھے، دو بھائی چھوٹے تھے، ان کی شادی نہیں ہوئی تھی، سسر  کے انتقال کے بعد بھائیوں نے  میرا اور میری جیٹھانی (شوہر کے بڑے بھائی کی بیوی) کا زیور لیا اور اس سے دوسری دکان پگڑی پر لی،  ایک دکان میرے شوہر اور ان  کے بڑے بھائی دونوں کے نام پر تھی اور دوسری دکان دو چھوٹے بھائیوں کے نام پر تھی، اس کے بعد میرے شوہر نے وہ دکان چھوڑ دی،  جب میری بیٹی کی شادی ہوئی تو میرا زیور مجھے واپس دے دیا  اور شوہر نے اپنا الگ کاروبار شروع کردیا،  آج سے گیارہ سال پہلے شوہر کا بھی انتقال ہو گیا ، ورثاء میں  بیوہ،  ایک بیٹا اور دو بیٹیاں ہیں۔میرے شوہر کے تین بھائیوں نے سسر کے کاروبار کو سنبھالا اور سسر کے انتقال کے بعد اس مشترکہ  کاروبار سے نفع کمایا، اس میں سے نہ   میرے شوہر کو حصہ دیا اور نہ ہی   تین بہنوں کو ، اور اسی   کاروبار سے مزید تین گھر بنائےہیں،   ابھی تک ان کو تقسیم بھی نہیں کیا ہے،   پگڑی کی دونوں دکانیں چار کروڑ روپے میں  فروخت کی ہیں،( دونوں کانوں میں میں کچھ کا م  بھی  کروایا  تھا) ،  اس میں سے ہر ایک بھائی نے ایک ایک کروڑ روپے لیے اور میرے شوہر کے ایک کروڑ روپے مجھے  دیے، جس میں ان کی بہنوں کا بھی حصہ تھااور  مجھ سے اورمیرے بیٹوں سے کہا کہ :"اب تم جانو اور پھوپھیاں جانیں"، ان میں سے 1250000 شوہر نے بھائیوں سے قرضہ لیا تھا، اس کی مد میں واپس کردیے ،پھر  تین بھائیوں نے  بہنوں کو اپنے اپنے حصوں میں سے ان کا  شرعی حصہ دے  دیا ، لیکن میں نے شوہر کی بہنوں کو ایک کروڑ میں سے حصہ نہیں دیا۔اب سوال یہ ہے کہ :کیا میرے شوہر کے حصے میں سے بھی ان کی بہنوں کو حصہ دینا لازمی ہے ؟ان تین بھائیوں نے اس کاروبار سے مزید تین گھر بنائے ، اس میں میرا اور میرے بچوں کا کوئی حق بنتا ہے یا نہیں ؟
جواب: 1۔صورتِ مسئولہ میں   چوں کہ سائلہ کے سسر  کی دکانوں میں بیٹوں کے ساتھ بیٹیوں کا بھی حق تھا، لیکن بیٹوں نے دکانیں فروخت کرکے رقم آپس میں تقسیم کردی تھی ، پھر بقیہ بیٹوں نے اپنے اپنے حصوں میں سے بہنوں کو حصہ دے دیا ، لیکن سائلہ کے شوہر  کے حصے میں جو  رقم سائلہ کو دی گئی ، اس میں  چوں کہ سائلہ کے شوہر کی بہنوں کا بھی حق تھا؛ لہذا سائلہ  پر سب سے پہلے شوہر کی بہنوں کو  اس رقم سے ان کا حصہ دینا لازم ہے، پھر بقیہ رقم شوہر کے  ورثاء میں تقسیم  ہو گی۔2۔اگر سائلہ کا بیان حقیقت پر مبنی ہے کہ سائلہ کے سسر کے کاروبار کو سائلہ کے دیوروں نے بڑھایا اور اس سے نفع کمایااور اس کمائی سے تین گھر بنائے تو والد(سائلہ کےسسر) کے کاروبار سےبیٹوں نے   جتنا کچھ کمایا ، اس  میں سائلہ کے سسر کے   تمام ورثاء کا حق ہے، جن میں سائلہ کا شوہر بھی داخل ہے ،اب اس کی وفات کے بعد  اس کا حق ان کے ورثاء کو ملے گا۔مشکوٰۃ شریف میں ہے:عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» .(کتاب الفرائض ، باب الوصایا ، الفصل الثالث/1/462/ط،البشرٰی).ترجمہ:       حضرت انس رضی اللہ عنہ کہتے ہیں کہ رسول کریم  صلیٰ  اللہ علیہ وسلم نے فرمایا  :کہ جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا۔(مظاہر حق: 3/236،ط: دارالاشاعت )فتاویٰ شامی میں ہے:"شركة ملك ، وهي أن يملك متعدد) اثنان فأكثر (عينا) أو حفظا كثوب هبه الريح في دارهما فإنهما شريكان في الحفظ قهستاني (أو دينا) على ما هو الحق؛ فلو دفع المديون لأحدهما فللآخر الرجوع بنصف ما أخذ۔"(کتاب الشرکۃ : 4 / 299 ، ط : سعید)وفیہ ایضاً:"والربح في شركة الملك على قدر المال۔"(مطلب فیما یبطل الشرکۃ : 4 / 316 ، ط : سعید)درر الحكام شرح مجلة الأحكام میں ہے  :( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم.(القواعد الکلیة / 3 / 22 / ط: دار الکتب العلمیة)فقط و الله اعلم

عنوان: بیوہ، 3 بیٹیاں، ایک بھائی اور ایک بہن میں ترکہ کی تقسیم
سوال: میرے والد کا انتقال ہوگیا ہے، ورثاء میں بیوہ، 3 بیٹیاں، ایک بھائی اور ایک بہن ہے، مرحوم کا ایک اور بھائی تھا، جس کا انتقال مرحوم کی زندگی میں ہوگیا تھا، مرحوم بھائی کے 2 بیٹے ہیں، والد نے اپنی زندگی میں بھی ورثاء بیوہ، بیٹی، بھائی اور بہن کو اپنی جائیداد میں سے گفٹ کرکے ہر ایک کو اس پر قبضہ و تصرف دے دیا تھا اور کچھ اپنے لیے رکھا تھا، جو حصہ والد نے اپنے لیے رکھا تھا اور اسے اب ترکہ میں چھوڑ گئے ہیں، اسے ورثاء میں کیسے تقسیم کیا جائے گا اور ہر وارث کا کتنا حصہ ہوگا؟
جواب: صورتِ مسئولہ میں مرحوم  والد کے ترکہ کی تقسیم کا شرعی طریقہ یہ ہےکہ سب سے پہلے ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے اگر  کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 72 حصے کرکے مرحوم کی بیوہ کو 9 حصے، تین بیٹیوں میں سے ہر ایک کو 16 حصے، بھائی کو 10 حصے اور بہن کو 5 حصے ملیں گے۔صورتِ تقسیم یہ ہے:میت: 24/ 72بیوہبیٹیبیٹیبیٹیبھائیبہن31659161616105یعنی 100 روپے میں سے مرحوم کی بیوہ کو 12.50 روپے، تین بیٹیوں میں سے ہر ایک کو 22.222 روپے، بھائی کو 13.888 روپے اور بہن کو 6.944 روپے ملیں گے۔فقط واللہ اعلم

عنوان: اصول اور فروع نہ ہونے کی صورت میں میراث کا حکم
سوال: میت کے اُصول و فروع کے نہ ہونے صورت میں کیا سب  مال بھائی کو ملے گا؟
جواب: اگر میت  کے اُصول (والدین، دادا دادی، نانی وغیرہ) اور فروع (بیٹا بیٹی، پوتا پوتی وغیرہ) کوئی نہ ہو ، اسی طرح  بیوہ  بھی نہ ہو اور   مرنے والی عورت ہے تو اس کا شوہر بھی نہ ہو، اور وارث صرف بھائی ہو (بہنیں نہ ہوں) تو   اس کی  ساری جائیداد بھائی  کو ملے گی۔ فقط واللہ اعلم

عنوان: بیوی کا اپنے شوہر کے ترکہ میں سے کچھ بیٹوں کودیگر ورثاء کی اجازت کے بغیرکچھ رقم بطور ہدیہ دینے کا حکم
سوال: ہمارے والد محترم مختیار کار تھے اور اپنے پیسوں سے ایک زرعی زمین خریدی تھی اور اپنی زندگی میں اپنی زوجہ کو جنرل پاور آف اٹارنی دی تھی، والد نے پھر اسی زمین کو اپنی زندگی میں فروخت کردیا، کچھ رقم والد صاحب نے اپنی زندگی میں وصول کی تھی اور بقایا رقم ہماری والدہ نے ان کے انتقال کے بعد وصول کرلی تھی، عدالت کی وجہ سے اس زمین کے حساب کتاب کی دیکھ بھال پر ہمارے دو بھائیوں کو مامور کیاتھا، والدہ کے انتقال کے بعد دونوں بھائیوں نے کہا کہ  والدہ نےاسی گھر کی  رقم میں سے کچھ رقم بطورِ ہدیہ ہم دونوں بھائیوں کو دی تھی، جب کہ نہ والدہ نے اپنی زندگی میں اس بات کا تذکرہ کیا اور نہ ہی بھائیوں نے کسی کو بتایا تھا، چوں کہ ان کے پاس نہ کوئی گواہ ہے، نہ کوئی تحریری دستاویز ہے ، اس لیے یہ مسئلہ حل کا متقاضی ہے۔دریافت یہ کرنا ہے کہ والد صاحب کی فروخت کردہ زمین کی رقم والدہ  دونوں بھائیوں کو دے سکتی ہے؟ جب کہ کسی وارث نے ان کو اجازت نہیں دی تھی،  اور نہ دیگر ورثاء اس بات پر راضی ہے۔والدصاحب  کے ورثاء میں پانچ بیٹیاں، اور دو بیٹے ہیں، والد اور والدہ کے والدین ان سے قبل انتقال کرچکے تھے، والد کا ترکہ ان کے ورثاء میں کس طرح تقسیم ہوگا؟
جواب: صورتِ مسئولہ میں سائل کا بیان اگر  واقعۃً درست ہے کہ سائل کے والدنے زرعی زمین خریدی تھی اور پھر اسے اپنی زندگی میں فروخت بھی کی تھی، جس کی کچھ رقم سائل کے والد نے اپنی زندگی میں وصول کی اور باقی رقم  والدہ نے  والد  کے انتقال کے بعد وصول کی،تو والدہ کے لیے جائز نہیں تھا کہ وہ دیگر ورثاء کی اجازت کے بغیر تقسیم سے پہلے  ترکہ کے مشترکہ مال میں سےکسی کو ہبہ کرتی،لہٰذا اگر دیگر ورثاء اس پر راضی نہیں ہے  تو   والدہ نے جتنی رقم وصول کی تھی وہ والد کا ترکہ ہے، جو والد کے   تمام ورثاء میں شریعت کے مطابق اس طرح تقسیم ہوگا کہ سب سے پہلےسائل کے والد مرحوم کے حقوق متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکلنو حصے  کر کے مرحوم کے ہرایک بیٹے کودو،دو حصے،اور ہرایک بیٹی کوایک،ایک حصہ ملے گا۔صورتِ تقسیم یہ ہے:میت:9/ والد مرحومبیٹابیٹابیٹیبیٹیبیٹیبیٹیبیٹی2211111یعنی 100 روپے میں سے مرحوم کے ہر ایک بیٹے کو 22.222 روپے اور ہر ایک بیٹی کو 11.111روپے ملیں گے۔بدائع الصنائع میں ہے:"(ومنها) أن يكون محوزا فلا تجوز هبة المشاع فيما يقسم وتجوز فيما لا يقسم  ....(ولنا) إجماع الصحابة - رضي الله عنهم - فإنه روي أن سيدنا أبا بكر قال في مرض موته لسيدتنا عائشة - رضي الله عنها - إن أحب الناس إلي غنى أنت وأعزهم علي فقرا أنت وإني كنت نحلتك جداد عشرين وسقا من مالي بالعالية وإنك لم تكوني قبضتيه ولا جذيتيه وإنما هو اليوم مال الوارث اعتبر سيدنا الصديق - رضي الله عنه - القبض والقيمة في الهبة لثبوت الملك".(کتاب الهبة ،فصل فی شرائط رکن الهبة:ج، 6، ص:120، ط:سعید)كفايت المفتي ميں هے:(سوال):ایک عورت نے اپنے چند خاوند جو یکے بعد دیگرے بغیر دوسرے ورثاء شرعی  کو ترکہ دیئے کل ملکیت اپنے نواسہ کو رجسٹری ہبہ کردی یہ شرعاً جائز ہے یا نہیں؟جواب: عورت کو صرف اپنے حصے کے ہبہ کرنے کا حق تھا لیکن اگر موہوب میں دوسروں کے غیر منقسم حصے  بھی شامل ہیں، تویہ ہبہ مطلقاً ناجائز ہوا، نہ عورت کے حصوں میں صحیح ہوا  نہ تمام وارثوں كے حصوں میں۔ محمد کفایت اللہ کان اللہ لہ دہلی:(کتاب الفرائض، ج:5، ص:359، ط:دار الاشاعت)فقط والله اعلم

عنوان: شوہراور ایک بہن میں مرحومہ کے ترکہ کی تقسیم
سوال: ایک شخص کی بیوی کا انتقال ہوگیا ہے ، ان کی کوئی اولاد نہیں ہے،ورثاء میں شوہراور ایک بہن حیات ہے ، اس کے علاوہ مرحومہ کے تمام بھائی بہن اور والدین زندگی میں انتقال کرگئے تھے، البتہ مرحوم بھائی بہنوں کی اولادیں (بیٹےاور بیٹیاں)حیات ہیں ۔مرحومہ کے ترکہ کی تقسیم کس طرح ہوگی؟
جواب: صورتِ مسئولہ میں  مرحومہ کے ترکہ کی تقسیم  کا شرعی طریقہ یہ  ہے کہ سب سے پہلے   مرحومہ کے حقوقِ متقدّمہ یعنی اگر ان  کے ذمہ کوئی قرض ہو تو اسے کل ترکہ  سے ادا کرنے کے بعداور اگر انہوں نے کوئی جائز وصیت کی ہو تو اسے باقی ترکہ کے ایک تہائی  سے نافذ کرنے کے بعد  کل ترکہ منقولہ وغیر منقولہ کو دو حصوں میں تقسیم کرکےمرحومہ کے شوہر اور زندہ بہن کو ایک ،ایک حصہ ملے گا۔نیز مرحومہ کی زندگی میں انتقال ہونے والے بھائیوں  اور بہنوں کی اولاد شرعا مرحومہ کی میراث میں حصہ دار نہیں ہے۔صورتِ تقسیم یہ ہے:میت:2شوہر بہن11یعنی کل ترکہ کا پچاس پچاس فیصد مرحومہ کے شوہر اور زندہ بہن کو ملے گا۔فقط واللہ اعلم

عنوان: تین بطن کا مناسخہ
سوال: میرے نانا کا انتقال ہوا،ورثاء میں بیوہ،دوبیٹے اور چھ بیٹیاں تھیں،لیکن ایک بیٹے کا انتقال نانا کی حیات میں ہوگیا تھا،نانا کے والدین بھی ان کی  حیات میں ہی انتقال کرگئے تھے۔پھر ایک بیٹی یعنی میری والدہ کا انتقال ہوگیا،ورثاء میں والدہ، شوہر،دوبیٹے اور دو بیٹیاں ہیں۔پھر نانا کی بیوہ یعنی نانی کا انتقال ہوا،ورثاء میں دو بیٹے اور پانچ بیٹیاں ہیں،نانی کے والدین ان کی حیات میں فوت ہوگئے تھے۔ہمارے ماموں کہتے ہیں کہ نانا کی جائیداد میں سے صرف ایک زمین میں سے کچھ دیں گےاور ایک دکان دیں گے،اس کے علاوہ گھر،گودام اور گلستان جوہر کے دو پلاٹ میں سے کوئی حصہ نہیں دیں گے۔اب سوال یہ ہے کہ نانا کی جائیداد میں سے ہماری والدہ کا کتنا حصہ بنتا ہے؟میری والدہ اپنے والد یعنی میرا نانا کی تمام تر جائیداد میں حصہ دار ہیں یا صرف کچھ میں ؟ماموں کا یہ کہنا کہ" آپ کو زمین میں سے کچھ دیں گےاور ایک دکان دیں گے"درست ہے یا نہیں؟کسی کا حق مارنا یا کسی وارث کو محروم کرنا شرعاً حرام ہے یا نہیں؟
جواب:
صورتِ مسئولہ میں سائل کے نانا مرحوم کے ترکہ  کی شرعی تقسیم اس طرح ہوگی کہ کل ترکہ میں سے سب سے پہلے مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، مرحوم کےذمہ اگر کوئی قرض ہو تو اسے ترکہ میں سے ادا کرنے کے بعد، اگرمرحوم نےکوئی جائز وصیت کی ہو تو اسے بقیہ ترکہ کے ایک تہائی حصے میں سےادا کرنے کے بعد، باقی ماندہ کل ترکہ منقولہ وغیر منقولہ کے17280حصے کرکے مرحوم کے ہر ایک بیٹے کو3560حصے،ہر ایک زندہ بیٹی کو1780حصےاور مرحومہ بیٹی کے شوہر کو378حصے،ہرایک بیٹے کو294حصےاورہرایک بیٹی کو147حصے ملیں گے،جو بیٹاسائل کے  نانایعنی اپنے والد کی حیات میں فوت ہوگیا تھا،اس کا اپنے والدکی میراث میں شرعاً کوئی حصہ نہیں ہے۔صورتِ تقسیم یہ ہے:میت: (نانا مرحوم)۔۔۔17280/5760/80/8بیوہبیٹابیٹابیٹیبیٹیبیٹیبیٹیبیٹیبیٹی1710141477777772010081008فوت شدہ504504504504504فوت شدہ30243024 15121512151215121512میت:(بیٹی مرحومہ)۔۔۔72/12۔۔۔مف7شوہروالدہبیٹابیٹابیٹیبیٹی32718121414771268498984949378فوت شدہ294294147147میت:(بیوہ مرحومہ)۔۔۔9وفق3۔۔۔مف804وفق268بیٹابیٹابیٹیبیٹیبیٹیبیٹیبیٹی2211111536536268268268268268یعنی 100فیصد میں سےمرحو م کے ہر ایک بیٹے کو20.601فیصد،ہر ایک زندہ بیٹی کو10.300فیصداور مرحومہ بیٹی کے شوہر کو2.187فیصد،ہرایک بیٹے کو1.701فیصداورہرایک بیٹی کو0.850فیصدحصہ ملے گا۔نیز سائل کے ماموں کا یہ کہناکہ" آپ کونانا کی جائیداد میں سے صرف ایک زمین میں سے کچھ دیں گے اور ایک دکان دیں گے،اس کے علاوہ گھر،گودام اور گلستان جوہر کےدوپلاٹ میں سے کچھ حصہ نہیں دیں گے"،اگرسائل کی والدہ کا کل حصہ اس سے زیادہ بنتا ہے،تو ماموں کا اس طرح کہناشرعاً درست نہیں،بلکہ سائل کے ماموں پر لازم ہے کہ وہ مرحوم کی متروکہ تمام جائیداد کو تمام ورثاء کے درمیان ان کے شرعی حصوں کے مطابق تقسیم کریں،ورنہ سخت گناہ گار ہوں گے،کیونکہ  شریعتِ مطہرہ میں کسی کا مال ناحق کھانے پر سخت وعیدیں وارد ہوئی ہیں۔صحیح بخاری میں ہے:"حدثنا بشر بن محمد، أخبرنا عبد الله، عن موسى بن عقبة، عن سالم، عن أبيه، قال: قال النبي صلى الله عليه وسلم: من أخذ ‌شيئا ‌من ‌الأرض بغير حقه، خسف به يوم القيامة إلى سبع أرضين."(کتاب بدء الخلائق، باب ماجاء فی سبع أرضین، ج:1، ص:566، ط:رحمانیه)"ترجمہ: حضور صلی اللہ علیہ وسلم نے فرمایا : جس نے زمین کا کچھ حصہ بھی نا حق لیا تو اس کی وجہ سے اس کو قیامت کے دن سات زمینوں تک دھنسا دیا جائے گا۔"مشکوٰۃ المصابیح میں ہے:"عن أبي حرة الرقاشي عن عمه - رضي الله عنه - قال: قال رسول الله - صلى الله عليه وسلم: ألا ‌لا ‌تظلموا، ‌ألا ‌لا ‌يحل ‌مال ‌امرئ ‌إلا ‌بطيب ‌نفس ‌منه . رواه البيهقي في شعب الإيمان والدارقطني في المجتبى."(کتاب البیوع، باب الغصب والعاریة ، ج:1، ص:361، ط:رحمانيه)"ترجمہ:حضور صلی اللہ علیہ وسلم نے فرمایا:  خبر دار!کسی پر ظلم نہ کرو،خبردار!کسی آدمی کا مال اس کی دلی رضامندی کے بغیر حلال نہیں۔"فقط واللہ اعلم

Reference: Sahih al-Bukhari 3196 In-book reference : Book 59, Hadith 7 USC-MSA web (English) reference : Vol. 4, Book 54, Hadith 418 (deprecated numbering scheme): حوالہ

عنوان: وصول کرنے سے پہلے بہن کا میراث میں سے  اپنا حصہ معاف کرنے سے معاف نہیں ہوتا
سوال: ہم دو بھائی اور تین بہنیں ہیں ،والد کی جائیداد میں سے ایک بہن کو مکان دے کر فارغ کیا ،اور ایک بہن کو  بی سی  کے تھوڑے تھوڑے پیسے ادا کرکے حصہ دے دیا ،اور ایک بہن کو حصہ نہیں دیا اس  بہن سے وقت مانگا، لیکن بعد میں میں نے اس  سے  اس کا حصہ  معاف کروایا ،اس نے معاف بھی کردیا،اور ہم دونوں بھائیوں کا 1999 میں یہ طے ہوا کہ اب جو بچاہے وہ آدھا آدھا ہوگا ،2001 تک تقسیم کرنے   ضرورت  بھی نہیں تھی، لڑائی جھگڑے بھی تھے ،ہم نے  آدھاآدھا وصول نہیں کیا، 2001 کے بعد میں نے آدھا آدھا وصول کرنا شروع کر دیا، والد صاحب کا  ایک بلڈنگ میں حصہ تھا ،اس وقت اس کے بکنے کے ساڑھے چھ لاکھ روپے آئے تھے،بھائی نے وہ اپنے پاس رکھے ، اس میں سے مجھے کچھ نہیں دیا، میری مجبوری تھی، اس سے مانگا اس نے نہیں دیا ۔1۔اب سوال یہ ہے کہ بہن کی معافی معتبر ہے یا نہیں ؟کیوں کہ ان کی اولاد حصہ مانگ رہی ہے۔بہن کا انتقال ہوا ہے، ورثاء میں  شوہر،  چار بیٹے اور دو بیٹیاں زندہ ہیں۔2۔ اگر معتبر نہیں تو اس کا حصہ موجودہ قیمت کے اعتبار سے دینا ہوگا یا اس وقت کے حساب سے ؟3۔بھائی نے چونکہ دو سال تو آدھا حصہ مجھے نہیں دیا اور بلڈنگ کا پیسہ بھی اپنے پا س ہی رکھا ،تو کیا بہن کو حصہ دینے کی صورت میں دونوں بھائی برابر دیں گے یا دوسرےبھائی زیادہ دیں گے؟
جواب: 1)واضح رہے کہ میراث کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے،لہذا  صورت مسئولہ میں اگر مذکورہ بہن تقسیم سے پہلے اپنے حصہ سے دست بردار ہوئی تھی، تو ان کا دست بردار ہونا شرعا معتبر نہ ہوگا، جس کی وجہ سے بھائی پابند ہوں گے کہ وہ  بہن کو اس کا شرعی حصہ مکمل ادا کریں۔بہن اوران کی غیرموجودگی میں ان  کی اولادکامطالبہ درست ہے۔2)سائل کے والد مرحوم  کی جائیداد میں بہن کا جو شرعی  حصہ ہے وہ حصہ یا  باہمی رضامندی سے  اس کی جو قیمت طے ہوجائے وہ دینا لازم ہے۔3) مذکورہ بہن کو دونوں بھائی برابر      برابر حصہ دیں گے۔باقی مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم  کے کل ترکہ سے حقوقِ متقدمہ یعنی تجہیز و تکفین  کا خرچہ نکالنے کے بعد،اگر مرحوم کے ذمہ کسی کا  قرض  ہو تو  اس  کی ادائیگی کے بعد، اگرمرحوم  نے کوئی جائزوصیت کی ہو تو  باقی مال کے ایک تہائی مال میں اس کو نافذ کرنے کے بعد ،باقی کل جائیداد منقولہ وغیر منقولہ کو 200حصے بنا کر مرحوم کے ہر ایک بیٹے کو 80حصے، مرحومہ بیٹی کے شوہر کو 10 حصے، ہر ایک بیٹے کو 6 حصے اور ہر ایک بیٹی  3 حصے ملیں گے۔صورتِ تقسیم یہ ہے:میت:200/280/7بیٹابیٹابیٹیبیٹیبیٹی221118080فوت4040---------مصالحتینمیت:40/4مف1شوہربیٹابیٹابیٹابیٹابیٹیبیٹی1310666633یعنی 100روپے میں سے مرحوم کے ہر ایک بیٹے کو 40 روپے ،مرحومہ بیٹی کے شوہر کو 5 روپے، ہر ایک بیٹے  کو 3روپے اور ہرا یک بیٹی  کو 1.50روپے ملیں گے۔" تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط".(کتاب الدعوی،ج: 7،ص:505 ،  ط :سعید)"الأشباہ والنظائر" لابن نجیم  میں ہے: "لو قال الوارث : تركت حقي لم يبطل حقه إذ الملك لا يبطل بالترك".(ص:309- ما یقبل الإسقاط من الحقوق وما لایقبله، ط:قدیمی)فقط واللہ اعلم

عنوان: شوہر، 3 بیٹے اور 3 بیٹیوں میں میراث کی تقسیم
سوال: والدہ کا انتقال ہو گیا ورثاء میں والد صاحب اور تین بھائی اور تین بہن ہیں؛  لہذا شرعی حیثیت سے والدہ کی ملکیت میں سے سب کو کتنا حصہ ملےگا؟
جواب: صورتِ مسئولہ میں مرحومہ  کی میراث کی تقسیم کا شرعی طریقہ یہ ہے کہ مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحومہ کے ذمہ کوئی قرض ہو اسے ادا کرنے کے بعد ،اگر مرحومہ نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 12 حصوں میں تقسیم کرکے 3 حصے شوہر کو، 2 حصے ہر بیٹے کو اور ایک حصہ ہر بیٹی کو ملے گا۔فیصد کے اعتبار سے 25٪ شوہر کو، 16.66٪ ہر بیٹے کو اور 8.33٪ ہر بیٹی کو ملے گا۔فقط واللہ اعلمنوٹ : مذکورہ مسئلہ اس صورت میں ہے جب مرحومہ کے ورثاء میں شوہر، تین بیٹے اور تین بیٹیاں ہوں نہ کہ والد، تین بھائی اور تین بہنیں ہوں (جیسا کہ سوال میں لکھا ہے )

عنوان: مہتمم کے انتقال کی صورت میں ان کے اکاونٹس میں موجود رقم کا حکم
سوال: میرے والد صاحب دینی ادارے کے مہتمم تھے،  جو فوت ہوگئے ہیں۔ مختلف بینکس میں ادارے اور والد صاحب کے نام سے اکاؤنٹس ہیں۔ ایک بینک کے دونوں اکاؤنٹ والد صاحب کے نام سے ہیں، اس میں تھوڑے سے پیسے ہیں، اب ہمیں یہ شبہ ہوگیا ہے کہ ایسا نہ ہو کہ میرے والد صاحب کے نام کا اکاؤنٹ بھی مدرسے کا ہو۔ کیا ہم وہ پیسے وراثت میں تقسیم کرسکتے ہیں؟  والد محترم نے ہمیں اکاؤنٹ کے بارے میں اپنی زندگی میں کچھ نہیں بتایا کہ کون سا اکاؤنٹ مدرسے کا ہے اور کون سا میرا ذاتی۔ اب جو مدرسے کے نام سے اکاؤنٹس ہیں وہ پیسے مدرسے کے کھاتے میں جائیں گے۔ جو پیسے والد محترم کے نام والے اکاؤنٹ میں ہیں، کیا وہ وراثت میں تقسیم کرسکتے ہیں؟
جواب: بصورتِ مسئولہ جب تک اس بات کی تعیین نہ ہو جائےکہ کون سے پیسے ادارے کے ہیں اور کون سے پیسے ذاتی ہیں اس وقت تک وراثت  تقسیم نہیں کی جا سکتی،  اگر آپ کے والد نے آپ کواکاؤنٹس  کی تفصیل سے آگاہ نہیں کیا تو ممکن ہے کہ مدرسہ کے کسی ذمہ دار کو ان تفاصیل   سے آگاہ کیا  ہو، پہلے اِس کی تحقیق کر لی جائے، اُس کے بعد تقسیم کی فکر کی جائے۔فقط واللہ اعلم

عنوان: دو بیٹوں اور تین بیٹیوں میں ترکہ کی تقسیم
سوال: میری والدہ کا انتقال ہوا ہے،ان کے ترکہ میں ایک 18250000(ایک کروڑ بیاسی لاکھ پچاس ہزار)روپے ہیں،ہمارے والد اورنانا،نانی ہماری والدہ کی حیات میں فوت ہوچکے تھے،ہم دوبھائی اور ہماری تین بہنیں ہیں۔سوال یہ ہے کہ مذکورہ رقم ہم بھائی،بہنوں میں کس طرح تقسیم ہوگی؟
جواب: صورتِ مسئولہ میں سائل کی والدہ مرحومہ کے ترکہ کی شرعی تقسیم اس طرح ہوگیکہ کل ترکہ میں سےسب سے پہلے مرحومہ کےحقوقِ متقدمہ  یعنی تجہیز وتکفین  کا  خرچہ نکالنے کےبعد،مرحومہ کے ذمہ  اگرکوئی قرض ہو تو اسے ترکہ میں سے ادا کرنے کے بعد،اگرمرحومہ نے  کوئی جائز وصیت کی ہو تو اسے باقی ترکہ کے ایک تہائی حصے میں سےادا کرنے کے بعد،باقی ماندہ کل ترکہ منقولہ و غیر منقولہ کے7حصے کرکےمرحومہ کے ہر ایک بیٹے کو دو حصےاور ہر ایک بیٹی کو ایک،ایک حصہ ملے گا۔صورتِ تقسیم یہ ہے:میت:ـ(والدہ مرحومہ)۔۔۔7بیٹابیٹابیٹیبیٹیبیٹی22111یعنی18250000میں سےمرحومہ کے ہر ایک بیٹے کو5214285.714روپےاور ہر ایک بیٹی کو2607142.857 روپے ملیں گے۔فقط واللہ اعلم

عنوان: پگڑی کے مکان کے لین دین اور اُس کی میراث کا حکم، تقسیمِ میراث، ورثاء کو میراث میں سے حق نہ دینا
سوال: میری والدہ کا انتقال ہوچکا ہے ، ان کے والدین اور شوہر کا پہلے انتقال ہو چکا تھا ،والدہ کے ورثاء میں ہم دو بیٹے اور چار بیٹیاں ہیں،والدہ کا ایک پگڑی کا مکان تھا جو کہ بھائی نے اپنے قبضے میں کر لیا تھا اور ابھی کچھ ماہ پہلے اس نے اسے آگے 30 لاکھ میں فروخت کر دیا ہے،جس میں سے چالیس ہزار لینڈ لارڈ نے کمیشن رکھا ہے،یہ مکان والدہ کے پاس 27 سال رہا، اس میں میں نے اپنے پیسوں ( تقریباً دو لاکھ روپے جو میری ساس نے گفٹ کیے تھے) سے لوہے کے دروازے اور گرل وغیرہ لگوائی تھی، یہ خرچہ کرتے وقت میری ان پیسوں کو واپس لینے کی کوئی نیت نہیں تھی، اب بھائی اس رقم (انتیس لاکھ ساٹھ ہزار) میں سے ہم بہن بھائیوں کو حصہ دینے کو تیار نہیں ہے، برائے مہربانی ہماری رہنمائی فرمائیں کہ مجھے میرے دولاکھ روپے واپس ملیں گے یا نہیں اور  ہمارا اس رقم (انتیس لاکھ ساٹھ ہزار)  میں کتنا حصہ بنتا ہے؟اور بھائی کا ہمیں وراثت میں حصہ نہ دینا کیسا ہے؟نوٹ:میرے بھائی نے والدہ کے انتقال کے بعد مکان پر قبضہ کرتے وقت مجھے ایک لاکھ روپے دے کر کہا کہ آپ کرائے کے مکان میں رہنے چلے جاؤ، تو میں بھائی سے ایک لاکھ روپے لے کر کرائے کے مکان میں رہنے لگا اور بھائی اسی والدہ والے مکان میں رہتا رہا۔ ایک لاکھ روپے بھائی نے مجھے بطور قرض نہیں دیے تھے، بلکہ بطور ہبہ/گفٹ دیے تھے،اس بات کا بھائی بھی اقرار کرتے ہیں۔وضاحت: والدہ نے 28 سال پہلے پگڑی پر مکان لیتے وقت پگڑی کی مد میں سوا تین لاکھ (325،000) روپے دیے تھے۔
جواب:
جواب سے پہلے بطور تمہید پگڑی پر مکان وغیرہ کے لین دین کی شرعی حیثیت اور حکم کا علم ہونا ضروری ہے،چونکہ  مروجہ پگڑی کا  معاملہ شرعاً درست نہیں ہے، اس لیے کہ پگڑی    نہ تو مکمل   خرید وفروخت کا معاملہ ہے، اور نہ ہی مکمل اجارہ(کرایہ داری) ہے، بلکہ دونوں کے درمیان کا  ایک  ملا جلامعاملہ ہے، پگڑی پر لیا گیا مکان بدستور مالک کی ملکیت میں برقرار رہتا ہے،لہذا پگڑی کا لین دین شرعاً جائز نہیں ہے، ایسے معاملہ کو جتنا جلدی ہوسکے ختم کرکے اونر شپ   کا معاملہ کرلینا چاہیے  یا طویل مدت کے لیے کرایہ داری کا معاملہ کرلینا چاہیے۔پگڑی پر لیا جانے والا مکان تو مالک کی ملکیت میں ہوتا ہے، البتہ اس پگڑی کی مد میں دی جانے والی رقم دینے والے شخص ہی کی ملکیت ہوتی ہے، جب پگڑی پر لینے والا شخص مکان اس کے مالک کو واپس کرے گا تو اس کو وہ رقم واپس مل جائے گی،البتہ  اگر  اس شخص نے خود   پگڑی کے فلیٹ میں کوئی کام کروایا ہو  ، مثلاً لکڑی، ٹائلز یا   پنکھا ، بتی وغیرہ لگائے، یا  دیگر تعمیراتی کام کروایا  تو ایسی صورت  میں  وہ شخص پگڑی کی مد میں دی گئی اصل رقم وصول کرنے کے علاوہ مکان میں کرائے گئے کام کی مد میں اضافی رقم بھی مالک سے یا دوسرے کرایہ دار سے وصول کرسکتا ہے، اور اگر کوئی کام نہیں کروایا  تھا  تو اس فلیٹ کا قبضہ ختم  کرنے کے لیے اضافی رقم لینا یا کسی اور سے  زائد رقم لے کر پگڑی پر دینا درست نہیں ہوگا۔جس صورت میں پگڑی پر لینے والے شخص نے پگڑی کے مکان میں کچھ کام وغیرہ کروایا جس کی تفصیل پیچھے گزری  تو اس صورت میں اگر اس کا انتقال ہوجاتا ہے تو ایسی صورت میں اگر اس کے ورثاء اس پگڑی کے مکان کو مالک کو واپس کر کے  یا کسی دوسرےشخص  کو کرایہ داری کا معاہدہ منتقل کر کے   باہمی رضامندی سے جو پگڑی کی اصل رقم اور  مکان میں کرائے گئے کام کی مد میں اضافی رقم  وصول کریں گے اس میں تمام ورثاء اپنی شرعی حق کے موافق شریک ہوں گے، اور اگر کوئی کام نہیں کروایا تو تمام ورثاء صرف پگڑی پر دی جانے والی اصل رقم میں حق دار ہوں گے، باقی پگڑی کے نفس مکان میں میراث جاری نہیں ہوگی۔لہٰذا صورتِ مسئولہ میں چوں کہ سوال میں ذکر کردہ معلومات کی رُو سے پگڑی کے مکان میں دروازے اور گرِل وغیرہ لگوائی گئی تھی اس لیے اس پگڑی کے مکان کو آگے دوسرے کرایہ دار کو دیتے ہوئے پگڑی کی اصل رقم (سوا تین لاکھ) کے علاوہ مکان میں کرائے گئے کام کی مد میں اضافی رقم (چھبّیس لاکھ پچھتّر ہزار 2675،000 روپے) وصول کرنا جائز تھا، البتہ پگڑی کے معاملے میں اصل مالک (لینڈ لارڈ) کا ہر مرتبہ کی خرید و فروخت میں رسید کی تبدیلی پر کمیشن وغیرہ کے نام سے معاوضہ لینا جائز نہیں ہے، اس لیے لینڈ لارڈ کا چالیس ہزار روپے لینا جائز نہیں تھا۔بہرحال اگر پگڑی کی اصل رقم اور مکان میں کرائے گئے کام کی مد میں وصول کی گئی ہو تو اضافی رقم کے مجموعے ( تیس لاکھ روپے) میں سے جو انتیس لاکھ ساٹھ ہزار (2،960،000) روپے بچ گئے وہ آپ کی والدہ کا ترکہ ہے، آپ نے والدہ کی زندگی میں والدہ کے گھر میں قرض کی صراحت کیے بغیر خود سے دروازے اور گرِل لگوانے کے لیے جو دو لاکھ روپے خرچ کیے تھے وہ آپ کی طرف سے والدہ کے حق میں بمنزلہ تبرّع اور احسان کےتھے،اس لیے اب آپ کو والدہ کے ترکے میں سے ان پیسوں کا مطالبہ کرنے کا حق حاصل نہیں ہے،لہٰذا مکمل رقم تیس لاکھ میں سے جو انتیس لاکھ ساٹھ ہزار (2،960،000) روپے آپ کی والدہ مرحومہ کے تمام شرعی ورثاء میں میراث کے ضابطہ شرعیہ کے مطابق تقسیم کرنا ضروری ہے، آپ کے بھائی کا والدہ کے ترکے تیس لاکھ میں سے جو انتیس لاکھ ساٹھ ہزار (2،960،000) روپے پر خود قبضہ کرنا اور دیگر ورثاء کو اس میں سے حق و حصہ نہ دینا  ناجائز اور سخت گناہ ہے،لہٰذا آپ کے بھائی  کو چاہیے کہ والدہ مرحومہ کے ترکے میں سےان کے تمام شرعی ورثاء  کو حصہ دے دیں، کیوں کہ اگر اس دنیا میں نہیں دیں گے تو آخرت میں دینا پڑے گا اور آخرت میں دینا آسان نہیں ہوگا ،  حدیثِ مبارک میں اس پر  بڑی وعیدیں آئی ہیں ۔حدیث مبارک میں ہے:"عن سعيد بن زيد قال : قال رسول الله صلى الله عليه وسلم : «من أخذ شبرا من الأرض ظلما فإنه يطوقه يوم القيامة من سبع أرضين»".ترجمہ:"حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی"۔(مشكاة المصابيح، باب الغصب والعاریۃ1/254ط: قدیمی)ایک اور حدیث مبارک میں ہے :"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".ترجمہ:"حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا"۔(باب الوصایا، الفصل الثالث1/266ط : قدیمی)آپ کی والدہ مرحومہ کے ترکہ کی تقسیم کا شرعی طریقہ کار یہ ہے کہ  سب سے پہلے مرحومہ کی کل جائیداد منقولہ و غیر منقولہ میں سے مرحومہ کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر ان کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر انہوں نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو 8 حصوں میں تقسیم کر کے اس میں سے دو، دو حصے مرحومہ کے ہر ایک بیٹے کو اور ایک، ایک حصہ مرحومہ کی ہر ایک بیٹی کو ملے گا۔صورتِ تقسیم یہ ہے:میت:8بیٹابیٹابیٹیبیٹیبیٹیبیٹی221111انتیس لاکھ ساٹھ ہزار (2،960،000) روپے میں سے سات لاکھ چالیس ہزار (740،000) روپے مرحومہ کے ہر ایک بیٹے کو اورتین لاکھ ستّر ہزار (370،000) روپے مرحومہ کی ہر ایک بیٹی کو ملیں گے۔فتاوی شامی میں ہے:"وفي الأشباه: لايجوز الاعتياض عن الحقوق المجردة كحق الشفعة، وعلى هذا لايجوز الاعتياض عن الوظائف بالأوقاف.(قوله: لايجوز الاعتياض عن الحقوق المجردة عن الملك) قال: في البدائع: الحقوق المفردة لاتحتمل التمليك ولايجوز الصلح عنها". (کتاب البیوع،4/ 518،ط: سعید)بدائع الصنائع  میں ہے:" ولو أجرها المستأجر بأكثر من الأجرة الأولى فإن كانت الثانية من خلاف جنس الأولى طابت له الزيادة، وإن كانت من جنس الأولى لاتطيب له حتى يزيد في الدار زيادة من بناء أو حفر أو تطيين أو تجصيص". (کتاب الاجارۃ، فصل فی حکم الاجارۃ،4/ 206، ط: سعید)فتاویٰ شامی میں ہے:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له ولو اختلفا في الإذن وعدمه، ولا بينة فالقول لمنكره بيمينه، وفي أن العمارة لها أو له فالقول له لأنه هو المتملك كما أفاده شيخنا وتقدم في الغصب.(قوله عمر دار زوجته إلخ) على هذا التفصيل عمارة كرمها وسائر أملاكها جامع الفصولين، وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له، وله رفعه إلا أن يضر بالبناء، فيمنع ولو بنى لرب الأرض بلا أمره ينبغي أن يكون متبرعا كما مر اهـ وفيه بنى المتولي في عرصة الوقف إن من مال الوقف فللوقف، وكذا لو من مال نفسه لكن للوقف، ولو لنفسه من ماله، فإن أشهد فله وإلا فللوقف، بخلاف أجنبي بنى في ملك غيره".(مسائل شتى،6/ 747، ط: سعید)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: بیوہ کا مرحوم شوہر کے مکان میں تاحیات رہائش اور بیوہ، بھائی اور بہنوں میں ترکہ کی تقسیم
سوال: میرے ماموں کی وفات 4 جنوری 2021 ء کو ہوئی، ان کے نام ایک عدد فلیٹ ہے، اور ان کی کوئی اولاد نہیں ہے، اس فلیٹ کی مالیت تقریبا ً  =/8000000  (اسّی لاکھ روپے) ہے، کیا میری ممانی کو اس فلیٹ میں شرعاً تاحیات رہائش کا حق حاصل ہے یا پھر اس فلیٹ کو بیچ کر رقم ورثاء میں شرعاً تقسیم کرنا  لازمی ہے؟  ورثاء میں چار (4)  بہنیں اور ایک  بھائی  بھی ہیں، ممانی کے نام ایک عدد  پلاٹ  ایک رہائشی اسکیم میں بھی ہے، جس کی مالیت تقریباً ایک کروڑ روپے کے قریب ہے۔شرعی راہ نمائی فرمادیں
جواب: واضح رہے کہ  کسی شخص کے انتقال کے بعد  اس کے ترکہ میں اس کے تمام ورثاء کا حق متعلق ہوجاتا ہے اور وہ سب ترکہ ان کے درمیان مشترک ہوجاتا ہے، اگر مرحوم کے انتقال کے بعد تمام ورثاء باہمی رضامندی سے متروکہ جائیداد   کو مشترک رکھنا چاہتے ہیں یا کسی ایک وارث کو رہائش اختیار کرنے کے لیے دیتے ہیں یا  کسی مصلحت  کی بنا پر  میراث کی فوری تقسیم نہیں کرتے تو یہ بھی درست ہے،  البتہ  اگر کوئی وارث اپنے شرعی حصے  کا مطالبہ کرے تو اس کا حصہ دینا   دیگر ورثاء پر لازم اور ضروری ہوجاتا ہے، اگر  چہ جائیداد فروخت کرنا پڑے۔لہذا صورتِ مسئولہ میں  سائل کے ماموں کے انتقال کے بعد  ان کے تمام ترکہ میں  ان کے سب ورثاء کا حق متعلق ہوگیا ہے، مرحوم کی اولاد نہ ہونے  اور  والدین  کے حیات نہ ہونے  کی صورت میں  مرحوم کے بھائی اور بہن   بھی شرعاً اس کے وارث ہیں،  لہذا اگر وہ  ترکہ کی تقسیم کا اور اس میں اپنے حصہ کا مطالبہ کریں تو ان کو حصہ دینا ضروری ہوگا، اگر چہ اس کے لیے مکان کو فروخت کرنا پڑے،  بیوہ کو مرحوم کے متروکہ مکان میں دیگر ورثاء کی اجازت اور رضامندی کے بغیر تاحیات رہائش کا حق  نہیں ہے، البتہ اگر ورثاء راضی ہیں یا بیوہ دیگر ورثاء  کو ان کے حصہ کے بقدر رقم دے  کر ان کا حصہ خرید لے تو وہ اس مکان کی تنہا  مالک ہوجائے گی۔باقی  سائل کے مرحوم ماموں کے ترکہ کی تقسیم کا طریقہ یہ ہے کہ  ترکہ میں ان کے حقوق متقدمہ یعنی تجہیز وتکفین کے اخراجات نکالنے کے بعد ، اگر ان کے ذمہ کوئی قرض ہو تو اسے کل ترکہ میں سے ادا کرنے کے بعد، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو    8  حصوں میں تقسیم کرکے  2 حصے بیوہ کو، 2 حصے مرحوم کے بھائی کو اور ایک ، ایک حصہ  ہر ایک بہن کو ملے گا۔صورت تقسیم یہ ہے:میت: 4/ 8بیوہبھائیبہن بہن بہن بہن 1               3221111یعنی مثلا ً 100 روپے میں سے 25 روپے مرحوم کی بیوہ کو، 25 روپے  بھائی کو اور 12.50 روپے ہر ایک بہن کو ملیں گے۔باقی سائل کی ممانی کے نام جو رہائشی اسکیم میں پلاٹ ہے اگر  وہ  ان کا ذاتی ہے یا سائل کے ماموں نے  اپنی حیات میں  اپنی بیوی کو گفٹ کرکے  دے دیا تھا، اور اس کا قبضہ    اور اس میں تصرف کا اختیار بھی اس کو دے دیا تھا تو وہ پلاٹ  سائل کی ممانی کی ملکیت ہوگا، ترکہ میں تقسیم نہیں ہوگا، اور اگر سائل کے مرحوم ماموں نے صرف اپنی بیوی کے نام کیا تھا، گفٹ نہیں کیا تھا یا اس کا قبضہ واختیار  نہیں دیا تھا تو وہ   مرحوم کا ترکہ شمار ہوگا، اور ان کے تمام شرعی ورثاء میں شرعی حصص کے تناسب سے تقسیم ہوگا۔فتاوی شامی میں ہ ے:"(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول (وإن تضرر الكل لم يقسم إلا برضاهم) لئلا يعود على موضوعه بالنقض."(6 / 260، کتاب القسمة، ط: سعید)فقط والله اعلم

عنوان: تخارج کے بعد دو بیٹوں اور دو بیٹیوں میں ترکہ کی تقسیم اور متروکہ مکان کے اخراجات
سوال: ہمارے والدین کا انتقال ہوچکا ہے، ورثاء میں ہم 2 بھائی اور 3 بہنیں ہیں، ایک بہن کو اس کے حصے سے زیادہ دے کر ہم الگ کرچکے ہیں، اب ورثاء میں 2 بھائی اور 2 بہنیں ہیں، والدین کے والدین ان کی زندگی میں انتقال کرگئے تھے، ترکہ کا گھر 25 لاکھ میں فروخت ہوا ہے، مذکورہ گھر کا 3 لاکھ بجلی کا بل ادا کرنا باقی ہے جو والد مرحوم کی زندگی کے بعد کا ہے اور ہم دو بھائیوں کے مذکورہ ترکہ کے گھر میں رہنے کے دوران چڑھا ہے اور 1 لاکھ موڈیشن (گھر نام کرانے وغیرہ) میں خرچ ہوئے ہیں، اب آیا مذکورہ رقم 4 لاکھ روپے نکال کر باقی 21 لاکھ روپے شرعی ورثاء میں تقسیم کرنے ہوں گے یا پورے 25 لاکھ روپے تقسیم کرنے ہوں گے؟ اسی طرح ہر وارث کا جو حصہ بنتا ہے، اس سے بھی مطلع فرمائیں۔
جواب:
صورتِ مسئولہ میں والد کا متروکہ مکان فروخت کرنے کے لیے کسی ایک وارث کے نام پر منتقل کرانے کے لیے ایک لاکھ روپے کا جو خرچہ ہوا، وہ تقسیم سے قبل نکالا جائے گا، لیکن متروکہ گھر کے بجلی کے بل کی مد میں واجب الاداء 3 لاکھ روپے ان دو بھائیوں کے ذمہ ادا کرنا لازم ہیں جنہوں نے اپنے والد کی وفات کے بعد اس گھر میں رہ کر بجلی استعمال کی ہے اور اس کا بل ادا نہیں کیا، بجلی کے بل کے مذکورہ 3 لاکھ کے اخراجات ترکہ کی رقم سے منہا نہیں کیے جائیں گے، بلکہ باقی 24 لاکھ روپے دو بھائیوں اور دو بہنوں میں شرعی طریقے کے مطابق تقسیم ہوں گے۔ترکہ کی تقسیم کا شرعی طریقہ یہ ہے:کہ مرحوم والدین کے ترکہ میں سے ان کے  حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں  نے اگر کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 6 حصے کرکے مرحومین کے دو بیٹوں میں سے ہر ایک بیٹے کو 2 حصے اور دو بیٹیوں میں سے ہر ایک بیٹی کو ایک حصہ ملے گا۔صورتِ تقسیم یہ ہے:میت:7/ تخارج:6بیٹابیٹابیٹیبیٹیبیٹی22111۔۔تخارج۔۔یعنی 100 روپے میں سے مرحومین کے دو بیٹوں میں سے ہر ایک بیٹے کو 33.33 روپے اور دو بیٹیوں میں سے ہر ایک بیٹی کو 16.66 روپے ملیں گے۔اور 24 لاکھ روپے میں سے مرحومین کے دو بیٹوں میں سے ہر ایک بیٹے کو 8 لاکھ روپے اور دو بیٹیوں میں سے ہر ایک بیٹی کو 4 لاکھ روپے ملیں گے۔درر الحکام فی شرح مجلۃ الاحکام میں ہے:"إن نفقات الأموال المشتركة تعود على الشركاء بنسبة حصصهم في تلك الأموال حيث إن الغرم بالغنم كما جاء في (المادة 38)."(ج:3، ص:310، الکتاب العاشر الشرکات، الباب الخامس، الفصل الأول، ط: دار الجیل)فتاوی شامی میں ہے:"ثم شرع في مسألة التخارج فقال:(ومن صالح من الورثة) والغرماء على شيء معلوم منها (طرح) أي اطرح سهمه من التصحيح وجعل كأنه استوفى نصيبه (ثم قسم الباقي من التصحيح) أو الديون (على سهام من بقي منهم) فتصح منه.(قوله: ثم شرع في مسألة التخارج) تفاعل من الخروج وهو في الاصطلاح تصالح الورثة على إخراج بعضهم عن الميراث على شيء من التركة عين أو دين، قال في سكب الأنهر: وأصله ما روي أن عبد الرحمن بن عوف رضي الله تعالى عنه طلق في مرض موته إحدى نسائه الأربع ثم مات وهي في العدة، فورثها عثمان رضي الله تعالى عنه ربع الثمن، فصالحوها عنه على ثلاثة وثمانين ألفا من الدراهم، وفي رواية: من الدنانير، وفي رواية: ثمانين ألفا، وكان ذلك بمحضر من الصحابة من غير نكير اه."(ج:6، ص:811، کتاب الفرائض، باب المخارج، ط:سعید)فقط واللہ أعلم

Reference: Riyad as-Salihin 1538 In-book reference : Book 17, Hadith 28: حوالہ

عنوان: بیوہ،تین بیتے اور تین بیٹیوں میں میراث کی تقسیم کا طریقہ
سوال: ایک شخص کا انتقال ہوا،ورثاء میں بیوہ، تین بیٹے اور تین بیٹیاں چھوڑیں، تو اس کی میراث ورثاء میں کیسے تقسیم ہوگی؟
جواب: صورت مسئولہ میں مذکورہ مرحوم شخص کی میراث تقسیم کرنے کا شرعی طریقہ یہ کہ  سب سے پہلے مرحوم کے ترکہ میں سے حقوق متقدمہ (کفن ،دفن کے اخراجات ) نکالنے کے بعد، مرحوم کے ذمہ اگر کوئی قرض ہو تو اس کی ادائیگی کے بعد، مرحوم نے اگر کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد (اگرمرحوم کے والدین حیات نہ ہوں  تو) باقی ماندہ ترکہ کے کل72 حصے کرکے  بیوہ کو9حصے،ہر ایک بیٹے کو14حصے اور ہر ایک بیٹی کو7  حصے ملیں گے۔صورت تقسیم یہ ہے:میت:72/8بیوہبیٹابیٹابیٹابیٹیبیٹیبیٹی179141414777یعنی 100 روپے میں سے مرحوم کی بیوہ کو12.5روپے،ہر ایک بیٹے کو19.444روپے اور ہر ایک بیٹی کو9.722روپے ملیں گے۔فقط واللہ اعلم

عنوان: بیوہ ، نو بیٹے اور تین بیٹیوں میراث کی تقسیم
سوال: ہمارے والد کا انتقال ہوا، ورثاء میں بیوہ ، نو بیٹے اور تین بیٹیاں ہیں ، اور کوئی وارث نہیں ہے ۔والد نے میراث میں ایک مکان چھوڑا، جس کی مالیت ڈیڑھ کروڑ روپے ہے ۔میراث کی تقسیم کیسے ہوگی؟
جواب: صورتِ مسئولہ میں   سائل کے والدکےترکہ کی  شرعی تقسیم کا طریقہ یہ ہے کہ   سائل کے والد مرحوم کے ترکہ   سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائیمیں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  24حصے کئے جائیں گے  ، جس میں سے بیوہ کو 3 حصے ،  ہر بیٹے کو      دو ، دو حصے  اور ہر بیٹی کو ایک ایک   حصہ ملے گا۔  میت:   (والد) ،  مسئلہ :8 / 24 بیوہبیٹابیٹابیٹابیٹابیٹابیٹابیٹابیٹابیٹابیٹیبیٹی بیٹی173222222222111یعنی سوروپے میں سے بیوہ کو  12.50روپے، ہر بیٹے کو 8.33333روپے اور ہر بیٹی کو 4.166667روپے ملیں گے۔ڈیڑھ کروڑ روپے میں سے بیوہ کو 1875000روپے ، ہر بیٹے کو 1250000روپے اور ہر بیٹی کو625000 روپے ملیں گے۔فقط و اللہ اعلم

عنوان: بیوہ دو بیٹیوں اور والد کے درمیان میں ترکہ کی تقسیم
سوال: شوہر کے فوت ہونے پر جائیداد کی تقسیم کیسے ہو گی؟وارثین میں  والد، بیوہ، 2 بیٹیاں، 2 بھائی، ایک بہن ہیں۔
جواب: صورتِ   مسئولہ میں مرحوم کے  حقوقِ متقدمہ (تجہیز و تکفین کے اخراجات، قرض کی ادائیگی اور اگر جائز وصیت کی ہو تو اسے بقیہ ترکے کے ایک تہائی سے)  ادا کرنے کے بعد کل ترکے  کو  24 حصوں میں تقسیم کرکے، 3 حصے بیوہ کو، 8 حصے ہر ایک بیٹی کو، اور 5 حصے مرحوم کے والد کو ملیں گے، جب کہ  مرحوم کے بھائی بہن محروم رہیں گے۔یعنی 100 روپے میں  سے 12 روپے 50 پیسے بیوہ کو، 33 روپے 33 پیسے  ہر ایک بیٹی کو، اور  20 روپے  83 پیسے والد کو ملیں گے۔ فقط واللہ اعلم

عنوان: زندگی میں اولاد کو حصہ دے کر یہ معاہدہ کرلینا کہ بعد میں تمہارا کوئی حصہ نہیں ہوگا
سوال: ہمارے والد صاحب کا انتقال ہوچکا ہے،انہوں نے 2003ءمیں ایک مکان خریداتھا،جس کی قیمت ساڑھے پانچ لاکھ روپے تھی،مرحوم کےچھ بیٹے اور دو بیٹیاں ہیں،انہوں نے اپنی زندگی میں ایک بیٹے کو ایک لاکھ دس ہزار روپے دیے اور دیتے وقت کہا کہ یہ تمہارا حصہ ہوگیا اور تمہارا اب اس مکان میں کوئی حصہ نہیں ہوگااور اس بیٹے نے اس بات کو قبول بھی کرلیاتھا،پھر اس بیٹے نے اس میں اپنے ستر ہزار روپے اور ملا کر ایک لاکھ اسی ہزار کا کورنگی میں مکان خرید لیا،والد کے انتقال کے بعد ہم دو بھائی  مکان میں رہ رہے تھے،کچھ عرصے بعد بھائیوں نے وراثت کا مطالبہ کیا،والد مرحوم والے مکان کو ہم نے فروخت کیا،اب وہ بھائی جس کو والد نے ایک لاکھ دس ہزار روپے دیے تھے،وہ بھی آگئے مطالبہ کرنے اور وہ موصوف اس بات کا اقرار بھی کر رہے ہیں کہ والد نےپیسے دیتے ہوئے کہا تھا کہ اب اس مکان میں تمہارا کوئی حصہ نہیں ،پھر کبھی انکار بھی کرجاتے ہیں۔(1) تو اب شریعت کی رو سے بتا دیجئے کہ جس بیٹے کو والد نے پیسے دے دیے تھے کیا اب والد مرحوم کے مکان میں ان کا حصہ ہے یا نہیں؟(2) اس بیٹے نے جو ایک لاکھ اسی ہزار کا مکان خریدا تھا،اب اس کی قیمت پچیس لاکھ روپے ہے تو آیا یہ مکان وراثت میں ضم ہوگا یا نہیں؟
جواب:
(1) صورتِ مسئولہ میں اگر واقعۃً سائل کے والدصاحب نے اپنی زندگی میں اپنے ایک بیٹے کو  ایک لاکھ دس ہزار روپے دے کر یہ کہا تھا کہ یہ تمہارا حصہ ہوگیااورتمہارااب اس مکان میں کوئی حصہ نہیں ہوگااور اس بیٹےنے اس بات کوقبول بھی کرلیا تھا،تو اب والد کے انتقال کے بعد اس بیٹے کاوالدمرحوم کے متروکہ مکان میں سے اپنے حصے کا مطالبہ کرنا درست نہیں ہے،اس بیٹے کو چاہیے کہ  والد کے ساتھ کیے ہوئےاپنے اس معاہدے کی پاسداری کرےاور مذکورہ مکان میں سے اپنے حصے کا مطالبہ نہ کرے۔اگر مذکورہ بیٹا اپنے اس معاہدے کا اقرار کرچکا ہے، لیکن کبھی  انکار کرجاتا ہے تو سائل اور اس بیٹے کو چاہیےکہ اپنا سارا معاملہ کسی ثالث کے سامنے رکھیں اور سائل اپنے بھائی کے والد کے ساتھ کیےہوئے اس معاہدے پر یا بھائی کے اس معاہدے کا اقرار کرنے پر  شرعی گواہ (دو مرد یا ایک مرد اور دو عورتیں) پیش کرے،اگر وہ شرعی گواہ پیش کردے گا تو مذکورہ بیٹے کو والد مرحوم کے متروکہ مکان میں سےحصہ نہیں ملے گا اور اگر سائل شرعی گواہ پیش نہ کرسکا، تو مذکورہ بیٹا اپنے اس انکار پر قسم کھائے کہ میرا اپنے والد کے ساتھ اس طرح کا کوئی معاہدہ نہیں ہوا تھا اورنہ میں نے کبھی اس معاہدے کا اقرار کیا ہے،اگر وہ بیٹا اس طرح قسم کھا لے گا تواس کو والد مرحوم کے متروکہ مکان میں سے حصہ ملے گا۔(2) جب سائل کے والد صاحب نے مذکورہ بیٹے کو ایک لاکھ دس ہزار روپے ملکیۃً دیے تھےاور پھر اس نے اس کے ساتھ اپنے ستر ہزار روپے ملا کر  مکان خریدا تھا،تویہ مکان اسی کی ملکیت ہے،اس مکان کو والد مرحوم کی وراثت میں تقسیم نہیں کیا جائے گا۔قرآن مجید میں ہے:"وَاَوْفُوْا بِالْعَهْدِ ۚ اِنَّ الْعَهْدَ كَانَ مَسْــــُٔـوْلًا (الإسراء34)""ترجمہ: اور عہد (مشروع) کو پورا کرو ، بیشک (ایسے) عہد کی باز پرس ہونے والی ہے۔(بیان القرآن)"رد المحتار میں ہے:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئًا كالدار على أن لايكون له في سائر التركة حق يجوز."(کتاب الوصایا، ج:6، ص:655، ط:سعید)بدائع الصنائع میں ہے:"فالبينة حجة المدعي واليمين حجة المدعى عليه لقوله عليه الصلاة والسلام: «البينة على المدعي و اليمين على المدعى عليه» جعل عليه الصلاة والسلام البينة حجة المدعي واليمين حجة المدعى عليه والمعقول كذلك لأن المدعي يدعي أمرا خفيا فيحتاج إلى إظهاره وللبينة قوة الإظهار."(کتاب الدعویٰ، ج:6، ص:225، ط:سعید)شرح المجلۃ لسلیم رستم باز میں ہے:"لايجوز لأحد أن يتصرّف في ملك الغير بلا إذنه."(المقدمة، المقالة الثانیة، المادۃ:96، ج:1، ص:51، ط:مکتبہ رشیدیه)فقط والله اعلم

Reference: Riyad as-Salihin 238 In-book reference : Introduction, Hadith 238: حوالہ

عنوان: شوہر 2 بیٹے 3 بیٹیوں میں ترکہ کی تقسیم / زندگی میں جائیداد کی تقسیم
سوال: 1۔ میرے سسر نے 33 سال پہلے کچھ پیسے دئیے تھے اور کہا تھا کہ اس سے دکان لے کر آپ خود اپنے لیے کوئی کاروبار کرلو اور پیسے دیتے وقت سسر نے اس طرح کوئی بات نہیں کی تھی کہ یہ پیسے میں ادھار دے رہا ہوں یا بطور گفٹ دے رہا ہوں،بلکہ بغیر کسی صراحت کے دئیے تھے پھر میں نے اس سے دکان پگڑی پر لے لی،پھر ابھی 2016 میں وہ دکان اس کے اصل مالک نے مجھ سے خالی کرادی اور مجھے پگڑی کی مد میں جمع کرائی ہوئی رقم واپس کردی۔ پھر میں نے اپنے بچوں سے کچھ پیسے ادھار لے کر اس پر تعمیر کروائی۔میں نے اپنی بیوی کا نام اس پلاٹ کی خریداری کے کاغذات پر لکھوایا تھا اس سے میرا مقصد اس کو آدھے پلاٹ کا مالک بنانا تھا۔اب میری بیوی کا انتقال ہوچکا ہے،بیوی کے والدین ان کی حیات میں ہی فوت ہوچکے تھے۔ورثاء میں شوہر،تین بیٹیاں اور دو بیٹے ہیں۔سوال یہ ہے کہ بیوی کا حصہ اس کے ورثاء کے درمیان کس طرح تقسیم ہوگا؟2۔  مذکورہ مکان میں  میرا جو حصہ ہے اس کو اولاد کے درمیان تقسیم کرنے کا کیا طریقہ ہے؟ کیوں کہ میں زندگی میں اولاد کو  ان کا حصہ دینا چاہ رہا ہوں۔
جواب:
صورتِ  مسئولہ میں سائل کی جانب سے اپنے سسر سےمذکورہ رقم کے تقاضہ کیے بغیر سسر نے دکان اور کاروبار کے  لیے جتنی رقم دی تھی، اور قرض وغیرہ کی کوئی صراحت نہیں کی تھی تو شرعًا اس رقم کی حیثیت سائل کے حق میں سسر کی جانب سے تبرع  و احسان کی تھی، بعد ازاں سائل نے پگڑی  کی مد میں جو رقم  جمع کراکر واپس لی تو سائل اس رقم کا مالک تھا، زیر  نظر مسئلہ میں سائل نے مذکورہ رقم سے جو پلاٹ اپنے  لیے اوراپنی اہلیہ کے  لیے خریدا اور آدھے پلاٹ کا اسے مالک بنادیا تھا، تو مذکورہ آدھا پلاٹ بیوی کے انتقال کے بعد مرحومہ  بیوی کا ترکہ ہے، جس میں سائل سمیت مرحومہ کے تمام شرعی ورثاء اپنے اپنے حصوں کے تناسب سے حق دار  ہیں۔1۔ صورتِ  مسئولہ میں مرحومہ  کے  ترکہ کی تقسیم کی صورت یہ ہے کہ مرحومہ کے  حقوق متقدمہ   میں سے اگر مرحومہ پر کوئی قرض ہو تو اسے ادا کیا جائے، اور اگر مرحومہ نے کوئی جائز وصیت کی ہو تو اسے باقی ترکہ کے ایک تہائی میں نافذ کیا جائے، اس کے  بعد باقی کل ترکہ  منقولہ و غیر منقولہ کو 28 حصوں میں تقسیم کرکے ، 7 حصے مرحومہ کے شوہر ( سائل) کو، 6 حصے ہر ایک بیٹے کو، 3 حصے ہر ایک بیٹی کو ملیں گے، جبکہ مرحومہ کے کفن دفن کے اخراجات سائل کے ذمہ ہوں گے۔فتاوی ہندیہ میں ہے:"يجب الكفن على الزوج و إن تركت مالًا و عليه الفتوى، هكذا في فتاوى قاضي خان."(كتاب الصلاة، الباب الحادي والعشرون في الجنائز ، الفصل الثالث في التكفين، ١ / ١٦١، ط: دار الفكر) صورت تقسیم یہ ہے:میت: 4 / 28شوہربیٹابیٹابیٹیبیٹیبیٹی13766333یعنی 100 روپے میں سے 25 روپے مرحومہ کے شوہر کو، 21 روپے 42 پیسے ہر ایک  بیٹے کو، 10 روپے 71 پیسے  ہر ایک بیٹی کو ملیں گے۔2۔ صورتِ  مسئولہ  میں سائل جب تک حیات ہے، اس کی تمام جائیداد اسی کی ملکیت رہے گی، اس میں کسی کا کوئی حق نہیں ہے، سائل اپنی زندگی میں اپنی جائیداد میں جس قسم کا جائز تصرف کرنا چاہے کر سکتا ہے، تاہم زندگی میں اپنی مرضی اور خوشی سے  اگر اپنی جائیداد اپنی اولاد   کے درمیان تقسیم کرنا چاہے، تو کرسکتا ہے، تاہم تقسیم  کرتے وقت   تمام اولاد میں برابری کرنا ضروری ہوگا، یعنی جتنا بیٹے کو دے اتنا ہی بیٹی کو  دے، نہ کسی کو محروم کرے، اور نہ ہی بلا وجہ کمی بیشی کے، اولاد کے درمیان زندگی میں تقسیم کا شرعی  طریقہ یہ ہے کہ سائل اپنی جائیداد میں سے اپنے لیے جتنا مختص کرنا چاہے، کر لے ، تاکہ بوقت ضرورت کام آئے،  اس کے بعد بقیہ جائیداد کو اپنی تمام اولاد  میں برابر تقسیم کردے، اور ہر ایک کو  اس  کے حصہ پر مالکانہ  قبضہ   دے دے، اور برابری کی بنیاد پر تقسیم کرے، البتہ کسی بیٹے یا بیٹی کو کسی معقول وجہ کی بنا پر اوروں کی بنسبت کچھ زیادہ دے سکتا ہے،  یعنی کسی کی کثرت شرافت و دینداری کے، یا خدمت گزار ہونے خے، یا تنگدستی کی وجہ سے اوروں کے بنسبت کچھ زیادہ دے سکتا ہے۔تاہم مذکورہ گھر میں چونکہ سائل کی رہائش بھی ہے، لہذا جب تک اس سے اپنی  رہائش ختم کرکے ہر ایک کو اس کے حصہ کا مالک نہیں بنادیتا اس وقت تک بالغ اولاد کے   محض نام کردینے سے شرعا مذکورہ جائیداد ان کی ملکیت شمار نہیں ہوگی۔درر الحكام في شرح مجلة الأحكام میں ہے:"المادة ( ١١٩٢ ) - (كل يتصرف في ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال. مثلًا: الأبنية التي فوقانيها ملك لأحد وتحتانيها لآخر فبما أن لصاحب الفوقاني حق القرار في التحتاني ولصاحب التحتاني حق السقف في الفوقاني أي حق التستر والتحفظ من الشمس والمطر فليس لأحدهما أن يعمل عملًا مضرًّا بالآخر بدون إذنه ولا أن يهدم بناء نفسه).كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."( الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك، ٣ / ٢٠١  ، ط: دار الجيل)مجمع الأنهر في شرح ملتقى الأبحر میں ہے:"وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاصة.وعند محمد يعطيهم على سبيل المواريث، وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا۔"( كتاب الهبة، اركان الهبة، ٢ / ٣٥٨، ط: دار إحياء التراث العربي )الدار المختار شرح تنوير الابصار میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم۔"( كتاب الهبة، ٥ / ٦٩٦، ط: دار الفكر)المحيط البرهاني في الفقه النعماني میں ہے:"وعن أبي يوسف لا يجوز للرجل أن يهب لامرأته، أو أن تهب لزوجها ولأجنبي دارا وهما فيها ساكنان، كذلك الهبة للولد الكبير؛ لأن الواهب إذا كان في الدار فيده بائن على الدار، وذلك يمنع تمام يد الموهوب له، قال: ولو وهبها لابنه الصغير وهو ساكن فيها يعني الواهب جاز وقد مر۔"( كتاب الهبة والصدقة، الفصل الخامس: في الرجوع في الهبة، ٦ / ٢٥٠، ط: دار الكتب العلمية)حاشية الشرنبلالي میں ہے:"(قوله: وهبت دارها من زوجها وهي ساكنة فيها مع الزوج جاز) كذا في البزازية قلت: لأنها وما في يدها في يد الزوج فلم تكن يدها مانعة من قبضه اهـ لكن نقل في الذخيرة عن المنتقى عن أبي يوسف لا يجوز للرجل أن يهب من امرأته وأن تهب لزوجها أو الأجنبي دارا وهما ساكنان فيها وكذلك الهبة للولد الكبير؛ لأن يد الواهب ثابتة على الدار. اهـ."( درر الحكام شرح غرر الأحكام، كتاب الهبة، ما تصح به الهبة، ٢ / ٢٢٠، ط: دار إحياء الكتب العربية)فتاوی ہندیہ میں ہے:"وفي المنتقى عن أبي يوسف - رحمه الله تعالى - لا يجوز للرجل أن يهب لامرأته ولا أن تهب لزوجها أو لأجنبي دارا وهما فيها ساكنان، وكذلك للولد الكبير، كذا في الذخيرة."( كتاب الهبة، الباب الثاني فيما يجوز من الهبة وما لا يجوز، ٤ / ٣٨٠، ط: دار الفكر)درر الحكام في شرح مجلة الأحكام میں ہے:"(المادة ٨٥٠) - (إذا وهب أحد لابنه الكبير العاقل البالغ شيئا يلزم التسليم والقبض) .قبض العاقل البالغ في الهبة شرط ولا يكفي قبض الآخرين فضولا كالأب والزوج وعليه لو وهب أحد لولده الكبير أي ابنته أو ابنه العاقل البالغ شيئا سواء أكان ذلك الشيء في يد الشخص أم في يد المستودع أم الغاصب أم المستأجر فيلزم تسليم الواهب وقبض الموهوب له ولو كان الولد الموهوب له لا يزال في عيال ذلك الشخص يعني يلزم التسليم والقبض في الهبة للولد الكبير كما في الهبة لأجنبي إذ لا يجري في ذلك حكم المادة الآتية فلا يكفي أن يكون المال الموهوب في يد الأب الواهب أو أن يجدد الأب بعد الهبة القبض... قال الطحطاوي: الهبة للولد الكبير لا تتم إلا بقبضه ولو كان في عيال۔"( الباب الأول بيان المسائل المتعلقة بعقد الهبة، الفصل الأول في بيان مسائل متعلقة بركن الهبة وقبضها، ٢ / ٤ض٧ - ٤١٨، ط: دار الجيل)فقط واللہ اعلم

Reference: Mishkat al-Masabih 5457 In-book reference : Book 27, Hadith 78: حوالہ

عنوان: بیوہ، چھ بیٹے اور تین بیٹیوں میں ترکہ کی تقسیم
سوال: ہمارے والد صاحب کا انتقال ہوگیا ہے، ان کے ورثاء میں ایک بیوہ، چھ بیٹے اور تین بیٹیاں ہیں، والد مرحوم نے جو ترکہ چھوڑا ہے، اس کی کل مالیت 25000000 ( ڈھائی کروڑ ) روپے ہے، ہمارا ایک بھائی اور ایک بہن غیر شادی شدہ ہے، جب کہ  ہمارے دادا اور  دادی کا انتقال والد صاحب کی حیات میں ہی ہوگیا تھا۔مرحوم کا کل ترکہ ان کے ورثاء میں کس طرح تقسیم کیا جائے گا؟
جواب: صورتِ مسئولہ میں مرحوم کے حقوقِ متقدمہ یعنی تجہیز و تکفین کے اخراجات کی ادائیگی کے بعد، اگر مرحوم پر قرض ہو تو اسے ادا کرنے کے بعد، اگر اس نے کوئی جائز وصیت کی ہو تو اسے بقیہ ترکہ کے ایک تہائی میں نافذ کرنے کے بعد بقیہ کل ترکہ کو 120 حصوں میں تقسیم کرکے15 حصے مرحوم کی بیوہ کو، 14 حصے ہر ایک بیٹے کو، اور 7 حصے ہر ایک بیٹی کو ملیں گے۔صورت تقسیم یہ ہےمیت: 8 / 120بیوہبیٹابیٹابیٹابیٹابیٹابیٹابیٹیبیٹیبیٹی1    7    15141414141414777یعنی 25000000 روپے میں سے 3125000 روپے مرحوم کی بیوہ کو، 2916666 روپے 66 پیسے ہر ایک بیٹے کو، 1458333 روپے 33 پیسے ہر ایک بیٹی کو ملیں گے۔فقط واللہ اعلم

عنوان: چار بیٹے چار بیٹیوں میں ترکہ کی تقسیم / دادا دادی کی وراثت میں مرحوم بیٹے کی اولاد کا حق کیا ہے؟
سوال: 1۔ میرے والد اور والدہ  کی وراثت کی تقسیم کا طریقہ معلوم کرنا ہے۔والد کے ترکہ میں دو مکان ہیں جبکہ والدہ کے ترکہ میں دو زرعی زمینیں ہیں۔ورثاء میں چار بیٹے اور چار بیٹیاں حیات ہیں، جبکہ ایک بیٹے کا والدین کی حیات میں ہیں انتقال ہوگیا تھا، جبکہ ہمارے دادا دادی اور نانا نانی کا انتقال والدین کی حیات میں ہی ہوگیا تھا۔2۔ مرحوم بیٹے کی کی بیوہ اور ایک بیٹا اور دو بیٹیوں کا ہمارے والدین کی متروکہ جائیداد میں کچھ حصہ ہے یا نہیں؟شریعت کی روشنی میں رہنمائی درکار ہے۔
جواب: 1۔ صورت مسئولہ میں مرحوم والدین کے ترکہ کی تقسیم کا شرعی طریقہ یہ ہے کہ مرحومین کے حقوق متقدمہ یعنی تجہیز و تکفین، کے اخراجات نکالنے کے بعد اگر مرحومین پر کوئی قرض ہو تو اسے ادا کرنے کے بعد ، اگر مرحومین نے کوئی جائز وصیت کی ہو تو اسے باقی ترکہ کے ایک تہائی سے نافذ  کرنے کے  بعد باقی  کل ترکہ منقولہ و غیر منقولہ  کو 12 حصوں میں تقسیم کرکے دو حصے ہر ایک زندہ بیٹے کو، اور ایک ایک حصہ ہر ایک بیٹی کو ملے گا۔صورت تقسیم یہ ہے:میت: 12بیٹابیٹابیٹابیٹابیٹی بیٹیبیٹیبیٹی22221111یعنی 100 روپے میں سے 16 روپے 66 پیسے ہر ایک زندہ بیٹے کو ، اوی 8 روپے 33 پیسے ہر ایک بیٹی کو ملیں گے، پس اگر مذکورہ چاروں متروکہ جائیداد کو فروخت کرکے فی الحال تقسیم کرنا مقصود نہ ہو تو ان سے حاصل ہونے والی آمدنی کو درج بالا طریقہ کے مطابق ہر ماہ یا فصل فصل کی کٹائی کے بعد اسے چاروں بیٹے اور چاروں بیٹیوں میں تقسیم کرنا ضروری ہوگا۔درر الحكام في شرح مجلة الأحكام میں ہے:"(المادة : ١٠٧٤ ) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة"(الكتاب العاشر الشركات، الباب الأول في بيان شركة الملك، الفصل الثاني في بيان كيفية التصرف في الأعيان المشتركة، ٣ / ٢٦، ط: دار الجيل)2۔  صورت مسئولہ میں سائل کے  مرحوم  والدین کے جس بیٹے کا انتقال ان کی حیات میں ہوگیا تھا، مرحوم بیٹے کی بیوہ اور اولاد اپنے دادا دادی کے ترکہ کے حقدار نہیں، البتہ اگر عاقل بالغ ورثاء اپنی رضامندی سے والدین کی میراث میں سے اپنے شرعی حصہ میں سے انہیں کچھ دینا چاہیں تو دے سکتے ہیں، اور یہ ان کی طرف سے تبرع و احسان ہوگا۔فتاوی شامی میں ہے:"وشروطه ثلاثة موت مورث حقيقة أو حكما كمفقود أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهل إرثه." (  كتاب الفرائض، ٦ / ٧٥٦، ط: دار الفكر)عمدة القاري شرح صحيح البخاري میں ہے:"قوله: (ولا يرث ولد الابن مع الابن) ذكر هذا تأكيدا لما تقدم فإن حجب أولاد الابن بالابن إنما يؤخذ من قوله: إذا لم يكن دونهم ... إلى آخره، بطريق المفهوم."(كتاب القدر، باب ميراث ابن الابن إذا لم يكن ابن، ٢٣ / ٢٣٩، ط: دار إحياء التراث العربي - بيروت)تکملة فتح الملهم میں ہے:"ولو کان مدار الإرث علی الیتم والفقر والحاجة لما ورث أحد من الأقرباء والأغنیاء، وذهب المیراث کله إلی الیتامي والمساکین و يقول الله سبحانه و تعالي: " وَإِذَا حَضَرَ الْقِسْمَةَ أُولُو الْقُرْبَىٰ وَالْيَتَامَىٰ وَالْمَسَاكِينُ فَارْزُقُوهُم مِّنْهُ وَقُولُوا لَهُمْ قَوْلًا مَّعْرُوفًا" خاطب الله سبحانه و تعالي في هذه الآية ورثة الميت، أن يدفعوا شيئا مما حصلوا عليه بالميراث الي أولي القربي و اليتامي و المساكين الذين لم يرثوا الميت. فتبين ان أولي القربي و اليتامي لا يرثون الميت في كل حال، وأن معیار الإرث لیس هو القرابة المحضة ولا الیُتم والمسکنة، وإنما هو الأقربیة إلی المیت .... وقد ذکر الإمام أبوبکر جصاص الرازي رحمه اللّٰه في أحکام القرآن ٢ / ١٠١ والعلامة العیني في عمدة القاري ٢٣ / ٢٣٨: "الإجماع علی أن الحفید لایرث مع الابن".( باب ألحقوا الفرائض بأهلها الخ، مسئلة ميراث الحفيد عند وجود الابن، ۲ /۱۷- ۱۸، ط: مكتبة دار العلوم كراتشي) السراجی فی المیراث میں ہے:"يرجحون بقرب الدرجة، أعني أولاهم بالميراث جزء الميت، أي البنون، ثم بنوهم وإن سفلو الخ."(باب العصبات، ص: ٥٤، ط: مکتبة البشري)فقط واللہ اعلم

عنوان: گریجویٹی اور پنشن میں ورثاء کا حق وحصہ
سوال: میرے بیٹے کا  سرکاری ملازمت کے دوران انتقال ہوگیا ہے، اب اس کے انتقال پر گریجویٹی فنڈ کے  طور پر گورنمنٹ کی طرف سے  30 لاکھ روپے ملے ہیں،  20 ہزار پینشن لگی ہے، لہذا اس میں بطورِ باپ میرا کتنا حصہ بنتا ہے؟ جب کہ اس کی والدہ کا انتقال ہوچکا ہے اور یہ رقم میری بہو کو ملی ہے، اور میرے 3 پوتے اور ایک پوتی ہے۔
جواب: واضح رہے کہ  ملازم کے انتقال کے بعد ادارے کی طرف  سے مرحوم کے پس ماندگان کو  امداد کے طور پر  جو رقم ملتی ہے  تو وہ جس کے نام پر جاری ہو یا ملازم نے اس فنڈ پر جس کو نامزد کیا ہو ،وہی اس کا مالک ہوگا، گریجویٹی  کی  رقم  ادارے کی طرف سے تبرّع و امداد ہوتی ہے، جس کا ایک حصہ ملازم کے ریٹائرڈ ہونے یا دوران ِ ملازمت  انتقال کرنے کی صورت میں  یک مشت ملتا ہے جسے” گریجویٹی“  کہا جاتا ہے اور اس  کا ایک حصہ ”پینشن“  کی صورت میں ماہانہ ملتا ہے،  اس   فنڈ کی مد میں ملازم کی تنخواہ سے کٹوتی نہیں ہوتی ؛ اس لیے یہ ادارے کی طرف سے مرحوم  کے  نامزد پس ماندگان کے لیے عطیہ اور انعام ہے ،لہذا   ادارہ  جس کو مالک بناکر دے گا،  وہی اس کا مالک ہوگا۔ صورت مسئولہ میں سائل کے بیٹے کے ملازمت کے دوران انتقال ہوجانے کے بعد ادارے کی طرف سے جو اس کی بیوہ کو نامزد کرکے گریجویٹی کی رقم ملی ہے، اور اسی طرح جو ماہانہ پینشن ملے گی ، اس کی حق دار مرحوم کی بیوہ ہی ہوگی، سائل کا اس میں کوئی حق وحصہ نہیں ہوگا۔ فتاوی شامی میں ہے:"لأن تركه الميت من الأموال صافيا عن تعلق حق الغير بعين من الأموال كما في شروح السراجية." (6/759،  کتاب الفرائض، ط؛ سعید)      امداد الفتاوی میں ہے:”چوں کہ میراث مملوکہ اموال میں جاری ہوتی ہے اور یہ وظیفہ سرکار کی طرف سے محض تبرع واحسان ہے،قبضہ کے بغیر مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔“(4/343، کتاب الفرائض،

عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم

عنوان: میراث کی تقسیم
سوال: ہمارے دادا کی   گاؤں میں  زمینیں تھیں ،اس کی تقسیم کا کیا حکم ہے  ، ورثاء میں  صرف ایک بیٹا اور  ایک بھتیجا  ہے،والدین  پہلے ہی انتقال کرگئے  تھے  بیٹیاں نہیں ہیں،  پھر اس بیٹے کا  انتقال ہوگیا   ،ورثاء میں  2 بیٹے  اور 5 بیٹیاں  تھی   ، ان میں سے ایک بیٹا اور ایک بیٹی کا والد کی زندگی میں  ہی انتقال ہوگیا تھا،  ان کی بیوی بھی ان سے پہلے  انتقال کرگئی تھی ، میراث کیسے تقسیم ہوگی ، ہمارا یہ ایک بھائی جو کہتا ہے  کہ زمین  میں اپنی مرضی سے تقسیم کرونگا  یہ زمین ابو نے   ساری  مجھے گفٹ کی ہے  اس میں  تمھارا بہنوں کا کوئی حق نہیں ہے  ،البتہ میں اپنی مرضی سے کچھ نہ کچھ دے دوں گا،   ہم چاروں مجبور  اور تنگ دست  بہنیں ہیں  ،بھائی ہمیں والد کی جائیداد میں سے حصہ نہیں  دیتا اس کا   ایسا کرنا جائز ہے ، گاؤں میں ان زمینوں سے 22 سال سے فصل استعمال کرتا ہے  ہم کو کچھ نہیں  دیاشرعاً اس فصل میں ہمارا  حصہ نہیں؟ کراچی میں ہماری والدہ  کا ایک   مکان ہے  ڈیڑھ کروڑ  روپے کا ، اس مکان  کو بھائی نے  اپنے نام کروایا  دھوکے سے  اس مکان میں بھی بھائی نے  ہمیں حصہ نہیں دیا  شرعاً کیا حکم ہے ؟
جواب: (الف)صورت مسئولہ میں  سائلہ کا بھائی یہ دعوی کر رہا ہے کہ یہ زمین  ابونے مجھے گفٹ کی ہے، جبکہ  بہنیں اس  سے انکاری ہیں تو ایسی صورت میں چونکہ گفٹ دینے کے لیے محض گفٹ کافی نہیں ،بلکہ عملاً قبضہ وتصرف دینا بھی ضروری ہے،اس لیے فریقین کو  چاہیے کہ معاملہ کو کسی معتبر عالم دین یا مفتی صاحب کے سامنے رکھیں  اور انکو فیصل مقرر کریں ،بہن چونکہ مدعیہ ہے اس لیے بھائی پر لازم ہے کہ شرعی شہادت  سے اپنے دعوی  گفٹ کو ثابت کرے اور پھر یہ بھی ثابت کریں کہ مرحوم نے اپنی حیاتی  میں اس کا مکمل  قبضہ وتصرف  بھی دے دیا تھا ،اگر شرعی شہادت  سے اس کا یہ  د عوی ثابت ہوجاتا ہے تو   دعویٰ والی یہ زمین   اس کی ملک ہوں گی ،لیکن اس صورت میں والد کا یہ اقدام اولاد کے درمیان ناانصافی کے زمرے میں آتاہے ، اس  نا انصافی  کی وجہ سے والد گناہ گار ہوگا اس لئے کہ والد نے اپنی دیگر اولاد کو محروم کرکے اپنی مملوکہ زمین صرف ایک کو دی اور اگر شرعی شہادت  سے اپنا دعوی(گفٹ اور قبضہ )  کو ثابت نہ کرسکا تو بہنوں سے  عدم علم کی قسم  لیکر ان کے حق میں فیصلہ  ہوگا ، پھر مذکورہ زمینیں والد کا ترکہ شمار ہوکر  تمام ورثاء میں شرعی تناسب سے تقسیم ہوں گی ، سائلہ کےدادا  مرحوم  کی  میراث کی تقسیم کا شرعی طریقہ  یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو باقی ترکہ سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  ترکہ کے تہائی  حصہ میں سے اسے  نا فذ کرنے کے بعد  باقی تمام ترکہ کے کل 6حصے کرکےمرحوم   کے  بیٹے کو 2 حصے ،مرحوم کی ہر ایک بیٹی کو  1،1 حصہ ملے گا۔صورت تقسیم یہ ہے :میت : 1بیٹابھتیجا1محروم میت:6    مف :1بیٹابیٹی بیٹیبیٹیبیٹی 2  1111یعنی سو روپے میں سے مرحوم کے ہر ایک بیٹے کو 33.33روپے ،مرحوم کی ہر ایک بیٹی کو 16.66روپے ملیں گے۔(ب)سائلہ کے بھائی نے گاؤں کی متروکہ مشترکہ زمین پر 22سال تک جو فصل کاشت کی ہے   اصولاً تو  اسے اپنے لیےاجازت  لیکر یہ کام کرنا چاہیے تھا ،باقی اس نے بلااجازت کاشت کی ہے تو چونکہ دیگر ورثاءنے ان کا کوئی اجارہ  طے نہیں کیا ،لہذا جو فصل اس نے حاصل کی وہ سائلہ کے بھائی ہی کی شمار ہوگی ،البتہ آئندہ کے لیے اگر کرایہ کا معاہدہ  کرنا چاہیں تو اس کی گنجائش ہے ،نیز اگر اس زمین کی تقسیم چاہیں تو ان کے درمیان شرعی حصوں کے بقدر  کرنا ضروری ہے ۔ (ج)سائلہ کا بیان اگر واقعۃً صحیح اور درست ہے تو اس صورت  میں سائلہ کے بھائی  کا  میراث  کے مال   پر قبضہ کرنا شرعاً ہرگز جائز  نہیں  ہے،  سائلہ کے بھائی  پر لازم  ہے  کہ میراث میں  بہنوں کو ان کا حق وحصہ  اس دنیا میں دے دے ورنہ آخرت میں دینا پڑے گا اور آخرت میں دینا آسان نہیں ہوگا ،حدیثِ مبارک میں اس پر  بڑی وعیدیں آئی ہیں:  حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔حاشیہ ابن عابدین میں ہے :منافع ‌الغصب غير مضمونة إلا أن يكون وقفا أو مال يتيم أو معدا للاستغلال فصرح بضمان منافع الثلاثة.کتاب الغصب،ج:6،ص:186،ط:دارالفکر بیروتمشکاۃ المصابیح میں ہے: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (1/266، باب الوصایا، الفصل الثالث،  ط: قدیمی)فقط واللہ اعلم

عنوان: والد ، والدہ اور کنوارابیٹے کی میراث
سوال: میرے والد کے آبائی ترکے سے میرے چچا نے ہمیں تین لاکھ روپے ایک بار دیئے اور ایک بار ساڑھے تین لاکھ روپے دیے۔ پہلی دفعہ والے تین لاکھ روپے سے میں نے تمام ورثاء کی اجازت سے ایک پلاٹ خریدا ۔ورثاء:ایک بیوہ دو بیٹے اور چار بیٹیاں حیات تھیں۔ اس کے بعد ایک بیٹے کا انتقال ہوا وہ کنوارا تھا پھر والدہ کابھی یعنی بیوہ کا انتقال ہوگیا ۔براہ کرم یہ بتائیں کس کا کتنا حصہ ہے؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ کار یہ ہے کہ مرحوم کے   حقوقِ متقدمہ یعنی تجہیز و تکفین کے اخراجات نکالنے  کے بعد، اگر مرحوم کے ذمہ کوئی قرض ہو  (مثلاً بیوی کا مہر وغیرہ) تو اسے  ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی مال میں سے وصیت کو نافذ کرنے کے بعد باقی کل جائیداد  منقولہ و غیر منقولہ کو  6حصوں میں تقسیم کرکے  2حصے مرحوم کے بیٹے کو(یعنی 33.33 فیصد) اور ایک ایک  حصہ(یعنی 16.66 فیصد) مرحوم کی ہر  ایک بیٹی کو ملےگا۔  نیز  اگر  سائل نے مذکورہ پلاٹ سب کیلئے ہی خریدا تھا تو سب ہی کا اس میں مالکانہ حق ہیں ، اور بیان کردہ حصص کے اعتبار سے شریک ہیں ۔ اور اگر  سب کی اجازت سے اپنے لئے پلاٹ خریدا تھا تو  مذکورہ تین لاکھ روپے کو انکے حصص کے اعتبار سے واپس کرنا اور  تقسیم کرنا ضروری ہے۔صورت تقسیم یہ ہے:میت: 6( والد/ والدہ/کنوارابیٹا)بیٹابیٹیبیٹیبیٹیبیٹی21111فقط واللہ اعلم

عنوان: شوہر، ایک بھائی اور چار بہنوں میں ترکہ کی تقسیم
سوال: میری بہن کا انتقال ہوا ہے، جن کی کوئی اولاد نہیں تھی، ورثاء میں شوہر، ایک بھائی، اور چار بہنیں ہیں، مرحومہ کے والدین، دادا دادی، نانا نانی کا انتقال میری مرحومہ بہن سے پہلے ہی ہوچکا ہے۔شریعت کی روشنی میں مرحومہ کا ترکہ کیسے تقسیم ہوگا؟
جواب: صورتِ مسئولہ میں  مرحومہ کے حقوقِ متقدمہ یعنی تجہیز و تکفین کے اخراجات کی ادائیگی کے بعد، اگر مرحوم پر قرض ہو تو اسے ادا کرنے کے بعد، اگر مرحوم نے کوئی جائز صورت کی ہو تو اسے ایک تہائی ترکہ میں سے نافذ کرنے کے بعد  باقی کل ترکہ منقولہ و غیر منقولہ کو 12 حصوں میں تقسیم کرکے، 6 حصے مرحومہ کے شوہر کو، 2 حصے مرحومہ کے بھائی کو، اور ایک ایک حصہ مرحومہ کی ہر ایک بہن کو ملے گا۔صورتِ تقسیم یہ ہے:میت: 2 / 12شوہربھائیبہنبہنبہنبہن11621111یعنی 100 روپے میں سے 50 روپے مرحومہ کے شوہر کو، 16 روپے 66 پیسے مرحومہ کے بھائی کو، 8 روپے 33 پیسے مرحومہ کی ہر ایک بہن کو ملیں گے۔ فقط واللہ اعلم

عنوان: بیوہ اور سات بھائیوں میں ترکہ کی تقسیم کا طریقہ
سوال: زید کا انتقال ہو گیا ہے، جس کی کوئی اولاد نہیں ہے، صرف ایک بیوہ ہے اور سات سگے بھائی ہیں، بہن بھی کوئی نہیں اور والدین کا انتقال بھی پہلے ہو چکا ہے، وراثت کس کس کو ملے گی؟ اور حصوں کی تقسیم کس طرح ہو گی؟
جواب: صورتِ مسئولہ میں مرحوم کے ترکہ  کی تقسیم کا شرعی  طریقہ یہ ہے کہ اولاً مرحوم کے ترکہ میں سے اس کی تجہیز و تکفین کے اخراجات ادا کیے جائیں، پھر اگر مرحوم کے ذمہ کوئی قرضہ ہو تو اس کو ادا کرنے کے بعد اگر مرحوم نے کوئی جائز وصیت کی ہو تو اس کو ایک تہائی ترکہ میں سے نافذ کرنے کے بعد باقی ترکہ کو 28 حصوں میں تقسیم کر کے بیوہ کو  سات حصے اور ہر ایک بھائی کو تین حصے ملیں گے۔صورتِ تقسیم یہ ہے:28/4بیوہبھائیبھائیبھائیبھائیبھائیبھائیبھائی1373333333یعنی فیصد کے اعتبار سے 25 فیصد بیوہ کو اور 10.714 فیصد ہر ایک بھائی کو ملے گا۔فقط واللہ اعلم

عنوان: دو بطن کا مناسخہ
سوال: میرے ماموں کا 2017میں انتقال ہوا ہے ،ورثاء میں صرف تین بہنیں ہیں،مرحوم نے کی شادی نہیں ہوئی تھی ،مرحوم کے والدین ،دادا،دادی،اور نانا ،نانی کا مرحوم کی زندگی میں انتقال ہوگیا تھا،مرحوم کا کوئی بھائی یا چچا نہیں تھا،پھر 2020میں مرحوم کی ایک بہن (میری والدہ )کا انتقال ہوا،مرحومہ کے ورثاء میں شوہر اور ایک بیٹا (یعنی میں)ہے،مرحومہ کے والدین ،دادا،دادی ،نانا ،نانی اور ایک بیٹی (میری بہن)کا ان کی زندگی میں انتقال ہوگیا تھا،پھر میرے والد صاحب کاانتقال ہوا،ورثاء میں ایک بیٹا(یعنی میں)ہے،باقی مرحوم کے والدین ،دادا،دادی اور نانا،نانی کا مرحوم کی زندگی میں انتقال ہوگیا تھا،میرے ماموں مرحوم کا ترکہ ان کےورثاء میں کیسے تقسیم ہوگا ؟اور میرے بہنوئی کواس میں حصہ ملے گا یا نہیں ؟شریعت کی روشنی میں جواب دے کر ممنون فرمائیں۔
جواب: صورت مسئولہ  میں سائل کےمرحوم  ماموں  کا          ترکہ ان کے ورثا ء میں تقسیم کرنے کا شرعی طریقہ یہ ہے کہ سب سے پہلے مرحوم کے ترکہ سے مرحوم کے حقوق متقدمہ یعنی تجہیز وتکفین کے اخراجات نکالنے کے بعد، اگر مرحوم کے ذمہ کسی کا قرض ہو تو اس کو  کل ترکہ سے ادا کرنے کے بعد، اوراگر مرحوم  نے کوئی        جائز      وصیت کی ہو تو          اس کو باقی      ترکہ کے       ایک تہا ئی حصہ میں سے نافذ کرنےکے بعد  باقی کل جائیدادمنقولہ وغیر منقولہ کو 3حصےکرکے اس میں سے مرحوم کی ہر زندہ بہن اور  مرحوم کی مرحومہ بہن کے بیٹے (یعنی سائل )میں سے ہر ایک کو ایک ،ایک  حصہ ملے گا۔صورت تقسیم یہ ہے:میت۔۔3بعدالرد3بہن بہنبہن2111فوت شدہ   بیٹا1یعنی100روپے میں سے مرحوم کے ہر زندہ بہن اورمرحومکی مرحومہ بہن کے بیٹے (یعنی سائل )میں سے ہر ایک کو33.333333روپے ملیں گے۔2۔سائل کی مرحومہ بہن کے شوہرکا مرحوم کےترکہ میں کوئی حق وحصہ نہیں ہے۔فقط واللہ اعلم

عنوان: تین بیٹیاں اور ایک بہن اور پانچ بھتیجے چھوڑے تو بھتیجے محروم ہوں گے
سوال: وراثت کے سلسلے میں شرعی راہنمائی فرمائیں:میرے ماموں کا انتقال ہو گیا ہے، ماموں کی تین بیٹیاں حیات ہیں، بیٹا کوئی نہیں ہے، ماموں کے والدین اور اہلیہ بھی ان سے پہلے فوت ہو چکے ہیں۔ماموں کے کل تین بھائی اوردو بہنیں تھیں ان میں سے تین بھائیوں اور ایک بہن کا انتقال ماموں کی حیات میں ہی ہو چکا تھا، اب صرف ایک بہن ( میری والدہ) حیات ہیں، نیز ماموں کے تین بھائیوں کے ٹوٹل پانچ بیٹے حیات ہیں، یعنی ماموں کے پانچ بھتیجے  حیات ہیں۔
جواب: صورتِ مسئولہ میں سائل کے مرحوم ماموں کی میراث تقسیم کرنے کا طریقہ یہ ہے کہ سب سے پہلے مرحوم کے کل ترکہ منقولہ وغیرِ منقولہ  سے ان کے کفن دفن کا خرچہ نکالا جائے، پھر اگر مرحوم پر کوئی قرض ہو تو ترکہ سے اسے ادا کیا جائے، اس کے  اگر مرحوم نے کوئی جائز وصیت کی ہو تو باقی ترکہ کے ایک تہائی میں اسے نافذ کیا جائے اس کے بعد جو مال بچ جائےاس کے9 حصے کر کے مرحوم کی ہر بیٹی کو 2،2 حصے اور مرحوم کی بہن یعنی سائل کی والدہ کو 3 حصہ دیے جائیں۔میت---مسئلہ:3/ 9بیٹیبیٹیبیٹیبہن212223یعنی قابلِ تقسیم ترکہ کا 22.22 فیصد مرحوم کی ہر بیٹی کو اور 33.33 فیصد مرحوم کی بہن کو  ملے گا۔فتاوى ہندیہ  میں ہے: "إذا اجتمعت العصبات بعضها عصبة بنفسها وبعضها عصبة بغيرها وبعضها عصبة مع غيرها فالترجيح منها بالقرب إلى الميت لا بكونها عصبة بنفسها، حتى أن العصبة مع غيرها إذا كانت أقرب إلى الميت من العصبة بنفسها كانت العصبة مع غيرها أولى. بيانه إذا هلك الرجل وترك بنتا وأختا لأب وأم وابن أخ لأب فنصف الميراث للبنت والنصف للأخت ولا شيء لابن الأخ؛ لأن الأخت صارت عصبة مع البنت وهي إلى الميت أقرب من ابن الأخ".(كتاب الفرائض،الباب الثالث في العصبات،6/ 452، ط:رشيدية)الدر المختار مع حاشیہ ابن عابدین میں ہے:"ثم شرع في العصبة مع غيره فقال (ومع غيره الأخوات مع البنات) أو بنات الابن لقول الفرضيين اجعلوا الأخوات مع البنات عصبة والمراد من الجمعين هنا الجنس".وفی الرد:"(قوله: لقول الفرضيين إلخ) جعله في السراجية وغيرها حديثا قال في سكب الأنهر: ولم أقف على من خرجه، لكن أصله ثابت بخبر ابن مسعود - رضي الله عنه - وهو ما رواه البخاري وغيره في بنت وبنت ابن وأخت للبنت النصف، ولبنت الابن السدس، وما بقي فللأخت وجعله ابن الهائم في فصوله من قول الفرضيين وتبعه شراحها كالقاضي زكريا وسبط المارديني وغيرهما اهـ".(‌‌كتاب الفرائض،فصل في العصبات،6/ 776، ط:سعید)فقط والله أعلم

عنوان: میراث کی تقسیم
سوال: ہمارے ایک بھائی کا انتقال ہوا، ورثاء میں ورثاء میں ایک بیٹا اور  تین بیٹیاں ہیں،  یعنی ہمارا ایک بھتیجا اور تین بھتیجیاں ہیں،مرحوم کی والدین اور اس کی بیوی  پہلے انتقال کرگئے ہیں، مسئلہ یہ پوچھنا ہے کہ ہمارے والد صاحب کی جائیداد میں ایک دکان تھی، اس کا کرایہ آتا تھا اور ہم بھائی ،  بہن آپس میں تقسیم کررہے تھے،مرحوم بھائی کےحصے کی رقم ہم جمع کرتے تھے، اس دوران ہمارے دو بھتیجیوں(مرحوم بھائی کے  دو بیٹیوں) کی شادی کرنی تھی اور   ان کے والد  مرحوم کے حصے  سے  اندونوں بھتیجیوں   کے حصے میں  جو رقم بنتی تھی وہ ان کی شادی اخراجات سے کافی کم تھی ، اس لیے  باقی ایک  بھتیجی اور بھتیجے کی رضامندی سے ہم نے مرحوم کے سارے حصے سے ہم نے ان دو بھتیجیوں کی شادی کرالی اور ان کے درمیان یہ معاہدہ  ہوا کہ بعد میں دکان کے کرایہ میں سے مرحوم والد (ہمارے بھائی ) کے حصے میں جو رقم جمع ہوگی  وہ ہم(بھتیجے اور ایک بھتیجی) پر خرچ ہوگی، اور اس بات  کو باقی دو بھتیجیوں (جن  کی شادی ہونی والی تھی) منظور کرلیا۔اب مرحوم بھائی کےحصہ میں دوبارہ  15 لاکھ 83 ہزار 1 سو تیس روپے جمع ہوگئے ہیں ،اب اس رقم سے  معاہدہ  کے مطابق اس بھتیجے اور بھتیجی کی شادی کرانی ہے ،ليكن  اچانك  ان  دو(شادی شدہ )بھتیجیوں   نے  مطالبہ كيا  کہ یہ رقم ہم چاروں کی ہے صرف ان دو (بھتيجے اور ايك  بھتیجی ) کی نہیں ہے، اور کہتی ہیں کہ ہمارے  نام پر اکاؤنٹ بناؤ،  جس میں  ہماری رقم جمع ہوگی اور یہ رقم ہم  چارو ں کے مشترک ہوگی، شرعًا ان دو بھتیجیوں کا  مطالبہ درست ہے یا نہیں؟ اگر درست ہے تو تقسیم کا طریقہ کار کیا ہے؟
جواب: صورتِ مسئولہ میں جب سائل کے بھتیجے اور بھتیجیوں میں  مذکورہ معاہدہ ہوا تھا ، تو شرعًا اس معاہدہ کی پاسداری ضروری ہے، مرحوم کی دونوں  (شادی     شدہ) بیٹیوں  کے لیے مذکورہ مطالبہ جائز نہیں ،   مذکورہ رقم   اس بھتیجے اور بھتیجی کی شادیوں میں خرچ ہوگی، اس کے بعد  ان کے والد  کے حصے میں جتنی رقم آئی گی  وہ اس بھتیجے اور بھتیجیوں میں تقسیم ہوگی، بھتیجےکو دو حصے جبکہ تینوں بھتیجیوں کو ایک  ایک حصہ ملے گا۔  رسول اللہ  صلی  اللہ علیہ وسلم نےفرمایا:لا أیمان لمن لاأمانة له، ولادین لمن لا عهد له، و الذي نفسي بیدہ، لا یستقیم دین عبد حتی یستقیم لسانه، ولایستقیم لسانه حتی یستقیم قلبه، ولا یدخل الجنة من لایأمن جارہ بوائقه۔(المعجم الکبیر، للطبراني،۱۰/۲۲۷ ط: داراحیاء التراث العربي بیروت)مزيد فرمايا:"المسلمون ‌على شروطهم"۔(المدونة ، 3/ 223، ط: دار الكتب العلمية)فقط واللہ اعلم۔

عنوان: قتل کی کوشش کی وجہ سے وارث کو محروم کرنا جائز نہیں
سوال: میں دو بیویوں کا شوہر ہوں، دونوں بیویوں سے اللہ نے اولاد کی نعمت سے نوازا ہے، میری عمر بڑھ گئی ہے، اہل و عیال کی خیر خواہی کے لیے میری خواہش ہے کہ ان کو چند ضروری باتوں کی تلقین چھوڑ جاؤں، جن میں سے اہم مسئلہ میراث کی تقسیم کا ہے کہ میرے اہل و عیال میں سے جو ذی شعور اور ذمہ دار ہیں وہ کہیں مال کی محبت میں اپنی طاقت کا استعمال کر کمزوروں ( بچوں اور عورتوں ) کو ان کے شرعی مقرر کردہ حق سے محروم نہ کردیں۔لیکن  میں اپنی ایک بیوی سے اس کی چند کوتاہیوں کی وجہ سے خفا ہوں، ان کوتاہیوں میں سے ایک یہ ہے کہ اس نے کئی دفعہ ایسا اقدام کیا ہے کہ اگر اللہ نہ چاہتا تو میں اس دنیا میں نہ رہتا، اس وجہ سے دل آمادہ نہیں ہوتا کہ میرے متروکہ مال میں سے اپنے مفروضہ حصے کی مالک ہوجائے۔دریافت یہ کرنا ہے کہ کیا میرے لیے جائز ہے کہ میں کسی طریقے سے اس کو حصے سے محروم کروں؟ کیا میں اس طرح کرنے سے عنداللہ مجرم ہوں گا؟نوٹ:میری یہ بیوی تین سال سے گاؤں میں والد کے گھر پر ہے، جب کہ ایک ماہ کی اجازت لے کر گئی تھی، کئی بار واپس لوٹنے کا کہہ چکاہوں مگر واپس نہیں آرہی۔براہِ کرم قرآن و سنت کی روشنی میں حل نکال کر مطمئن فرمائیں۔
جواب: واضح رہے کہ مال اللہ تعالی کا عطیہ ہوتا ہے، ایک مومن بندے کو چاہیے کہ جب اللہ تعالی اسے مال کی نعمت سے نوازیں تو وہ خوش دلی کے ساتھ  مال سے متعلق اللہ تعالی کے مقرر کردہ فرائض انجام دے،  زندگی میں بھی مسلمان پر  مال کے متعلق مختلف ذمہ داریاں  عائد ہوتی ہیں اور  موت کے بعد   شریعت نے فوت ہونے والے شخص کے مال کو اس کے ورثاء کا حق قرار دیا ہے اور اس بات کی سخت تاکید فرمائی ہے کہ ہر وارث کو اس کا شرعی حصہ دیا جائے اور کسی کو محروم نہ کیا جائے، نبی کریم ﷺ کا فرمان ہے: جس شخص نے (کسی وارث کو) ایسی میراث سے محروم کیا جس کو اللہ اور اس کے رسول نے مقرر کیا ہے تو اللہ تعالی اسے جنت کی میراث سے محروم کردے گا۔البتہ چند امور ایسے ہیں کہ اگر ان میں سے کوئی امر کسی وارث میں پایا جائے تو شریعت خود اس وارث کو میراث سے محروم کردیتی ہے، ان امور میں سے ایک یہ ہے کہ کوئی وارث اپنے مورث کو ایسے طریقے سے قتل کردے کہ جس سے قاتل پر شرعاً قصاص یا کفارہ لازم ہوجائے، لیکن  مورث کے قتل  کی کوشش کی وجہ سے شریعت وارث کو میراث سے محروم نہیں کرتی۔لہذا صورتِ مسئولہ میں جب اللہ تعالی نے کرم کرتے ہوئے سائل کو متعدد بار بیوی کی کوشش کے باوجود موت کے منہ سے بچا لیاہے تو سائل کو چاہیے کہ اللہ کا شکر بجالاتے ہوئے میراث کے متعلق حکمِ خدا پر عمل کرنے میں کسی قسم کی تنگی دل میں نہ لائے بلکہ خوش دلی کے ساتھ میراث کے معاملے کو اللہ تعالی کے فیصلے پر چھوڑ دے، نیز زندگی موت اللہ کے ہاتھ میں ہے، کوئی کسی کی زندگی سے ایک سیکنڈ بھی کم نہیں کرسکتا، سائل خود بھی متعدد بار اس کا مشاہدہ کرچکا ہے، پس سائل کے لیے جائز نہیں ہے کہ وہ کوئی ایسا اقدام کرے جس سے مذکورہ بیوی کو میراث سے محروم کردے، اگر سائل نے ایسا کیا تو عنداللہ مجرم ہوگا۔کنز العمال میں ہے:"من ‌قطع ‌ميراثا فرضه الله تعالى قطع الله ميراثه من الجنة۔"(كنز العمال، المجلد11، كتاب الفرائض، الفصل الاول في فضله و احكام ذوي الفائض و العصبات و ذوي الارحام، ص: 9، ط: مؤسسة الرسالة)سراجی میں ہے:"المانع من الارث ارنعة: الرق۔۔۔و القتل الذي يتعلق به وجوب القصاص او الكفارة۔"(سراجي، فصل في الموانع، ص: 12، ط: مكتبة البشري)فقط و الله اعلم

عنوان: بیوہ، دو بیٹے اور دو بیٹی میں ترکہ کی تقسیم
سوال: میرے والد صاحب کا انتقال ہوگیا ہے، ان کے ترکہ میں ایک گھر ہے جس کی مارکیٹ ویلیو 60,00,000 روپے ہے، والد صاحب کے انتقال کے وقت ان کے ورثاء میں بیوہ، دو بیٹے اور دو بیٹیاں حیات ہیں، آپ سے والد صاحب کے ترکہ کی شرعی تقسیم مطلوب ہے کہ کس وارث کو کتنا حصہ ملے گا؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 48 حصوں میں تقسیم کیا جائے گا، جس میں سے مرحوم کی بیوہ کو 6 حصے، مرحوم کے ہر بیٹے کو 14 حصے اور مرحوم کی ہر بیٹی کو 7 حصے ملیں گے۔صورت تقسیم یہ ہے:میت :8/ 48بیوہبیٹابیٹابیٹیبیٹی176141477یعنی 60,00,000 روپے میں سے مرحوم کی بیوہ کو 7,50,000 روپے، مرحوم کے ہر بیٹے کو 17,50,000 روپے اور مرحوم کی ہر بیٹی کو 8,75,000 روپے ملیں گے۔فقط واللہ اعلم

عنوان: میراث کی تقسیم
سوال: میرے دادا کا ایک مکان  تھا،اب ان کا انتقال ہوچکا ہے اور وہ مکان بھی  فروخت کردیا گیا  ہے اور اس کی  رقم  بھی تقسیم ہو چکی ہے  اور ہمیں اپنا حصہ بھی  مل چکا ہے  ،اب میرے چچا کہہ رہے ہیں  کہ آپ کے والد صاحب نے دادا کی زندگی میں  یہ کہا تھا کہ "اس  گھر سے اپناحصہ چھوڑتا ہوں  "لہذا مکان کی رقم پر  آپ لوگوں کا حق نہیں  ہے ،یہ رقم آپ ہمیں واپس کردیں ،والد صاحب سے پوچھا  تو انہوں نے  جواب   دیا  کہ مجھے کچھ یاد نہیں کہ  میں نے کہا تھا یا نہیں (کیونکہ  عمر بھی زیادہ ہو گئی ) البتہ والد صاحب  کی ایک دستاویز  میں یہ بات ملی  کہ اگر چہ  میں نے بہت پہلے  بات کہیں تھی  ،اس کے علاوہ  اور بھی میں نے  بہت کچھ کہا تھا  جو آپ لوگوں نے نہیں مانا، براہ کرم  شریعت کی رو سے  راہنمائی فرمائیں کہ اگر والدصاحب  نے کہا تھا  تو کیا حکم ہے ؟اور نہیں کہا تو کیا حکم ہے ؟دونوں باتوں کے متعلق  شریعت کیا کہتی ہے ؟
جواب: واضح رہے  کہ میراث اور ترکہ میں جائیداد کی تقسیم سے پہلے کسی وارث کا اپنے شرعی حصہ سے  محض زبانی طور پر بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  یا کسی کے حق میں دست بردار ہوجائے تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے، اسے اصطلاح میں " تخارج" کہتے ہیں۔مذکورہ تفصیل کی رو سے  صورت مسئولہ میں  سائل کے والد  کااپنے  والد کی زندگی میں یہ کہناکہ "میں اس گھر سے اپنا حصہ چھوڑتا ہو ں " شریعت میں اس کا کوئی اعتبار نہیں ،لہذا سائل کے چچا کا  اپنے بھائی سے میراث کی رقم  کا مطالبہ کرناجائز نہیں ۔ " تکملۃ رد المحتار علی الدر المختار" میں ہے:" الإرث جبري لَا يسْقط بالإسقاط".(ج: 7/ص:505 / کتاب الدعوی، ط :سعید)"الأشباہ والنظائر" لابن نجیم  میں ہے:           "لَوْ قَالَ الْوَارِثُ: تَرَكْتُ حَقِّي لَمْ يَبْطُلْ حَقُّهُ؛ إذْ الْمِلْكُ لَا يَبْطُلُ بِالتَّرْك" (ص؛309/ما یقبل الاسقاط من الحقوق وما لا یقبلہ/ط:قدیمی)فقط واللہ اعلم

عنوان: ترکہ کی شرعی تقسیم سے پہلے کسی وارث کاحصہ لے کر ایک طرف ہونا
سوال: ہمارے دادامرحوم نے ایک کمپنی بنائی تھی،جب1978 میں ان کی وفات  ہوئی توان کے بھائی نے ان کی ایک بیٹی (جو کہ شادی شدہ تھی) کے علاوہ باقی تمام بچوں کو اس کمپنی میں حصہ دار بنایا۔اس وقت میرے والد صاحب اکیلے کمپنی چلارہے تھے،وقت گزرتا گیا،بہن بھائی بڑے ہوگئے۔شادیاں ہوگئیں،حج بھی کرلیے۔ 1990 میں تین بھائیوں نے علیحدگی کاکہاتو میرے والد صاحب نے ان کو پیسے دے کر علیحدہ کردیا۔1998 میں جب قانونًا ان تینوں کو کمپنی سےعلیحدہ ہونے کا کہاتو انہوں نے کہاکہ ہمیں 1990 میں کم پیسے ملے تھے ۔تو میرے والد صاحب نے ان کی ڈیمانڈ کے مطابق ان کو ایک دکان بھی دے دی۔وقت کے ساتھ باقی بہن بھائی بھی قانونی طور پر الگ ہوگئے ۔جوتین بھائی سب سے پہلے علیحدہ ہوئے  تھےان کے درمیان 2009 میں نااتفاقی ہوگئی، جھگڑے پڑگئے ۔میرے والد صاحب نے پھر ان کو پیسے دیے اور جھگڑے ختم کرواکران کو علیحدہ کروادیا۔اب 23 سال بعد  وہ ہم پریہ دعوی کررہے ہیں کہ آپ کی کمپنی میں ہماراحصہ ہے جو ہمیں چاہیے۔ان کا یہ دعوی کرنا شرعا کیساہے؟
جواب: صورتِ مسئولہ میں جب سائل کے والد نے اپنے بھائیوں کو ان کی رضامندی سے اپنے والد مرحوم کے ترکہ میں سے حصے دے دئے تھے تو ترکہ کی  مذکورہ کمپنی میں شرعاً ان کاکوئی حصہ نہیں ہے۔لہذا ان کامطالبہ شرعاً غلط ہے۔فتاوی ہندیہ میں ہے:إذا كانت التركة بين ورثة فأخرجوا أحدهما منها بمال أعطوه إياه والتركة عقار أو عروض صح قليلا كان ما أعطوه أو كثيرا وإن كانت التركة ذهبا فأعطوه فضة أو كانت فضة فأعطوه ذهبا فهو كذلك لأنه بيع الجنس بخلاف الجنس فلا يشترط التساوي ويعتبر التقابض في المجلس فإن كان الذي في يده بقية التركة جاحدا يكتفى بذلك القبض وإن كان مقرا غير مانع لنصيبه فلا بد من تجديد القبض وهو أن يرجع إلى موضع فيه العين ويمضي وقت يتمكن فيه من قبضه، كذا في الكافي.(کتاب الصلح ، الباب الخامس  في صلح  الورثة ، ج:4،ص:268، ط:دار الفکر)فقط واللہ اعلم

عنوان: بھائی اور بہنوں کو اولاد کی موجودگی میں حصہ نہیں ملتا ہے
سوال: میری اہلیہ کا انتقال ہو گیا ہے ،ورثاء میں میں (شوہر )،ایک بیٹا اور ایک بیٹی ہے ،مرحومہ کے تین بھائی اور چار بہنیں ہیں ،نیز یہ بھی بتائیں کہ مرحومہ کے بہن اور بھائیوں کا حصہ بنتا ہے یا نہیں ؟
جواب: صورت        مسئولہ  میں  مرحومہ کے ترکہ کی تقسیم  کا شرعی طریقہ یہ  ہےکہ مرحومہ کے حقوق  متقدمہ یعنی اگر مرحومہ کے ذمہ  کوئی قرض ہو تو  اسے ادا کرنے کے بعد  اور اگر مرحومہ نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کے4 حصے کر کے ایک حصہ شوہر (سائل)کو  ،دو حصے بیٹے کو اور ایک حصہ بیٹی کو ملے گا ،نیز اولاد کی موجود گی میں بہن اور بھائیوں کا کوئی حق و حصہ نہیں ہے ۔صورت تقسیم یہ ہے:میت بیوی 4شوہر بیٹابیٹی121یعنی 100 فیصد میں سے شوہر کو 25 فیصد ،بیٹے کو 50 فیصد اور بیٹی کو 25 فیصد ملے گا ۔فقط وللہ اعلم

عنوان: ترکہ کی تقسیم
سوال: میرے والد نے ریٹائرمنٹ کے بعد  دکان کھولی، والد صاحب کی طبعیت خراب ہونے پر میں نے نوکری چھوڑ کر والد صاحب  کی دکان پر بیٹھا،دکان میں والد صاحب کا مال تھا ، بعد میں  میں بھی مزید مال ملایا تھا ، لیکن یہ بات معلوم نہیں کہ میں نے کتنا  مال ملایا تھا،دکان کے منافع سے میں نے دو پلاٹ خرید لیے، پھر اس سےگھر بھی تعمیر کیا،اور والد صاحب کا انتقال بھی اسی گھر میں ہوا، ورثاء میں بیوہ ،دو بیٹے اور چار بیٹیاں ہیں، اسی گھر میں سوسائٹی کی واجب الاداء رقم بھی تھے، جو میں نے ادا کئے،اسی دکان  کے منافع  سے بہن کی شادی پر  بغیر کسی معاہدہ  کے   میں نے تقریباً 13 لاکھ روپے خرچ کئے، اس وقت میں گھر کا سربراہ تھا،والدہ چاہتی ہیں کہ ہر ایک کو اس کے حصہ مل جائے،دریافت  کرنا یہ ہے کہ :1 :بہن کی شادی پر میں نے جو رقم خرچ کی  وہ میں لے سکتا ہوں؟2:بہنوں کا مطالبہ ہے کہ  میں  اتنا عرصہ دکان میں رہاہوں ، اس دکان  کا کرایہ ادا کرو،کیا بہنوں کا یہ مطالبہ درست ہے؟
جواب: 1:واضح رہے کہ سائل نے اپنے والد   کی دکان کے  منافع  سے بہن کی شادی پر جو رقم خرچ کی  ہے ،چوں کہ بہن کی شادی  پر اس رقم کے خرچ کرتے وقت اس سے کوئی معاہدہ نہیں ہوا تھا، اس لیے بہن سے  اس رقم کا مطالبہ کرنا شرعًا  درست نہیں۔2:مذکوررہ دکان  چوں کہ والد مرحوم کا ترکہ ہے ،جس میں سائل سمیت دیگر تمام ورثاء حصہ دار ہیں،لیکن سائل سے اس کی بہنوں نے اپنے حصے کی دکان میں کام کرنے پرکوئی کرایہ کا معاہدہ نہیں کیا  تھا ، لہذابہنوں کا سائل سے  اس دکان کے کرایہ کا مطالبہ  کرنا  شرعاً درست نہیں۔باقی والد مرحوم کی مذکورہ دکان  اور کاروبار اور اس کے علاوہ جو بھی ترکہ ہو  ، اس کے تقسیم کرنے  کاشرعی طریقہ  یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعداگر مرحوم کے ذمہ کسی کا  قرض ہو   تو اس  کی ادائیگی کے بعد اگرانہوں نے  کوئی جائزوصیت کی ہو تو   باقی مال کے ایک تہائی  میں  سے اس کو نافذ کرنے کے بعد مذکورہ دکاناور اس کے علاوہ جو بھی ترکہ ہو     اس کو 64 حصے کرکے مرحوم کی بیوہ کو  8 حصے، ہر بیٹے کو 14 حصے، جبکہ ہر بیٹی کو 7 حصے ملیں گے۔صورت تقسیم درج ذیل ہے:میت: مسئلہ: 64/8بیوہبیٹابیٹابیٹی بیٹیبیٹیبیٹی17814147777یعنی بیوہ کو12.50 فیصد،ہر بیٹے کو 21.875فیصد جبکہ ہر بیٹی کو 10.937فیصد ملے گا۔فتاوی شامی میں ہے:"لو واحد من الشريكين ‌سكن ... في الدار مدة مضت من الزمن...فليس للشريك أن يطالبه ... بأجرة السكنى ولا المطالبه...بأنه يسكن من الأول ... لكنه إن كان في المستقبل...يطلب أن يهايئ الشريكا ... يجاب فافهم ودع التشكيكا"(حاشية ابن عابدين ،4/ 337،ط:سعید)فتاوی رحیمیہ میں ہے :جن بھائی  بہنوں کی شادی والد صاحب کے انتقال کے بعد ہوئی ہے کیا شادی کے وقت ان سے یہ کہا گیا تھا کہ جو کچھ ان کی شادی کے سلسلہ میں خرچ ہوگا تقسیم وراثت کے وقت اس  کووضع کیا جائے گا اگر باہمی یہ  معاہدہ ہوگیا ہو اور بھائی بہنوں نے اسے تسلیم   کیا ہو تب تو اخراجات وضع کرکے ان کا حصہ ادا کیا جائے گا اور اگر باہمی رضامندی سے  ایسا معاہدہ نہ ہوا ہوتو اسے تبرع واحسان کہا جائے گا، ان کے حصہ میں سے جبراوصول نہیں کیا جاسکتا، البتہ  اگر وہ اپنی مرضی سے وضع کرنے کے لئے  کہیں تو ان کی مرضی کی بات ہے۔(فتاوی رحیمیہ ،ج: 10،ص:284)فقط واللہ اعلم

عنوان: میراث تقسیم کرنے کی ایک صورت
سوال: میری بڑی بہن کا انتقال ہوا  ،ورثاء میں شوہر، ایک بھائی اور پانچ بہنیں ہیں ،اپنی اولاد کوئی نہیں تھی ، شوہر کی  دوسری بیوی سے دو بیٹے اور ایک بیٹی ہیں۔میری بہن کے ورثاءکون کون ہیں؟ اور میراث کس طرح تقسیم ہوگی؟
جواب: صورتِ مسئو لہ   میں مرحومہ کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے اگر مرحومہ  کے ذمہ کسی کا  قرض  ہو تو وہ ادا کیا جائے ، اس  کے بعد اگرمرحومہ نے کوئی جائزوصیت کی ہو تو  باقی مال کے ایک تہائی مال میں اس کو نافذ کیاجائے،باقی کل جائیداد منقولہ وغیر منقولہ  14 حصے بناکر  شوہر کو  7 حصے ،بھائی کو 2 حصے اور ہر  ایک بہن کو ایک ایک حصہ ملے گا۔صورتِ تقسیم یہ ہے:میت:14/2شوہربھائی بہنبہنبہنبہنبہن117211111یعنی 100 روپے میں سے شوہر کو 50 روپے ،بھائی کو14.285 روپے اور ہر ایک بہن کو  7.142 روپے ملیں گے۔شوہر کی   دوسری بیوی سے جو  اولاد ہے ان  کا  سائل کی بہن یعنی اپنی سوتیلی والدہ کی میراث میں  شرعاً کوئی حصہ  نہیں ہے۔فقط واللہ اعلم

عنوان: بیٹوں نے اپنی محنت سے ترکہ میں اضافہ کیا تو اُس اضافہ کا حکم
سوال: اگر باپ سے ترکہ میں ایک گھر اور ایک دوکان  رہ جاۓ اور بیٹے اپنی محنت سے اس مال و جائیداد میں اضافہ کر لیں تو کیا اپنی بہنوں کو موجودہ تمام مال میں حصہ دینا ہوگا  یا والد صاحب کے بچے ہوۓ مال میں سے؟
جواب: صورتِ مسئولہ  میں باپ  کی متروکہ جائیداد میں تمام ورثاء اپنے اپنے حصہ کے بقدر شریک تھے ، پھر اگر بھائیوں نے اپنی محنت سے متروکہ جائیداد میں کچھ اضافہ کردیا ہے تو  یہ اضافہ بھی تمام ورثاء میں ان کے حصوں کے مطابق تقسیم ہوگا، یعنی اضافہ شدہ ترکہ  بھی تمام بھائی بہنوں کے درمیان ان کے شرعی حصوں کے مطابق تقسیم ہوگا۔ فتاوی شامی میں ہے:"لو اجتمع إخوة يعملون في تركة أبيهم و نما المال فهو بينهم سوية، و لو اختلفوا في العمل والرأي اهـ".(رد المحتار، کتاب الشرکة، فصل في الشرکة الفاسدة، 4/325 ط:  سعید)فقط واللہ اعلم

عنوان: پراویڈنٹ فنڈ،گریجویٹی فنڈ اور انشورنس میں میراث کا حکم
سوال: ایک شخص کا انتقال ہوگیاہے،ان کے ترکہ میں پراویڈنٹ فنڈ،گریجویٹی فنڈاور انشورنس کی رقم ہے ان میں سے کون سے ورثاء میں تقسیم ہوں گے،مرحوم کے ورثاء میں بیوہ،ایک بیٹی اور نو چچازاد بھائی ہیں،والدین کا انتقال پہلے ہوچکا تھا  ،مذکورہ ترکہ کی رقم میں ہروارث کا شرعی اعتبار سے  کتنا حصہ بنے گا؟
جواب: صورتِ مسئولہ  میں پراویڈنٹ فنڈ اور انشورنس کی مرحوم یا کمپنی کی طرف سے جمع کردہ اصل  رقم  تو مرحوم کے ترکہ میں شامل ہوکر تمام ورثاء میں ان کے شرعی حصوں کے مطابق تقسیم ہوگی ،اور گریجویٹی فنڈ   کی رقم ادارہ کی طرف سے عطیہ ہوتی ہے،اس  رقم کا حق دار وہی ہوتا ہےجس کے نام پر یہ رقم جاری ہو ،یہ رقم ترکہ میں داخل نہیں ہے،اسی طرح انشورنس کے نام پر جو رقم جمع کردہ رقم سے اضافی ملے گی ،وہ ورثاء کے لیے جائز نہیں ہوگی  اسے بغیر ثواب کے نیت کے کسی غریب پر صدقہ کرنا ضروری ہے۔باقی مرحوم کے ترکہ کی تقسیم کا شرعی طریقہ یہ ہےکہ  سب سے پہلے مرحو م کے ترکہ میں سے ان کے حقوقِ متقدمہ یعنی تجہیز وتکفین کےاخراجات نکالنے کےبعد اگر مرحوم پر کوئی قرض ہو تو اس کو ادا کرنے کے بعد،اگر انہوں  نے کوئی جائز وصیت کی ہو تو باقی ترکہ کے ایک تہائی حصے میں اسے نافذ کرنے کے بعدما بقیہ  تمام جائیداد منقولہ وغیر منقولہ کے کل  24  حصے کرکے مرحوم کی بیوہ کو 3 حصے،بیٹی کو 12 حصےاور ہر  چچازاد  بھائی کو ایک ایک حصہ دیا جائےگا۔ صورتِ تقسیم یہ ہے:میت 24/8بیوہبیٹیچچازاد  چچازادچچازادچچازادچچازادچچازادچچازادچچازادچچازاد143312111111111یعنی سو روپے میں سے مرحوم کی  بیوہ کو12.50 روپے،بیٹی کو50 روپےاور ہر چچازاد بھائی کو4.166  روپے ملیں گے۔شرح المجلۃ میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الکتاب العاشر الشرکات، الباب الأول في بیان شركة الملك ج:3،ص:55،ط: دارالجیل)وفیہ ایضاً:"فالتبرع هو إعطاء الشيء غير الواجب، إعطاؤه إحسانا من المعطي"(المادۃ، 58،ج:1،ص:57،ط:دارالجیل)موسوعۃ القواعد الفقہیۃ   میں ہے:"ما حصل بسبب خبيث فالسّبيل ردّه ...؛ لأنّ سبيل الكسب الخبيث التّصدّق إذا تعذّر الردّ على صاحبه، ويتصدّق بلا نيَّة الثّواب له، وإنّما ينوى به براءة الذّمّة."(‌‌القاعدة الثالثۃ والسّبعون ج9 ص 124 ط:بیروت لبنان)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی)فقط واللہ اعلم

عنوان: مکان بیوی کے نام پر کیا لیکن مالکانہ حقوق نہیں دیے نیز دو بطن کا مناسخہ
سوال: میرے والد نے دو شادیاں کی تھیں،پہلی بیوی سے دو بیٹیا ں تھیں ،اس کے انتقال کے بعد دوسری شادی کی،جس سے پانچ بیٹے اور چھ بیٹاں ہوئیں،پہلی بیوی کا انتقال 1948ء میں ہوگیا تھا،اس کے بعد 2005ء میں پہلی بیوی سے ایک بیٹی کا انتقال ہوا،پھر 2009ء میں والد صاحب کا انتقال ہوا ،ان کے ورثاء میں ایک بیوہ(دوسری بیوی)،پانچ بیٹے اور سات بیٹیاں تھیں،والد کے والدین پہلے انتقال کر گئے تھے،پھر دوسری بیوی سے ایک بیٹی(زینب)کا انتقال ہوا،اس کے ورثاء میں شوہر والدہ،پانچ بھائی اور پانچ بہنیں تھیں  اور ایک علاتی بہن(باپ شریک) تھی،والد صاحب نے اپنے ذاتی پیسوں سے ایک مکان خریدا تھا،جو دوسری بیوی کے صرف نام پر تھا،آیا اس میں پہلی بیوی کی جو دو بیٹیاں تھیں،ان حصہ ہوگا یا نہیں؟والد صاحب کی میراث کی تقسیم کا شرعی طریقہ بھی بتادیں۔
جواب: صورتِ مسئولہ  میں  جب والد صاحب نے اپنے ذاتی پیسوں سے ایک مکان خریدا تھا،  دوسری بیوی کے صرف  نام پر کیا تھا،اس کو مالک نہیں بنایا تھا، تو مذکورہ مکان والد صاحب کی ملکیت شمار ہوکر ان کے تمام ورثاء میں ان کے شرعی حصوں کے تناسب سے تقسیم ہوگا،والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو  باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو12240حصوں میں تقسیم کر کے بیوہ(دوسری بیوی)کو1635حصے،ہر ایک بیٹے کو 1288حصے،پہلی بیوی کی زندہ بیٹی کو 630حصے،دوسری بیوی کی ہر ایک بیٹی کو644 حصے اور بیٹی(زینب) کے شوہر کو315 حصے ملیں گے۔صورت تقسیم یہ ہے:میت:12240/136/8۔۔والدبیوہبیٹابیٹابیٹابیٹابیٹابیٹیبیٹیبیٹیبیٹیبیٹیبیٹیبیٹی171714141414147777777153012601260126012601260فوت630630630630630630میت:90/6۔۔بیٹی(زینب)۔۔ما فی الید:7شوہروالدہبھائیبھائیبھائیبھائیبھائیبہنبہنبہنبہنبہن3124515444442222231510528282828281414141414یعنی فیصد کے اعتبار سے بیوہ کو13.357 فیصد،ہر ایک بیٹے کو10.522 فیصد،پہلی بیوی کی زندہ بیٹی کو5.147 فیصد،دوسری بیوی کی ہر ایک بیٹی کو5.261 فیصد اور بیٹی زینب کے شوہر کو2.573 فیصد ملے گا۔فتاوی شامی میں ہے:"وتصح بإيجاب ك وهبت ونحلت وأطعمتك هذا الطعام ولو) ذلك (على وجه المزاح) بخلاف أطعمتك أرضي فإنه عارية لرقبتها وإطعام لغلتها بحر (أو الإضافة إلى ما) أي إلى جزء (يعبر به عن الكل ك وهبت لك فرجها وجعلته لك) لأن اللام للتمليك بخلاف جعلته باسمك فإنه ليس بهبة۔۔۔" (کتاب الھبۃ5/ 688،ط:سعید)فقط واللہ اعلم

عنوان: تین بیٹوں اور دو بیٹیوں میں مرحوم کی رقم کی تقسیم
سوال: میرے والد کا انتقال ہوا ،ورثاء میں تین بیٹے اور دوبیٹیاں حیات ہیں ، بیوہ اور والدین کا انتقال زندگی میں ہوگیا تھا۔ترکہ میں3180999روپے کی رقم چھوڑی ہے۔ترکہ کی رقم مذکورہ ورثاء میں کس طرح تقسیم ہوگی؟
جواب: صورتِ مسئولہ میں مرحوم والد کے ترکہ کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکا لنے کے بعد  اگران  کے ذمہ کوئی قرض ہو تو اسے کل ترکہ  سے ادا کرنے کے بعداور اگرانہوں نے کوئی جائز وصیت کی ہو تو اسے باقی ترکہ کے ایک تہائی سے نافذ کرنے کے بعد  کل رقم  کوآٹھ حصوں میں تقسیم کرکے دو حصے ہر ایک بیٹے کو اور ایک ایک حصہ ہرا یک بیٹی کو ملے گا۔صورتِ تقسیم یہ ہے:میت 8بیٹابیٹابیٹابیٹیبیٹی22211یعنی مذکورہ رقم (3180999روپے)میں سے 795249.75روپے ہرایک بیٹے کو اور 397624.875 روپے ہر ایک بیٹی کو ملیں گے۔فقط واللہ اعلم

عنوان: رضاعی باپ کی جائیداد میں رضاعی بیٹے کا حصہ نہیں ہے
سوال: ایک شخص کا انتقال ہوا،اس کے ورثاء میں بیوہ،پانچ بیٹے اور ایک بیٹی ہے۔مرحوم کے والدین پہلے ہی انتقال کر گئے تھے،مذکورہ شخص کا ایک پلاٹ جس کی قیمت  ستائیس لاکھ روپے ہے،ورثاء میں کس طرح تقسیم ہوگا،بیوہ نے ایک بچہ بھی گود لیا تھا اور اس کو دودھ بھی پلایا تھا،پھر اس کے اصل والد نے تین سال بعد بچہ واپس لے لیا تھا،کیا اس کا مرحوم کی جائیداد میں حصہ ہوگا یا نہیں؟
جواب: صورت مسئولہ میں مرحومکی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو88حصوں میں تقسیم کر کے بیوہ کو11حصے،ہر ایک بیٹے کو14حصے اور بیٹی کو7حصے ملیں گے۔بیوہ نے جس بچہ کو گود لیا تھا،اس کا مرحوم کی جائیداد میں کوئی حصہ نہیں ہے۔صورت تقسیم یہ ہے:میت:88/8۔۔مرحوم بیوہبیٹابیٹابیٹابیٹابیٹابیٹی171114141414147یعنی فیصد کے اعتبار سے بیوہ کو12.50فیصد،ہر ایک بیٹے کو15.909فیصد اور   بیٹی کو  7.954فیصد ملے گا۔2700000روپے میں سے بیوہ کو337500روپے،ہر ایک بیٹے کو429545.46روپے اور بیٹی کو214772.73روپے ملیں گے۔وفی الفتاوى الهندية:"ويستحق الإرث بإحدى خصال ثلاث: بالنسب وهو القرابة، والسبب وهو الزوجية۔"(کتاب الفرائض/6/ 447/ط:رشیدیہ)فقط واللہ اعلم

عنوان: حرام مال میراث میں تقسیم نہیں ہوتا بلکہ واجب التصدق ہے
سوال: میرا حقیقی بھائی پراوئیٹ بینک کی ملازمت کرتا تھا ،اس کا کینسر کے مرض میں انتقال ہوگیا ،اس کو وہاں سے بقایاجات ملنے ہیں ،ورثا میں والد ،والدہ ،بیوہ،3 بیٹے اور ایک بیٹی ہیں ،مرحوم کا ترکہ درج ذیل ورثاء میں کس طرح تقسیم ہوگا ؟
جواب: واضح رہے کہ کوئی بھی بینک سودی کاروباری سے پاک نہیں ہے ،اور قرآن و حدیث میں سودی لین دین کی سخت ممانعت آئی ہے ،بلکہ سود خور کو  اللہ اور کے رسول سے جنگ کرنے کے مترادف قرار دیا ہے   ،اسی وجہ سےبینک میں کسی قسم کی  ملازمت کرنا  سودی لین دین میں معاونت کرنے کی وجہ سے نا  جانائز اور حرام ہے،اور اس کام کی وجہ سے ملنے والی تنخواہ بھی ناجائز اور حرام ہے،نیز یہ بھی واضح رہے کہ حرام  مال میراث میں تقسیم نہیں ہوتا ہے ،بلکہ  ایسامال اصل مالک کی طرح ورثاء کے لیے بھی حرام ہوتا ہے اور واجب التصدق ہوتا ہے ،یعنی ورثاء پر لازم ہوتا ہے کہ اس حرام مال  کسی مستحق زکوۃ کو صدقہ کریں ؛ لہذا صورت مسئولہ میں مرحوم بھائی کو بینک سے  ملنے والے بقایاجات حرام ہے ،اس کو  ورثاء کے درمیان تقسیم نہیں کیا جائے گا بلکہ ورثاء کو  اس کا صدقہ کرنا واجب ہے ۔البتہ اس کے علاوہ  اگر مرحوم بھائی کے پاس  دیگر ترکہ جو جائز آمدنی سے حاصل شدہ ہو اس کی تقسیم کا  شرعی طریقہ یہ  ہے کہ اس سے  مرحوم کے  حقوق  متقدمہ     یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو168 حصوں میں تقسیم کیا جائے گا ،والد کو 28 حصے،والدہ کو 28 حصے ،بیوہ کو 21 حصے ،ہر ایک بیٹے کو 26 حصے اور بیٹی کو 13 حصے ملیں گے۔صورت تقسیم یہ ہے:میت  168/24بیوہوالدوالدہبیٹابیٹابیٹابیٹی3441321282826262613یعنی 100 فیصد میں سے والد کو 16.66 فیصد ،والدہ کو 16.66 فیصد ،12.5 فیصد ،ہر بیٹے کو 15.476 فیصد اور بیٹی کو 7.738 فیصد ملے گا ۔فتاوی شامی میں ہے:"وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة ۔وفي الرد (قوله وسنحققه ثمة) أي في كتاب الحظر والإباحة. قال هناك بعد ذكره ما هنا لكن في المجتبى: مات وكسبه حرام فالميراث حلال، ثم رمز وقال: لا نأخذ بهذه الرواية، وهو حرام مطلقا على الورثة فتنبه. اهـ. ح، ومفاده الحرمة وإن لم يعلم أربابه وينبغي تقييده بما إذا كان عين الحرام ليوافق ما نقلناه، إذ لو اختلط بحيث لا يتميز يملكه ملكا خبيثا، لكن لا يحل له التصرف فيه ما لم يؤد بدله كما حققناه قبيل باب زكاة المال فتأمل"(کتاب البیوع ،باب البیع الفاسد،ج:5،ص:99۔ط:سعید) السنن الكبري للبيہقی ميں ہے:"عن فضالة بن عبيد صاحب النبى - صلى الله عليه وسلم - أنه قال:كل قرض جر منفعة فهو وجه من وجوه الربا."(باب كل قرض جر منفعۃ فهو ربا:رقم،11037،294/11،هجر للبحوث والدراسات العربيۃ والإسلاميۃ)فقط واللہ اعلم

عنوان: گھر کی تقسیم
سوال: ہمارے والد صاحب نے اپنی زندگی میں ہمارے درمیان اپنی جائیداد تقسیم  کی،ہم پانچ بہنیں اور دو بھائی ہیں ، والد صاحب کی 65 لاکھ روپے کی جائیداد تھی ، یعنی ایک  جونا مارکیٹ والا گھر تھا ، جس کی قیمت 30 لاکھ روپے تھی، ایک نیو کراچی والا گھر تھا، جس کی قیمت بھی 30 لاکھ تھی،دوپلاٹ تھے جن کی قیمت 50 ہزار روپے تھی،  والد صاحب نے بیٹوں اور بیٹیوں  سب  کو  آٹھ آٹھ لاکھ روپے دیے، البتہ   والد صاحب نے  جونا مارکیٹ والا گھر میرے (والد کی ایک بیٹی ) میرے ایک معذور بھائی اور اپنے لیے چھوڑا،یعنی آٹھ آٹھ لاکھ روپے کے بدلے ہمیں یہ گھر چھوڑا، اور والد صاحب نے سب کو کہا   کہ میں سب کو حصہ دے چکا ہوں یہ نیو کراچی والا گھر ہم تینوں کا ہے اس میں کسی کا حصہ نہیں ہوگا،اب والد کے انتقال کے  بعد صورت حال یہ ہوا کہ میرے والد کے  باقی  چار بیٹیاں  اور ایک بیٹا بھی اس مکان میں حصہ مانگ رہے ہیں ، کیا اس  گھر میں ہم دونوں (ایک بیٹی اور ایک بیٹے ) کے علاوہ  کسی کاحصہ ہے؟والدہ کا انتقال ہوا ہے۔
جواب: صورت ِ مسئولہ میں سائل کا بیان اگرواقعۃً  درست ہے  کہ والد نے اپنی زندگی میں سائل اور ایک معذور بھائی کے علاوہ دیگر ورثاء کو  آٹھ آٹھ لاکھ روپے  دے کر یہ معاہدہ کیا کہ نیو کراچی والے گھر میں کسی کا حصہ نہیں ہوگا،اور سب ورثاء اسی پر راضی ہوگیے تھے، تو اب اس نیو کراچی والا مذکورہ مکان  شرعًا تین حصوں میں تقسیم ہوگا،ایک حصہ  سائل کا ،ایک حصہ سائل کے  معذور  بھائی کا اور تیسراحصہ  سائل کے مرحوم والد کا ترکہ  ہے  جو  سائل  ، اس کے معذور بھائی  سمیت والد مرحوم کے تمام شرعی ورثاء میں تقسیم ہوگا۔والد مرحوم کے( ایک تہائی )حصہ کی تقسیم:والد مرحوم کے ترکہ (نیو کراچی والے مکان کے تیسرے حصے ) کی تقسیم  کا شرعی   طریقہ یہ کہمرحوم کے ترکہ سے حقوق متقدمہ یعنی تجہیز و تکفین  کا خرچہ نکالنے کے بعداگر انکے ذمہ کسی کا  قرض ہو تو   اس  کی ادائیگی کے بعد    اگر انہوں نے   کوئی جائز وصیت کی ہو تو باقی ترکہ کے ایک  تہائی مال میں اس کو نافذ کرنے کے بعد باقی کل جائیداد منقولہ وغیر منقولہ کو 9 حصے کر کے ہربیٹے کودو         دوحصے  اورہر  بیٹی کو  ایک      ایک  حصہ ملے گا۔صورتِ تقسیم درج ذیل ہے:میت: مسئلہ :9بیٹابیٹابیٹیبیٹیبیٹیبیٹیبیٹی2211111یعنی ہر بیٹے کو 22.222فیصدجبکہ ہر بیٹی کو 11.111فیصد  ملے گا۔فقط واللہ اعلم

عنوان: تقسیم میراث
سوال: ایک آدمی کاانتقال ہوگیاہے، وارثین میں ایک بیوہ،تین بیٹے اورتین بیٹیاں ہیں اور اس کا متروکہ  مال ترپن لاکھ (5300000)روپے ہے۔شریعت کے روشنی میں ہروارث کوکتناحصہ ملے گا؟
جواب: صورتِ  مسئولہ میں مرحوم کے ترکہ سے  تجہیز و تکفین کے اخراجات ادا کرنے کے بعد ، اگر مرحوم پر قرض ہے تو قرض کی ادائیگی کے بعد، اگر مرحوم نے کوئی جائز وصیت (ورثاء کے علاوہ کسی کے لیے ) کی ہے تو  بقیہ ترکے کے ایک تہائی حصے میں وصیت نافذ کرنے کے بعد باقی مال کو  72 حصوں میں تقسیم کیا جائے گا ، اس میں سے بیوہ کو  9  حصے، ہر بیٹے کو  14 حصے اور ہر بیٹی کو  7 حصے ملیں گے۔ یعنی  بیوہ کو 662500 روپے، ہر بیٹے کو  1030555.555 روپے اور ہر بیٹی کو  515277.777 روپے ملیں گے۔فقط واللہ اعلم

عنوان: تین بطن مناسخہ
سوال: ایک عورت کا انتقال ہوا، جو کل نو بھائی بہن تھے، ان میں سے دو بھائی مرحومہ سے پہلے انتقال کرچکےتھے، مرحومہ کے انتقال کے وقت شوہر، تین بھائی اور تین بہنیں حیات تھیں، مرحومہ کی کوئی اولاد نہیں تھی، مرحومہ کے والدین کا بھی ان سے قبل انتقال ہوچکاتھا، مرحومہ کے انتقال کے بعد ایک بھائی کا انتقال ہوا، ان کی بھی کوئی اولاد نہیں تھیں، مرحوم کی بیوہ حیات ہے، پھر ایک بہن کا انتقال ہوا، ان کے ورثاء میں دو بیٹے، دو بیٹیاں ہیں، شوہر کا مرحومہ سے قبل انتقال ہوا تھا۔دریافت یہ کرنا ہے کہ مرحومہ کا ترکہ مذکورہ بالا ورثاء میں کس طرح تقسیم ہوگا؟ رہنمائی فرمائیں۔
جواب: صورتِ مسئولہ میں مرحومہ کا ترکہ شریعت کے مطابق اس طرح تقسیم ہوگا  کہ سب سے پہلے  مرحومہ کے حقوق متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد، اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد،  جو ترکہ  باقی رہ جائے، اس  کےکل1512 حصے  کر کے مرحومہ کے شوہرکو 756 حصے،  ہرایک زندہ بھائی کو 204 حصے، ہرایک زندہ بہن کو102 حصے، مرحومہ کے بعد جس بھائی کا انتقال ہوا ہے اس کی بیوہ کو 42 حصے، اور جس بہن کا مرحومہ کے بعد انتقال ہوا ہے اس کے ہرایک بیٹے کو 34 حصے اور ہرایک بیٹی کو 17حصے ملیں گے۔صورتِ تقسیم یہ ہے:میت:1512/252/18/2 مرحومہ جس کا ترکہ تقسیم کرنا ہے۔شوہربھائیبھائیبھائیبہنبہنبہن119222111126فوت2828141414756۔۔۔168168فوت8484میت:4/ 28وفق 14۔۔ بھائی ۔۔ مف2 وفق 1بیوہبھائیبھائیبہنبہنبہن13766333423636فوت1818میت:6۔  بہن ۔ مف:17بیٹابیٹابیٹیبیٹی221134341717یعنی 100 روپے میں سے  مرحومہ کے شوہرکو50 روپے، مرحومہ کے ہرایک زندہ بھائی کو13.492 روپے، مرحومہ کی ہرایک زندہ بہن کو6.746روپے، مرحومہ کے بعد جس بھائی کا انتقال ہواہے  اس کی بیوہ کو2.777 روپے، اور جس بہن کا مرحومہ کے بعد انتقال ہوا ہے اس کے ہرایک بیٹے کو2.248 روپے اور ہرایک بیٹی کو1.124 روپے ملیں گے۔فقط واللہ اعلم

عنوان: ماں شریک بھائی اور چچا زاد بھائیوں کی اولاد میں وراثت کی تقسیم
سوال: ایک شخص کا انتقال ہوا جس کا   باپ، بیٹا ،چچا،پھوپھی، چچا زاد بھائی یا  چچا زاد بہن سب فوت ہو چکے، وہ جسمانی طور ناتواں تھے۔وہ کوئی بھی کام کاج کرنے کے لائق نہ تھے۔ اس کی کفالت پورے 50 سال تک اس کے ماں شریک بھائی نے کی،  اب  چوں کہ اس کا انتقال ہوا، اب اگر اس نے ترکہ میں ایک لاکھ روپے چھوڑے ہوں تو وہ کس کو  ملیں گے۔  چچا زاد  بھائی کے  بیٹوں اور  ماموں زاد بھائی اور ماں شریک بھائی کی موجودگی میں درج ذیل بالا وراثت کی تقسیم کیسے ہوگی؟
جواب: صورتِ  مسئولہ میں مرحوم کے ترکہ سے مرحوم کے تجہیز و تکفین کے اخراجات ادا کرنے کے بعد ، اگر مرحوم پر کوئی قرض ہو تو اس کو ادا کرنے کے بعد، اگر مرحوم نے کوئی جائز وصیت (ورثاء کے علاوہ کسی کے لیے) کی ہو تو ایک تہائی مال میں وصیت نافذ کرنے کے بعد باقی مال کو  چچا زاد بھائی کے بیٹوں اور ماں شریک بھائی کے درمیان تقسیم کیا جائے گا۔ ماں شریک بھائی کو چھٹا حصہ  ملے گا اور  باقی چچا زاد بھائی کے بیٹوں میں برابر تقسیم ہوگا یعنی ایک لاکھ روپے میں سے 16666.666 روپے ماں شریک بھائی کو ملیں گے  اور باقی 83333.333 روپے چچا زاد بھائیوں میں برابر تقسیم ہوں گے۔ماموں زاد بھائی کو کچھ نہیں ملے گا ۔(نوٹ: یہ تقسیم اس صورت میں ہے جب ماں شریک بھائی ایک ہو، اگر مرحوم کے ماں شریک بھائی یا بہن ایک سے زائد ہیں تو پھر تفصیلات کے ساتھ سوال دوبارہ ارسال کر کے جواب معلوم کریں)۔ نیز یہ بھی واضح رہے کہ مرحوم کی زندگی میں مرحوم کے  اخراجات پورا کرنے کا طریقہ یہ تھا کہ اولاً مرحوم کے پاس جو مال تھا اس سے اخراجات پورےکیے جاتے اور اس مال کے ختم ہوجانے کے بعد مرحوم کے موجود محرم ورثاء اپنے حصہ کے تناسب کے بقدر  مرحوم کے اخراجات کے ذمہ دار تھے  اور  چوں کہ صورتِ  مسئولہ میں محرم وارث  ماں شریک بھائی ہی تھے، چچا زاد بھائی وارث تو تھے مگر محرم نہ تھے؛  لہذا سارے اخراجات ماں شریک بھائی ہی پر واجب تھے اور انہوں نے اس واجب کی ادائیگی کردی جس پر وہ ماجور ہوئے،   لیکن اس واجب کی ادائیگی کے  بدلہ میں ورثہ کے شرعی حصہ میں اضافہ نہیں ہوگا۔الفتاوى العالمكيرية  میں ہے:«والنفقة لكل ذي رحم محرم إذا كان صغيرًا فقيرًا، أو كانت امرأة بالغةً فقيرةً، أو كان ذكرًا فقيرًا زمنًا، أو أعمى و يجب ذلك على قدر الميراث و يجبر، كذا في الهداية. و تعتبر أهلية الإرث لا حقيقته، كذا في النقاية."(کتاب الطلاق باب النفقہ ج نمبر ۱  ص نمبر ۵۶۵،دار الفکر)فتاوی شامی میں ہے:«والمعتبر فيه) أي الرحم المحرم (أهلية الإرث لا حقيقته) إذ لا يتحقق إلا بعد الموت، فنفقة من له خال وابن عم على الخال؛ لأنه محرم؛ ولو استويا في المحرمية كعم وخال رجح الوارث للحال ما لم يكن معسرا فيجعل كالميت»(قوله: و لو استويا في المحرمية إلخ) أي وفي أهلية الإرث ذخيرة. قال في الفتح: والحاصل أن قوله أهلية الميراث لا إحرازه فيما إذا كان المحرز للميراث غير محرم ومعه محرم، أما إذا ثبت محرمية كلهم و بعضهم لايحرز الميراث في الحال كالخال والعم إذا اجتمعا فإنه يعتبر إحراز الميراث في الحال وتجب على العم."(کتاب الطلاق باب النفقہ ج نمبر ۳ ص نمبر ۶۳۰،ایچ ایم سعید)الفتاوى العالمكيرية  میں ہے:«ولو كان له خال من قبل الأب والأم وابن عم لأب وأم فالنفقة على الخال، والميراث لابن العم؛ لأن شرط وجوب النفقة هو أن يكون ذو الرحم المحرم من أهل الميراث، ولو كان رحما غير محرم نحو ابن عم، وهو أخوه من الرضاع لا تجب النفقة كذا في شرح الطحاوي».(کتاب الطلاق باب النفقہ ج نمبر ۱ ص نمبر ۵۶۶،دار الفکر)فقط واللہ اعلم

عنوان: چار بیٹوں اورایک بیٹی میں وراثت کی تقسیم
سوال: میں نے اپنی جائیداد کے متعلق ایک فتوی لیا تھا جو ساتھ منسلکہ ہے ،اب پوچھنا یہ ہے کہ جائیداد ان ورثاء میں کیسے تقسیم ہوگی ؟ورثاء میں چار بیٹے،ایک بیٹی ہیں ،بیوی اور والدین پہلے فوت ہوگئے تھے۔
جواب: صورت مسئولہ  میں مرحوم کے ترکہ کو اس کے ورثا ء میں تقسیم کرنے کا شرعی طریقہ یہ ہے کہ سب سے پہلے مرحوم کے کل تر کہ سے حقوق متقدمہ یعنی تجہیزوتکفین کا خر چہ  نکالنے کے بعد، اگر مرحوم کے ذمہ کسی کا قر ض ہو تو اس کو باقی کل  ترکہ سے ادا کرنے کے بعد، اگر مرحوم نے کوئی جائزوصیت کی ہو تو اس کو باقی ترکہ کے ایک تہا ئی حصہ میں سے نافذ کرنےکے بعد کل جائیدادمنقولہ وغیر منقولہ کو 9 حصے کرکے اس میں سے   مرحوم کے ہربیٹے کو  دو،دو حصے  اور بیٹی کوایک حصہ ملے گا۔صورت تقسیم یہ ہے:9بیٹابیٹابیٹابیٹابیٹی22221یعنی 100روپے میں سے مرحوم کے ہر بیٹے کو22.222222روپے اور بیٹی کو11.111111روپے ملیں گے۔فقط واللہ اعلم

عنوان: سوتیلی اولاد اور سوکن وارث نہیں ہوتیں
سوال: ایک شخص کی تین بیویاں تھیں، ایک بیوی کو اس نے اپنے انتقال سے بہت عرصہ پہلے طلاق دے دی تھی، جب وہ فوت ہوا تو اس کے نکاح میں دو بیویاں تھیں، پھر اس کے بعد اس کی ایک بیوی کا انتقال ہوا، اس فوت ہونے والی بیوہ کی کوئی اولاد نہیں ہے، دوسری بیوی سے اس کے شوہر کی اولاد ہے، اب وہ دوسری بیوی اور اس کی اولاد فوت ہونے والی بیوہ کی میراث میں حصے کا مطالبہ کررہی ہے۔دریافت یہ کرنا ہے کہ شرعاً فوت ہونے والی بیوہ کی میراث میں دوسری بیوی اور اس کی اولاد حصہ دار ہے یا نہیں؟
جواب: صورتِ مسئولہ میں فوت ہونے والی بیوہ کی میراث میں مرحوم کی تیسری بیوی اور اس کی اولاد شرعاً حصہ دار نہیں ہے، مرحومہ کی میراث میں ان کے لیے حصے کا مطالبہ کرنا شرعاً درست نہیں ہے، باقی فوت ہونے والی بیوی کی میراث کیسے تقسیم ہوگی؟ تو اس کی وضاحت اس کے ورثاء کی تفصیل آنے کے بعد ہی کی جاسکے گی۔مبسوط سرخسی میں ہے:"الأسباب التي بها يتوارث ثلاثة الرحم والنكاح والولاء۔۔۔والوارثون أصناف ثلاثة أصحاب الفرائض والعصبات وذوو الأرحام وأصحاب الفرائض هم الذين لهم سهام مقدرة ثابتة بالكتاب والسنة أو الإجماع والعصبات أصناف ثلاثة عصبة بنفسه وعصبة بغيره وعصبة مع غيره۔۔۔وذوو الأرحام ما عدا هذين الصنفين من القرابة۔"(المبسوط للسرخسي، المجلد29، كتاب الفرائض، باب الاولاد، ص: 138، ط: دار المعرفة، بيروت)فقط و اللہ اعلم

عنوان: ایک بیٹی، دو بھائی اور چاربہنوں میں میراث کی تقسیم کا طریقہ
سوال: میری والدہ کے انتقال کو نو ماہ گزر چکے ہیں، اور میرے والد کا بھی ان سے پہلے  انتقال ہوگیاتھا، میں ان کی اکلوتی بیٹی ہوں، ان کا کوئی بیٹا نہیں ہے، مجھے یہ معلوم کرنا ہےکہ میری والدہ نے وراثت میں جو رقم چھوڑی ہے،جو کہ سولہ لاکھ روپے ہے، اس کی تقسیم کن کن افراد میں ہوگی، اور کس تناسب سے ہوگی، والدہ مرحومہ کے ورثاء میں ایک بیٹی، دوبھائی اور چار بہنیں ہیں.
جواب: صورت مسئولہ میں سائلہ کی والدہ  مرحومہ کےترکہ کی تقسیم کا شرعی طریقہ یہ ہے کہ سب سے پہلے  مرحومہ کے حقوق متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکل سولہ حصے  کر کے مرحومہ کی بیٹی(سائلہ) کو آٹھ حصے، ہر ایک بھائی کو دو،دو حصے،اور ہرایک بہن کوایک،ایک حصہ ملے گا۔صورتِ تقسیم یہ ہے:میت:16/2 :  سائلہ کی والدہ مرحومہبیٹیبھائیبھائی بہنبہنبہنبہن118221111یعنی سولہ لاکھ روپے میں سے مرحومہ کی بیٹی (سائلہ) کو آٹھ لاکھ روپے، ہر ایک بھائی کو دو، دو لاکھ روپے اور ہر ایک بہن کو ایک ، ایک لاکھ روپے ملیں گے۔فقط واللہ اعلم

عنوان: میت کے ترکہ کی تقسیم میں تاخیربہت سی خرابیوں کا سبب ہوتی ہے
سوال: عرض یہ ہے کہ ہمارے والدین کا انتقال ہوگیا ہے،پہلے والدہ کا ہوا تھا،پھر پانچ سال بعد 2011ء میں والد صاحب کا انتقال ہوا،والد کے ورثاء میں تین بیٹے اور ایک بیٹی ہے،والد کے والدین پہلے ہی انتقال کر گئے تھے،والد نے اپنے ذاتی پیسوں سے ایک گھر خریدا تھا،جس میں ہم تینوں بھائی رہتے ہیں  اور بہن شادی شدہ ہے،میں چاہتا ہوں کہ مکان بیچ کر بہن کو اس کا شرعی حصہ دے دیا جائے،اور کوئی صورت نہیں ہے،جب میں اپنے دونوں بھائیوں سے اس سلسلے میں بات کرتا ہوں تو وہ کہتے ہیں کہ ہم کہاں جائیں گے،بڑے بھائی نے کہاکہ ہم ہر مہینے پانچ دس ہزار روپے جمع کریں اور پانچ چھ سال بعد جو رقم جمع ہو وہ بہن کو ادا کردیں،مگر یہ بھی نہ ہوسکا،ہماری راہ نمائی فرمائیں کہ حصہ دینا کتنا ضروری ہے اور کس طرح ادا کریں،میراث کی تقسیم کا طریقہ بھی بتادیں؟
جواب: واضح رہے کہ   میت کے انتقال کے بعد میت  ترکہ میں جن حقوق کی ادائیگی واجب ہے، ان کی ادائیگی کے بعد ،باقی میراث میں وارثوں کا حق متعلق ہوجاتا ہے اور ان  کے درمیان جلد از جلد تقسیم کردینی چاہیے ،تاخیر  ہونے سے بہت زیادہ پیچیدگیاں اور بدگمانیاں پیدا ہوتی ہیں اور بعض مرتبہ زیادہ تاخیر ہونے سے تقسیم ِ میراث میں سخت الجھنیں اور مشکلات پیدا ہوجاتی ہیں اور حق تلفی تک کی نوبت پہنچ جاتی ہے،لہٰذا سائل اور اس کے بھائیوں کو چاہیے کہ  والد کی میراث کی تقسیم میں مزید تاخیر سے کام نہ لیں ،جہاں تک رہائش کا تعلق ہے اس کے لیے متبادل  صورت اختیار کی جائے،بہن کی رضامندی کے بغیر مذکورہ مکا ن میں سے اس کے حصہ کے بقدر میں بھائیوں کا رہائش اختیار کرنا جائز نہیں ہے،اگر کوئی دوسری صورت نہ ہو اورمذکورہ مکان میں بھائی رہائش اختیار کرنا چاہتے ہیں تو باہمی رضامندی سے مکان کی قیمت لگا کر ہر ایک کا حصہ متعین کر لیا جائے اور پھر بھائی ،بہن کا حصہ خرید لیں  اور رقم بہن کو ادا کر دیں۔والد صاحب کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو7 حصوں میں تقسیم کر کے ہر ایک بیٹے کو دوحصے اور بیٹی کو ایک حصہ ملےگا۔صورت تقسیم یہ ہے:میت:7۔۔والدبیٹابیٹابیٹابیٹی2221یعنی فیصد کے اعتبار سے ہر ایک بیٹے کو28.714 فیصد اور بیٹی کو14.285 فیصد ملے گا۔فقط واللہ اعلم

عنوان: میراث سے دست بردارہونے کاحکم
سوال: ہماری والدہ کاانتقال ہوگیاہے، اوران کاایک مکان تھااورورثاء میں ان کی صرف چاربیٹیاں ہیں ،باقی ان کے شوہراوروالدین اوربھائیوں کابھی ان سے پہلےانتقال ہوگیاتھا، صرف ان کے دوبھتیجے تھے اوربھتیجوں نے وراثت میں سےاپنے حصےمرحومہ کی بیٹیوں کودے دئیےہیں، اوراسٹامپ پیپرپرانہوں نے تحریراً لکھ کربھی دے دیاہے، اب ہمیں یہ مسئلہ معلوم کراناہے کہ اس صورت میں ہماری مرحومہ والدہ کامکان ہم بہنیں اپنے نام پرمنتقل کرواسکتی ہیں یانہیں؟
جواب: واضح رہے کہ شرعی نقطہ نظرسےمیراث اور ترکہ میں جائیداد  کی تقسیم سے پہلے کسی وارث کا اپنے شرعی حصہ سے بلاعوض دست بردار ہوجانا شرعاً معتبر نہیں ہے، البتہ اگرکوئی وارث ترکہ میں سے کوئی چیز لےکر صلح کرلے اور ترکہ میں سے اپنے باقی حصہ سے دست بردار ہوجائے تو یہ درست ہے، اسے فقہی اصطلاح میں " تخارج" کہتے ہیں۔تکملہ ردالمحتار میں ہے :"الأرث جبري لایسقط بالإسقاط." (تکملة ردالمحتار، کتاب الدعوی، باب التحالف، ۸/ ۱۱٦ ط:سعيد)      شریفیہ شرح سراجیہ  میں ہے :"فصل في التخارج و هو تفاعل من الخروج و المراد به ههنا أن يتصالح الورثة على اخراج بعضهم عن الميراث بشيئ معلوم من التركة ، و هو جائز عند التراضي."(شريفيه شرح سراجیه، باب التصحیح ، فصل في التخارج ص:۷۳ط:قدیمی)لہذاصورتِ  مسئولہ میں اگرمرحومہ کے بھتیجوں نےاپناحصہ وصول کرکےیااپنے حصے کے عوض کچھ لےکراپناحصہ مرحومہ کی بیٹیوں کودیاہے توچونکہ بھتیجوں کا حق اس مکان سے ختم ہوگیاہےاس لیےسائلہ والدہ مرحومہ کامکان اپنے اوربہنوں کےنام منتقل کرواسکتی ہیں ،اوراگرمذکورہ دونوں صورتیں نہیں ہیں تومرحومہ کے بھتیجوں کامیراث سے صرف دست بردارہونے سےان کاحق ختم نہیں ہواہے ،  لہذا بھتیجوں کو چاہیے کہ وہ اپنے حصوں کے بدلے کچھ لے لیں اگر چہ معمولی چیز ہی کیوں نہ ہوا تاکہ ان کاحصہ ختم ہوجائے اور پھوپھیوں کے لیے پورا مکان اپنے نام کرانا درست ہوجائے۔ فقط واللہ اعلم

عنوان: والد اور چچا کی میراث کی تقسیم
سوال: میرے والد صاحب اور چچا نے مل کر ایک پلاٹ خریدا تھا،جس میں دونوں برابر کے شریک تھے،اب چچا اور والد صاحب دونوں کا انتقال ہوگیا ہے،والد صاحب کے ورثاء میں بیوہ(والدہ)،  تین بیٹیاں ہیں ،والدین کا پہلے انتقال ہوگیا تھا،والد کے ایک بھائی اور چار بہنیں تھیں ،ان کا بھی  والد صاحب سے پہلے انتقال ہوگیا تھا،البتہ چچا کے دو بیٹے اور ایک بیٹی ہے،پھر بیوہ(والدہ) کا انتقال ہوا،ان کے ورثاء میں تین بیٹیاں اور ایک بھائی ہے ،جو ایران میں ہے۔والدہ کے والدین بھی پہلے انتقال کر گئے تھے،مذکورہ پلاٹ کس طرح تقسیم ہوگا؟والد صاحب کے ترکہ کی تقسیم کا طریقہ بھی  بتادیں؟کیا والد صاحب کی جائیداد اور ترکہ میں بھتیجوں کا حصہ ہوگا یا نہیں؟نیز چچا کے حصے کی جائیداد کی تقسیم کا طریقہ بھی بتا دیں؟چچا کے ورثاء میں صرف دو بیٹے اور ایک بیٹی ہے،والدین اور بیوہ کا پہلے انتقال ہوگیا تھا۔
جواب: صورتِ مسئولہ میں جب سائلہ کے والد صاحب اور چچا نے مل پلاٹ خریدا تھا اور دونوں اس میں برابر کے شریک تھے تو مذکورہ پلاٹ دونوں کے سرمایہ کے تناسب سے ان کے شرعی ورثاء میں ان کے شرعی حصوں کے تناسب سے تقسیم ہوگا،نیز سائلہ کے والد کے حصے میں والد کے بھتیجوں کا بھی حصہ ہوگا، جس کی تفصیل مندرجہ ذیل ہے۔سائلہ کے والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کوحصوں ميں تقسيم كر كے ہر ایک بیٹی کو36 حصے،والد مرحوم کے ہر ایک بھتیجے کو 15حصےاور والدہ کے بھائی کو 6حصے ملیں گے۔صورت تقسیم یہ ہے:میت:144/24۔۔والد مرحومبیوہ(والدہ)بیٹیبیٹیبیٹیبھتیجابھتیجا3165183232321515فوت شدہ۔۔۔۔۔۔۔۔۔۔میت:1/9/3۔۔بیوہ(والدہ)۔۔مافی الید:18 / 2بیٹیبیٹیبیٹیبھائی2122234446یعنی فیصد کے اعتبار سے والد مرحوم کی ہر ایک بیٹی کو25 فیصد،ہر ایک بھتیجے کو10.416 فیصد اور والدہ کے بھائی کو 4.166فیصد ملے گا۔سائلہ کے چچا کی میراث کیتقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات)ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 5حصوں میں تقسیم کر کے دو بیٹوں میں سے ہر ایک بیٹے کو2 حصے اور بیٹی کو1حصہ ملے گا۔صورت تقسیم یہ ہے:میت:5۔۔چچابیٹابیٹابیٹی221یعنی فیصد کے اعتبار سے ہر ایک بیٹے کو 40فیصد اور بیٹی کو20 فیصد ملے گا۔فقط واللہ اعلم

عنوان: ایک بیوہ، تین بیٹوں اور دو بیٹیوں میں میراث کی تقسیم
سوال: میرے والد اور والدہ کا مشترکہ  اکاؤنٹ ہے، والدہ گھریلو خاتون  ہیں، کمائی والد کی ہے، ہم پانچ بہن بھائی ہیں،تین بھائی اور دو بہنیں۔ والد کا انتقال ہو گیا ہے وارثوں میں والدہ اور ہم پانچ بہن بھائی ہیں، اب وارثوں میں اس مشترکہ کھاتے کی شرعی تقسیم کس طرح سے ہو گی؟ یا ساری رقم والدہ کو ملے گی؟ مثلاً اکاؤنٹ میں دس لاکھ روپے ہوں تو شرعی حکم کیا ہے؟
جواب: صورتِ  مسؤلہ میں اکاؤنٹ میں موجود  تمام رقم  اگر  والد صاحب ہی کی ہے ،یعنی ان کی  کمائی سے حاصل ہوئی  ہے، تو یہ تمام رقم والد مرحوم کے تمام ورثاء میں تقسیم ہوگی اور اگر  کچھ رقم والد صاحب کی ہے اور کچھ والدہ کی ہے، مثلًا  کسی نے والدہ کو کچھ رقم ہدیہ (گفٹ ) کی تھی  یا والد ہ کو اپنے والدین وغیرہ میں سے کسی کی میراث میں ملی تھی   یا والد مرحوم نے مالکانہ حقوق  وقبضہ کے ساتھ وہ رقم والدہ کو دے دی تھی وغیرہ ،تو  جو رقم والد صاحب کی ہے وہ والد مرحوم کے ورثاء میں تقسیم ہوگی اور جو والدہ کی ہوگی وہ ان ہی کو ملے گی ، ورثاء کا اس میں کوئی  حق نہیں ہوگا۔والد مرحوم کے ترکہ کی  تقسیم کا شرعی  طریقہ یہ ہے کہ مرحوم  کے   حقوقِ متقدمہ یعنی تجہیز و تکفین کے اخراجات نکالنے کے بعد، اگر مرحوم کے ذمہ کوئی قرضہ  ہو تو اس کی ادائیگی کے بعد،  اگر مرحوم  نے کوئی جائز وصیت کی ہو تو  بقیہ ترکے کے ایک تہائی حصے میں سے  وصیت نافذ کرنے کے بعد باقی کل جائیداد منقولہ و غیر منقولہ کو 64 حصوں میں تقسیم کرکے اس میں سے مرحوم کی بیوہ کو  8 حصے ، ہر ایک  بیٹے کو 14 حصے اور ہر ایک  بیٹی کو    7  حصے ملیں گے ۔یعنی100روپے میں سے مرحوم  کی بیوہ کو 12.50 روپے ،ہر ایک  بیٹے کو 21.875  روپے اور ہر ایک  بیٹی کو 10.937روپے ملیں گے ۔ فقط واللہ اعلم

عنوان: بیوہ، تین بیٹے اور دو بیٹیوں کے مابین ترکہ کی تقسیم
سوال: میرے والد کا انتقال ہوگیا ہے، ورثاء میں بیوہ، تین بیٹے اور دو بیٹیاں ہیں، والد مرحوم کی وراثت ان میں کس طرح تقسیم ہوگی؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ یہ ہے کہ مرحوم کے ترکہ میں  سے حقوقِ  متقدمہ  یعنی تجہیز و تکفین کے اخراجات نکالنے کے بعد مرحوم کے ذمہ   اگر کوئی قرض ہے تو اسے بقیہ کل ترکہ  سے ادا کرنے کے بعد اگر مرحوم نے کوئی  جائز وصیت کی ہو تو اسے  بقیہ ترکہ کے ایک تہائی حصہ سے نافذ کرکے  باقی کل  منقولہ وغیر منقولہ  ترکہ کو 68 حصوں میں تقسیم کیا جائے گا، جس میں سے مرحوم کی بیوہ کو 8 حصے، مرحوم کے ہر  بیٹے کو 14 حصے اور ہر بیٹی کو 7 حصہ ملیں گے۔صورت تقسیم یہ ہے:میت:8/ 64بیوہبیٹابیٹابیٹابیٹیبیٹی17814141477یعنی 100 روپے میں سے مرحوم کی بیوہ کو 12.50 روپے اور مرحوم کے ہر بیٹے کو 21.875 روپے اور ہر بیٹی کو 10.937 روپے ملیں گے۔فقط واللہ اعلم

عنوان: پہلے فوت ہونے والے بھائی کا بعد میں فوت ہونے والے بھائی کے ترکہ میں حصہ نہیں ہے
سوال: 1) میری والدہ کے چچا کی جائیداد تھی ان کا انتقال ہو گیا، ورثاء میں بیوہ اور  تین بھائی چھوڑے، جب کہ میرے نانا( والدہ کے والد) مذکورہ چچا سے پہلے ہی انتقال کر گئے تھے، اس جائیداد میں ہمارے نانا ، نانی یا والدہ کا حصہ ہے؟2) اسی طرح ایک اور چچا کا انتقال ہوا، وہ بھی ہمارے نانا کے بعد ہوا، جب کہ اس کے بھائی بہن، اولاد بیوہ والدین کوئی نہیں تھے، البتہ بھائی کی اولاد تھی، تو کیا ہمارے نانا جو کہ مذکورہ چچا سے پہلے وفات پا گئے تھے ان کا یا ان کی بیوہ کا یا میری والدہ کا اس مرحوم چچا کی میراث میں حصہ ہے؟
جواب:
1) صورتِ مسئولہ میں سائل کے نانا کا انتقال جب نانا کے بھائی کی زندگی میں ہو گیا تھا تو نانا کے بھائی کی میراث میں نانا کا یا ان کی اولاد کا حصہ نہیں تھا، بلکہ ان کی میراث کے حق دار ان کی بیوہ اور تین بھائی تھے۔2) اس دوسرے بھائی کا انتقال بھی نانا کے انتقال کے بعد ہوا تو ان کی میراث میں بھی نانا یا ان کی بیوہ یا ان کی اولاد میں سے کسی کا حصہ نہیں ہے، البتہ اگر ورثاء پہلے فوت ہونے والے بھائی کی اولاد ( یعنی سائل کی والدہ وغیرہ) کو اپنی مرضی سے کچھ دے دیں تو  اس پر ثواب کے مستحق ہوں گے۔ارشادِ باری تعالیٰ ہے:"وَإِذَا حَضَرَ ٱلۡقِسۡمَةَ أُوْلُواْ ٱلۡقُرۡبَىٰ وَٱلۡيَتَٰمَىٰ وَٱلۡمَسَٰكِينُ فَٱرۡزُقُوهُم مِّنۡهُ وَقُولُواْ لَهُمۡ قَوۡلٗا مَّعۡرُوفٗا" [النساء: 8]قاضی ابو السعودالحنفی رحمہ اللہ اس  آیت کی تفسیر میں فرماتے ہیں:"{فارزقوهم منه} أي أعطوهم شيئا من المال المقسوم المدلول عليه بالقسمة...وهو أمر ندب كلف به البالغون من الورثة تطييبا لقوب الطوائف المذكورة وتصدقا عليهم"(تفسير أبي السعود = إرشاد العقل السليم إلى مزايا الكتاب الكريم 2/ 147،ط: دار إحياء التراث العربي)فقط والله أعلم

Reference: Reference: Surah An-Nisa, Ayah 8 | : سورۃ النساء، آیت نمبر 8 حوالہ

عنوان: ترکہ کی تقسیم
سوال: والدکے انتقال کے بعدان کی جائیدادکی تقسیم کامسئلہ درپیش ہے،اوراس سلسلےمیں آپ کی رہنمائی درکارہے۔پہلی بیگم (ہماری والدہ)کودس سال پہلےوالدنےطلاق دےکےدوسری شادی کرلی تھی۔پہلی بیگم سے ہم چاربچے(دوبیٹے، اوردوبیٹیاں )ہیں ، جب کہ دوسری بیگم سے کوئی اولادنہیں ہے۔ایسے میں ان بیوہ (یعنی دوسری بیگم ) کاشرعی حصہ کیابنے گا؟ یادرہےکہ ان خاتون کی اپنی کوئی اولادنہیں ہے ۔ہم چاروں بچےپہلی بیگم سے ہیں۔کچھ کاکہناہے کہ  چوں کہ ان بیوہ کی کوئی اولادنہیں ہے اس لیےوہ ترکہ کےایک چوتھائی حصہ کی حق داردہے، کچھ کاکہناہے کہ چونکہ والدبےاولاد نہیں تھےاس لیےان بیوہ کاحصہ ایک آٹھواں بنتاہے۔معاملہ عدالت میں زیرسماعت ہےاورفتوی درکارہے!
جواب: واضح رہے کہ شرعی نقطہ نظرسےاولاد نہ ہو تو بیوہ  کو مرحوم شوہر کے ترکہ سے ایک چوتھائی حصہ ملتا ہے،اگرمرحوم کی اولادموجودہوتوبیوہ کوترکہ کاآٹھواں حصہ ملتاہے،  صورتِ  مسئولہ میں  چوں کہ مرحوم کی اولادموجودہے، اگرچہ پہلی بیوی سے ہے،اس لیے بیوہ کومرحوم کے ترکہ میں سےآٹھواں حصہ ملے گا، اوروالدمرحومکے ترکہ کی تقسیم کا شرعی طریقہ یہ ہے کہ مرحوم کےحقوق متقدمہ یعنی تجہیزوتکفین کے اخراجات نکالنے کےبعد  اگرکسی کاکوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو48 حصوں میں  تقسیم کرکے6حصے بیوہ کو، 14 حصےہرایک بیٹے کواور7حصےہرایک بیٹی کو ملیں گے ۔صورت تقسیم یہ ہے:8/ 48بیوہ بیٹابیٹابیٹیبیٹی176141477یعنی سوروپے میں سے 12.50روپےبیوہ کو،29.166روپےہرایک بیٹے کو، اور14.583روپے ہرایک بیٹی کوملیں گے۔فقط واللہ اعلم

عنوان: بیوی کے ترکہ میں شوہر کابھی حصہ ہوتا ہے
سوال: والد صاحب کو اپنے والدین سے میراث میں کچھ نہیں ملا،والدہ نے  بہت محنت کرکے گھر بنایا ، اب والدہ کا انتقال ہوگیا ہے،کیا ان کی وراثت میں ہمارے والد یعنی  ان کے شوہر  کا  بھی حصہ ہوگا یا نہیں ؟
جواب:
صورت ِ مسئولہ میں سائل کی   والدہ کے ترکہ میں ان کے شوہر یعنی والدصاحب کا بھی ایک چوتھائی   حصہ ہے، باقی  ترکہ کی تقسیم  کا طریقہ  تمام ورثا ءکی تفصیل  معلوم ہونے کی صورت میں ہی  بتایا جاسکتا ہے۔قرآن مجید میں ہے:وَلَكُمْ نِصْفُ مَا تَرَكَ اَزْوَاجُكُمْ اِنْ لَّمْ يَكُنْ لَّھُنَّ وَلَدٌ  ۚ فَاِنْ كَانَ لَھُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْۢ بَعْدِ وَصِيَّةٍ يُّوْصِيْنَ بِھَآ اَوْ دَيْنٍۭ[النساء: 12]ترجمہ :اور تم کو آدھا ملےگا اس ترکہ کا جو تمہاری بیبیاں چھوڑ جاویں، اگر ان کے کچھ اولاد نہ ہو اور اگر ان بیویوں کے کچھ اولاد ہو تو تم کو ان کے ترکہ سے چوتھائی ملیگا وصیت نکالنے کے بعد کہ وہ اس کی وصیت کر جائیں یا دین کے بعدبیان القرآن،بشری،ج:1 ص:396فقط واللہ اعلم

Reference: Reference: Surah An-Nisa, Ayah 12 | : سورۃ النساء، آیت نمبر 12 حوالہ

عنوان: چار بطن کا مناسخہ
سوال: میرے بیٹے کا انتقال ہوا ، ورثاء میں والدہ ، بیوہ ، چار بیٹیاں ، تین بھائی ااور چار بہنیں تھیں ، مرحوم کے والد کا پہلے انتقال ہو چکا تھا۔سگے بھائیوں کے علاوہ مرحوم کا ایک سوتیلا بھائی تھا ، لیکن ان کا انتقال بھی مرحوم سے پہلے ہو گیا تھا ۔پھر میری  ایک بیٹی  کا انتقال ہوا ، ورثاء میں والدہ ، شوہر ، ایک بیٹا اور تین بیٹیاں ہیں۔پھر  میرے ایک بیٹے کا انتقال ہوا ، ورثاء میں والدہ ، بیوہ ، ایک بیٹا اور دو بیٹیاں ہیں ۔پھر میرے دو سرے بیٹے کا انتقال ہوا ، ورثا ء میں والدہ ، بیوہ  اور ایک بیٹا ہے ۔میرے مرحوم بیٹے نے یہ وصیت کی تھی کہ میری جائیداد میں سے میرے  تمام بھائیوں  کو برابر برابر حصہ دیا جائے ۔
جواب: صورتِ مسئولہ میں سائلہ کے بیٹے کے ترکہ کی  شرعی تقسیم کا طریقہ یہ ہے کہ   مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائیمیں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  115200حصے کئے جائیں گے  ، جس میں سے مرحوم کی والدہ کو19600 حصے ، بیوہ کو 14400 حصے ،  ہر   بیٹی کو19200 حصے ، زندہ بھائی کو 960حصے ، ہر زندہ بہن کو480 حصے ،  مرحومہ بہن کے شوہر کو120 حصے ، بیٹے  کو112 حصے ، ہر بیٹی کو56 حصے ، پہلے فوت ہونے والے  بھائی  کی بیوہ کو120 حصے ، بیٹےکو340  حصے، ہر بیٹی کو 170حصے ، بعد میں فوت ہونے والے بھائی کی بیوہ کو120 حصے اور بیٹے کو680 حصے ملیں  گے۔  صورتِ تقسیم یہ ہے :میت :(بیٹا) ،  مسئلہ : 24 /240 / 14400/ 115200بیوہ والدہ بیٹی بیٹی بیٹی بیٹی بھائی بھائی بھائی بہن بہن بہن بہن34444413040404040402221111180024002400240024002400120120120فوت شد606060144001920019200192001920019200فوت شد960960 480480480-------فوت شد-----میت :( بہن) ، مسئلہ :12 / 60  مافی الید : 1 شوہر  والدہ بیٹابیٹی بیٹی بیٹی 32715101477712080112565656میت : (بھائی ) ، مسئلہ : 24 / 96   / 8، مافی الید : 120  / 10بیوہ والدہ بیٹابیٹیبیٹی34171216341717120160340170170میت : (بھائی) ، مسئلہ : 24/ 1  ، مافی الید : 960  /40بیوہ والدہبیٹا3417120160680یعنی سو روپے میں سے مرحوم کی   والدہ کو 17.013 روپے ، بیوہ کو 12.50 روپے  ،  ہر   بیٹی کو 16.666  روپے  ، زندہ بھائی کو 0.833  روپے  ، ہر زندہ بہن کو 0.416 روپے  ،  مرحومہ بہن کے شوہر کو 0.104 روپے ، بیٹے  کو 0.097 روپے ، ہر بیٹی کو 0.048 روپے  ، پہلے فوت ہونے والے  بھائی  کی بیوہ کو 0.104 روپے ، بیٹےکو 0.295  روپے ، ہر بیٹی کو 0.147 روپے ، بعد میں فوت ہونے والے بھائی کی بیوہ کو 0.104 روپے اور بیٹے کو 0.590 روپے ملیں  گے۔  فقط و اللہ اعلم

عنوان: وارث اور مورث کے درمیان مشترک مکان کی تقسیم کا شرعی طریقہ
سوال: میرے ابو کا کاروبار تھا،بڑے  بھائی بھی ابو کے ساتھ کاروبار سنبھالنے جاتے تھے، البتہ انہوں نے سرمایہ نہیں لگایا  تھا، ابو نے اس کاروبار کی کمائی سے  چھ  لاکھ روپے میں ایک مکان خریدا، پھر وہ  مکان بیچ  کر  14 لاکھ  روپے کا ایک دوسرا مکان خریدا، جس میں  ایک لاکھ پچھتر ہزار روپے  ایک بیٹے (سائل) کے  ذاتی تھے،جو انہوں نے مکان میں بطورِ شرکت کے ملائے تھے، باقی رقم والد نے  اپنے کاروبار کی کمائی سے دی،اب  وہ مکان سات کروڑ کا ہے،اور ابو نےوصیت کی تھی کہ یہ گھر میرے مرنے کے بعد میرے تین بیٹوں کا  ہوگا،اب والد کا انتقال ہوچکا ہے، ورثاء میں تین بیٹے اور آٹھ بیٹیاں ہیں، والدہ کا انتقال والد سے پہلے ہوچکا تھا، پوچھنا یہ ہے کہ اس مکان میں کس کا کتنا حق ہے؟
جواب: صورتِ  مسئولہ  میں مذکورہ  دوسرا گھر خریدتے وقت   ایک  لاکھ  پچھتر  ہزار (175000) روپے اگر واقعتًا  مرحوم کے  ایک بیٹے  (سائل)  کے ذاتی تھےاور  سائل نے بطورِ شرکت کے مذکورہ گھر  میں لگائے تھے،اور باقی رقم والد کے کاروبار  کی کمائی سے ادا کی گئی تھی تو ایسی صورت میں  مذکورہ گھر میں 12.5فیصد حصے کا مالک مرحوم کا بیٹا شاہد(سائل) ہے، اور  باقی حصے کے  مالک سائل کے مرحوم والد تھے، اب سات کروڑ روپے میں سے  8750000روپے کا مالک  مرحوم کا بیٹا  (سائل)  ہے، اور  باقی  رقم (61250000)  روپے   سائل   سمیت  مرحوم کے تمام ورثاء میں ان کے شرعی حصوں کے  مطابق تقسیم ہوگی۔مرحوم کی  مذکورہ  رقم  (61250000) کی تقسیم کرنے کا شرعی طریقہ  یہ  کہ  سب  سے  پہلے  مرحوم کے ترکہ میں سے حقوق متقدمہ  (تجہیز و تکفین کے اخراجات )  نکالنے کے بعد، مرحوم کے ذمہ اگر کوئی قرض ہو تو اس کی ادائیگی کے بعد  اور  مرحوم نے اگر  کوئی  جائز  وصیت  کی  ہو تو  باقی ترکہ  کے ایک تہائی میں اسے نافذ کرنے کے بعد   باقی  ماندہ ترکہ  کے کل  14 حصے  کرکے  ان کے  ہر ایک بیٹے کو   دو  حصے اور  ہر ایک بیٹی کو ایک حصہ ملے گا۔صورت ِ تقسیم یہ ہے:بیٹابیٹابیٹابیٹیبیٹیبیٹیبیٹیبیٹیبیٹیبیٹیبیٹی22211111111یعنی 61250000  (چھ کروڑ بارہ لاکھ پچاس ہزار ) روپے میں سے مرحوم کے  ہر ایک بیٹے کو 8750000 (ستاسی لاکھ پچاس ہزار) روپے اور ہر ایک بیٹی کو4375000(تریالیس لاکھ پچھتر ہزار) روپے  ملیں گے۔نیز  ملحوظ رہے کہ شرعًا وارث کے حق میں وصیت معتبر اور نافذ العمل نہیں ہوتی،اس لیے کہ شریعتِ مطہرہ نے تمام شرعی ورثاء  کے حصے متعین کردیے ہیں، اور  نہ ہی غیر کے مال میں وصیت جائز اور نافذ العمل ہوتی ہے،لہٰذا زیرِ نظر مسئلہ میں والد  کی یہ وصیت کہ "میرے مرنے کے بعد  یہ گھر تین بیٹوں کا ہوگا" شرعًا یہ وصیت نافذ العمل نہیں ہے، بلکہ اس مکان میں  سائل اپنے شراکتی حصے یعنی 12.5  فیصد کا بھی حصہ دار ہےاور والد کے اس مشترکہ مکان میں موجود متروکہ حصے میں سائل سمیت  دیگر تمام شرعی ورثاء حقدار ہیں، ہاں البتہ  مرحوم والد کے تمام شرعی ورثاء  اگر والد کی اس وصیت پر عمل کرنے پر راضی ہوں تو اس وصیت پر عمل کرنا جائز ہوگا۔بدائع الصنائع میں ہے: "الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما.(أما) الذي يثبت بفعلهما فنحو أن يشتريا شيئا، أو يوهب لهما، أو يوصى لهما، أو يتصدق عليهما، فيقبلا فيصير المشترى والموهوب والموصى به والمتصدق به مشتركا بينهما شركة ملك.(و أما) الذي يثبت بغير فعلهما فالميراث بأن ورثا شيئا فيكون الموروث مشتركا بينهما شركة ملك."(کتاب الشرکۃ،ج6،ص56،ط:سعید)الدر مع الرد میں ہے: "لا وصیة لوارث إلا أن یجیزها الورثة."(کتاب الوصایا،ج6،ص656،ط:سعید)فتاوی شامی  میں ہے: "لأنّ الترکة في الاصطلاح ما تركه المیت من الأموال صافیًا عن تعلق حق الغیر."(کتاب الفرائض،ج6،ص759،ط:سعید)                 فقط واللہ اعلم

عنوان: سرکاری ملازم کی پنشن کس کو ملے گی
سوال: میرے شوہر کا انتقال ہوچکا ہے،ان کی آرمی پنشن ہے،اس رقم کو نکلوانا ہے لیکن نادرا والے کہتے ہیں کہ پہلے کسی دارالافتاء کا فتوی لائیں  تب ہم آپ کے نام پر جاری کریں گے،براہ کرم میری راہنمائی فرمائیں!
جواب: واضح رہےکہ پنشن کی رقم ادارہ  کی طرف سے عطیہ ہوتی ہے  اور پنشن کی رقم کا حق دار وہی ہوتا ہےجس کے نام پر یہ رقم جاری ہو،یہ رقم ترکہ میں داخل نہیں ہے،مذکورہ تفصیل کی روسےصورت مسئولہ میں شوہر کے انتقال کے بعد ادارہ کی طرف سےپنشن کی رقم اگر بیوہ (سائلہ )کے نام پر جاری ہو تو اس کی حق دار بیوہ ہے،لہذا  نادرا والوں کا بیوہ کے نام پنشن کی رقم جاری کرنا شرعاً درست ہے۔شرح المجلۃ میں ہے:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 58،ج:1،ص:57،ط:دارالجیل)امداد الفتاویٰ میں ہے :’’چوں کہ میراث اَموالِ مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔‘‘(کتاب الفرائض  ج 4 ص 342 ط:مکتبہ دارالعلوم کراچی)فقط واللہ اعلم

عنوان: بہنوں کا حصہ نہ دینا
سوال: میرے والد صاحب کا 6 سال پہلے انتقال ہوا ان کے ورثاء میں دو بیٹے اور بیٹیاں اور بیوہ حیات تھے۔ان کے والدین کا ان سے پہلے ہی  انتقال ہو چکا تھا۔ہم نے میراث کی تقسیم کا فتوی لیا تھا ۔ابھی یہ معلوم کرنا ہے کہ :ہمارے خاندان میں یہ رواج ہے کہ بہنوں کو حصہ نہیں دیا جاتا بلکہ لوگ کہتے ہیں کہ ان کو جہیز میں جو سامان وغیرہ ملا تھا وہ ان کا حصہ ہے، اس کے علاوہ والد کے ترکے میں ان کا حصہ نہیں ہے ،کیا شرعاً ایسا کرنا جائز ہے کہ جہیز میں سامان دیا جائے اور اس کے علاوہ میراث میں سے کچھ نہ دیا جائے۔نیزمیرا بھائی میرے والد صاحب کی کل جائیداد پر قابض ہے ،والدہ بھی ان کے ساتھ دے رہی ہیں، انہوں نے کسی کو بھی اس کا شرعی حصہ نہیں دیا ،دریافت یہ کرنا ہے کہ اس طرح قبضہ کرنا جائیداد پر شرعا جائز ہے اور اگر کوئی کرتا ہے تو اس کا کیا حکم ہے؟بہنیں ڈر کے مارے کہتی ہیں کہ ہم نے اپنا حصہ بھائی کو معاف کر دیا لیکن دل سے اس پر راضی نہیں ہیں تو کیا اس طرح حصہ معاف ہو سکتا ہے یا نہیں؟ حالانکہ ان کی مالی حالت بھی اچھی نہیں ہے شادی شدہ ہیں اور ان کے بیٹے بھی ہیں۔
جواب: واضح رہے کہ والدین کے ترکہ میں جس طرح ان کی نرینہ اولاد کا حق وحصہ ہوتا ہے، اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہنوں کو  ان کے شرعی حصے سے محروم کرنا ناجائز اور سخت گناہ ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ،حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا:جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔ ایک اور حدیثِ مبارک میں ہے  :حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔نیز  کسی وارث کا میراث کی تقسیم سے پہلے  اپنے شرعی حصہ سے بلا عوض دست بردار ہوجانا شرعاً معتبر نہیں ہے،  البتہ ایک وارث اپنے حصے پر قبضہ کرنے  کے بعد اپنا حصہ خوشی سے  جس کو دینا چاہے دے سکتا ہے ، لیکن اگر بھائیوں کے یا خاندانی  یا معاشرتی دباؤ کی وجہ سے بہنوں سے زبردستی ان کی رضامندی کے بغیر  ان کا حصہ معاف کرالیا جائے تو  بھائیوں کے لیے وہ حلال نہیں ہوگا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)           وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".(1/266، باب الوصایا، الفصل الثالث،  ط: قدیمی)تکملۃ رد المحتار علی الدر المختار میں ہے:    " الإرث جبري لَايسْقط بالإسقاط".(ج؛7/ص؛505 / کتاب الدعوی، ط :سعید)       الأشباہ والنظائر لابن نجیم  میں ہے:   "لو قال الوارث: تركت حقّي لم يبطل حقُّه؛ إذ الملكُ لا يبطل بالتّرك".(ص؛309/ما یقبل الاسقاط من الحقوق وما لا یقبلہ/ط:قدیمی)فقط واللہ اعلم

عنوان: تقسیم میراث/ مناسخہ
سوال: میری بہن کا انتقال ہوا،  شوہر ، پانچ بھائی اور چار بہنیں ورثاء تھے، اولاد کوئی نہیں تھی اور والدین کا پہلے انتقال ہوگیا تھا، پھر شوہر کا انتقال ہوا، اس کے ورثاء میں صرف ایک بہن ہے، والدین، اولاد، بھائی، چچا،  بھتیجے وغیرہ کوئی نہیں ہے، میری مرحومہ بہن اور اس کے مرحوم شوہر کا الگ الگ ترکہ ہے، دونوں کا ترکہ تقسیم کرنے کا طریقہ بتادیں۔
جواب: صورت مسئولہ میں آپ کی مرحومہ بہن کا ترکہ تقسیم کرنے کا طریقہ یہ ہے کہ سب سے پہلے مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحومہ کے ذمہ کوئی قرض ہو اسے ادا کرنے کے بعد، اگر مرحومہ نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ و غیر منقولہ کے /28 حصے کرکے دو حصے مرحومہ کے ہر بھائی کو اور ایک حصہ ہر بہن کو اور /14 حصے مرحومہ کے مرحوم شوہر کی بہن کو ملیں گے، تقسیم کی صورت مندرجہ ذیل ہے:میت 28/2شوہربھائیبھائیبھائیبھائیبھائیبہنبہنبہنبہن1114222221111(شوہر) 1بہن114مثلاً /100 روپے میں سے /7.14 روپے ہر بھائی کو، /3.57 روپے ہر بہن کو اور /50 روپے مرحوم شوہر کی بہن کو ملیں گے۔ نیز مرحومہ کے ترکہ کے علاوہ مرحوم شوہر کا جو بھی ترکہ ہے وہ سارا اس کی بہن کو ملے گا۔ فقط واللہ اعلم

عنوان: متروکہ جائیداد تمام ورثاء میں تقسیم کرنا ضروری ہے
سوال: جب میری عمر بارہ سال تھی تو میرے والد کا انتقال ہوگیا تھا،ہم سب بہن بھائیوں کو ہمارے بڑے بھائی نے سنبھالا تھا،سب کی شادیاں بھی کروائیں ، میں بھی بڑے بھائی کے ساتھ رہا اور میں نے  ان کے پاس ہی کام کیا اور انہوں نے میری شادی بھی کروائی۔ہمارے والد صاحب کا اورنگی ٹاؤن میں ایک مکان تھا، جس کا کرایہ بہت عرصہ سے بھائی لیتے تھے،  اب بھائی کا انتقال ہوگیا ہے اور بھائی کے بچے یہ کہتے ہیں کہ یہ مکان ہمارے والد کے نام پہ ہے،حالاں کہ میں نے کبھی اپنا حصہ بھائی کو نہیں دیا اور میں نے بہنوں سے بھی پوچھا ہے، انہوں نے بھی اپنا حصہ بھائی کو نہیں دیا تھا۔جب بڑے بھائی نے ہمارا خیال رکھا ،ہماری شادیاں کروائیں تو کیا اس سے ہمارے والد کے مکان میں سے ہمارا حصہ بھائی کا ہوگیا یا ہمیں اب بھی والد کہ ترکہ میں سے مطالبہ کا حق ہے؟وضاحت:1۔ مذکورہ گھر والد صاحب کو ہمارے دادا سے ملا تھا، والد صاحب نے دو شادیاں کی تھیں، والد صاحب کی پہلی بیوی سے ہم تین بھائی اور چار بہنیں ہیں۔دوسری شادی کے بعد والد نے مذکورہ گھر پہلی بیوی اور بچوں کو دے دیا تھا، اور وہ دوسری بیوی کے ساتھ رہتے تھے۔بڑے دو بھائی اور ایک بہن  کا انتقال ہو چکا ہے، تین ماہ پہلے سب سے بڑے بھائی کا انتقال ہوا، جو تقریبا  پچھلے 26 سال سے مذکورہ گھر کا کرایہ خود وصول کر رہے تھے، اور انہی بھائی نے ہم سب کو پالا تھا، شادیاں کروائی تھیں۔اب جب میں نے ان کے بیٹے سے مذکورہ گھر کی تقسیم کی بات کی تو اس نے کہا کہ مذکورہ گھر ہمارے والد یعنی ہمارے بڑے بھائی کے نام پر ہے، اب یہ معلوم نہیں کہ  ان کے نام پر کیسے ہوا ہے؟ جب کہ والد  صاحب کے دیگر بھائیوں کی اولاد  کا کہنا ہے کہ مذکورہ گھر ہمارے والد کے نام پر تھا ۔2۔ ہماری شادیاں کراتے وقت بڑے بھائی نے کبھی نہیں کہا کہ یہ والد کی میراث میں سے تمہارا حصہ ہے، اور نہ ہی ہم میں سے کسی بھائی بہن نے میراث کے نام پر کوئی بھی چیز وصول کی ہے۔
جواب: صورتِ مسئولہ میں اگر واقعۃ مذکورہ مکان سائل کے والد کا تھا تو سائل کے والد کے انتقال کے بعد یہ مکان تمام ورثاء کا ہے، لہذا  مذکورہ مکان کو  تمام ورثاء میں تقسیم کرنا شرعا ضروری ہوگا،  سائل کے بھتیجوں کایہ  دعوی درست نہیں کہ یہ مکان اس کے والد کے نام ہونے کی وجہ سے اس پر صرف ان کا حق ہے۔سائل کے مرحوم بھائی نے اپنے بہن بھائیوں کے ساتھ جو حسنِ سلوک روا رکھا، اس کے اجر کے وہ  مستحق ہوں گے، تاہم اس احسان کے سبب وہ والد مرحوم کے متروکہ گھر کے اکیلے مالک قرار نہیں پائیں گے۔بدائع الصنائع في ترتيب الشرائع میں ہے:لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم.( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)درر الحكام في شرح مجلة الأحكام میں ہے:(المادة ١٠٧٣) - (تقسيم حاصلات الأموال المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم حاصلات الأموال المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة( الكتاب العاشر الشركات، الباب الأول في بيان شركة الملك، الفصل الثاني في بيان كيفية التصرف في الأعيان المشتركة، ٣ / ٢٦، ط: دار الجيل)فقط واللہ اعلم

عنوان: والدہ کی نقد رقم کی تقسیم کا طریقہ
سوال: ہماری والدہ کا انتقال ہوا ہے، ان کے ترکہ میں ایک کروڑ بیالیس لاکھ روپے ہیں،اور9 تو لہ سونا ہے،جس کی مالیت تقریباً بارہ لاکھ روپے ہے،جب کہ ورثاء میں دو بیٹے اور دو بیٹیاں ہیں،نانا،نانی،اور ہمارے والد پہلے ہی فوت ہوچکے تھے، ترکہ کی تقسیم کریں،اور ہر وارث کا حصہ رقم کی صورت میں متعین کردیں۔
جواب: صورت مسئولہ میں مرحومہ کے کل ترکہ کو  تقسیم کرنے کا شرعی طریقہ یہ ہے کہ  سب سے پہلے مرحومہ کے ترکہ میں سے حقوق متقدمہ (تجہیز و تکفین کے اخراجات ) نکالنے کے بعد، ان کے کے ذمہ اگر کوئی قرض ہو تو اس کی ادائیگی کے بعد، اور انہوں  نے اگر کوئی جائز وصیت کی  ہو تو باقی ترکہ کے ایک تہائی میں اسے نافذ کرنے کے بعد  باقی ماندہ ترکہ کے کل چھ حصے کرکے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورت تقسیم یہ ہے:میت6بیٹابیٹابیٹیبیٹی2211یعنی 1کروڑ54 لاکھ روپے میں سے مرحومہ کے ہر ایک بیٹے کو5133333.3روپے اور ہر ایک بیٹی کو2566666.7روپے ملیں گے۔فقط واللہ اعلم

عنوان: میراث تقسیم کرنے کی ایک صورت
سوال: ہمارے والدین انتقال کرگئے ہیں ،پہلے والد کا پھر والدہ کا انتقال ہو گیا ہے،ورثاء میں سے تین بیٹے اور چار بیٹیاں تھیں ،ان میں سے بڑے بیٹے نے اپنی اور والدین ہی کی رضامندی  سے  ان کی زندگی میں اپنا(قانونی و شرعی ) حصہ لے کر بے  تعلق ہوگیا تھا، جس کاثبوت مع دستخط کے اسٹامپ پیپر پر گواہوں کے ساتھ موجود ہے۔سب سے بڑی بیٹی کا انتقال2000ءمیں والدین کے زندگی میں ہوا ہے،دوسری بیٹی کاانتقال والدین کے بعد 2020 میں ہوا ہے ان  ورثا ء میں شوہر ،ایک بیٹا اور ایک بیٹی ہےوالد صاحب کا انتقال 2015اور والدہ کا2017میں ہوا ہے۔دریافت یہ کرنا ہے کہ بڑے بیٹے والدین کی بقیہ  جائیداد میں حصہ ہوگاکہ نہیں؟2۔بڑی بیٹی کی اولاد کا کتنا حصہ بنتا ہے؟ جس کا انتقال والدین کی زندگی میں ہوگیا تھا۔
جواب: جس بیٹے نے والدین کی زندگی میں والدین کی رضامندی سے اپنا شرعی حصہ وصول کیا ہے، تووالدین کے انتقال کے بعد اس کودوبارہ والدین کی جائیداد میں حصہ  نہیں ملے گا۔صورتِ مسئولہ میں والدین کے ترکہ میں سے حقوقِ متقدمہ یعنی تجہیز و تکفین کے اخراجات نکالنے کے بعد، اگر مرحومین پر کوئی قرض ہو تو اسے ادا کرنے کے بعد، اگر مرحومین نے کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کو28حصے بنا کر دو بیٹوں میں سے ہر ایک بیٹے کو8حصے ،ہر ایک زندہ بیٹی کو4حصے، مرحومہ بیٹی کے شوہر کو1 حصہ ،بیٹے کو2حصے اور بیٹی کو 1 حصہ ملے گا۔صورت تقسیم یہ ہے:میت28/7/9بیٹابیٹابیٹابیٹیبیٹیبیٹی222111تخارج88فوت44میت4مرحومہ بیٹی _________ ما فی الید 1شوہربیٹابیٹی121یعنی 100روپے میں سے دو بیٹوں میں سے ہر ایک بیٹے کو28.571روپے،ہر ایک زندہ  بیٹی کو14.285روپے،مرحومہ بیٹی  کے شوہر کو3.571روپے،بیٹے کو7.142روپےاور بیٹی کو3.571روپے ملیں گے۔صورت مسئولہ میں جس بیٹی   کا انتقال والد کی زندگی میں  ہوا ہے اس کی اولاد کو والد کے ترکہ سے حصہ نہیں ملے گا۔فتاوی شامی میں ہے:"(أنه يحجب الأقرب ممن سواهم الأبعد) لما مر أنه يقدم الأقرب فالأقرب اتحدا في السبب أم لا (و) الثاني (أن من أدلى بشخص لا يرث معه) كابن الابن لا يرث مع الابن"(کتاب الفرائض، ج:6،ص: 780،ط:دارالفکر)وفیہ ایضا:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق، يجوز".(کتاب الوصایا،ج:6،ص: 655دارالفکر)فقط واللہ اعلم

عنوان: چار بیٹے اور دو بیٹیوں میں تقسیم میراث
سوال: میرے والدین کا انتقال ہوا  ، ورثا ء میں   چار بیٹے اور دو بیٹیاں ہیں ،  والد کے ترکہ میں ایک مکان ، ایک دکان اورگودام ہے ،والد کے انتقال کے بعد دکان اورگودام کا کرایہ تمام ورثا کی رضامندی  سے والدہ لیتیں تھیں ،  والدہ کے انتقال کے بعد آٹھ سال تک بھائی کرایہ ا لیتے رہے ،  بہنوں کو کچھ حصہ نہیں دیا ،  اب پچھلے تین سال سے کرایہ میں سے  بہنوں  کو بھی  حصہ دے رہے  ہیں اور مکان میں ایک بھائی نے ایک پورشن الگ کرکے کسی اور کو رہنے کے لیے دیا ہے ،  جبکہ ایک بہن کی مالی حالت کمزور ہے ، جس کی وجہ سے اس کا مطالبہ ہے کہ وہ جگہ ہمیں  رہنے کے لیے دی جائے یا پھر تمام جائیداد کی تقسیم کر کے ہمیں اپنا حصہ دیا جائے.سوال یہ ہے کہ میراث میں ہر ایک وارث  کا کتنا حصہ بنتا ہے؟
جواب: صورتِ مسئولہ میں والد ین کے انتقال کے بعد سائلہ کے  بھائی اپنے والد کے مکان وغیرہ   کا جو کرایہ لیتے رہے ہیں ،  اس میں بہنوں کا بھی حق تھا ؛ لہذا جتنا عرصہ تک بھائیوں نے بہنوں کو کرایہ میں سے حصہ  نہیں دیا ، ان پر لازم ہے کہ وہ بہنوں کو سابقہ مدتوں کے کرایہ میں سے ان کا حصہ دے دیں ۔الا یہ کہ بھائی بہنوں سے  سابقہ مدت کاکرایہ معاف کر والیں یا  بہنیں خود    بھائیوں کو معاف کردیں ۔اور  سائلہ کے والدکےترکہ کی  شرعی تقسیم کا طریقہ یہ ہے کہ   سائلہ کے والد مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی میں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  10 حصے کئے جائیں گے  ، جس میں سے ہر بیٹے کو      دو ، دو حصے  اور ہر ایک  بیٹی کو ایک ایک   حصہ ملے گا۔  میت:   (والد) مسئلہ :10بیٹابیٹابیٹابیٹابیٹیبیٹی 222211            یعنی سو روپے میں سے ہر بیٹے  کو 20روپے  اور ہر ایک بیٹی کو10روپے ملیں گے۔درر الحكام شرح مجلة الأحكام میں ہے  :"( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم." (القواعد الکلیۃ/3/ 22/ط:دار الکتب العلمیۃ)فتاوی شامی میں ہے:"شركة ملك، وهي أن يملك متعدد) اثنان فأكثر (عينا) أو حفظا كثوب هبه الريح في دارهما فإنهما شريكان في الحفظ قهستاني (أو دينا) على ما هو الحق؛ فلو دفع المديون لأحدهما فللآخر الرجوع بنصف ما أخذ۔" (کتاب الشرکۃ:4/299،ط:سعید)وفیہ ایضاً:"والربح في شركة الملك على قدر المال۔"(مطلب فیما یبطل الشرکۃ:4/316،ط:سعید)فقط و اللہ اعلم

عنوان: والدین کے ترکے میں سے بہن کو حصہ نہ دینے کا حکم
سوال: جب میری ساس کے والدین کا انتقال ہوا تو ان کے ورثاء میں دو بیٹے اور ایک بیٹی (یعنی میری ساس تھیں) تھی، لیکن میری ساس کے بھائیوں نے اس وقت اپنی بہن کو والدین کی میراث میں سے حصہ نہیں دیا، اب میری ساس کا بھی انتقال ہوچکا ہے اور ورثاء میں ایک بیٹی اور دو بھائی ہیں، شوہر کا انتقال پہلے ہی ہوچکا تھا، میری ساس کے انتقال کے بعد بھی ان کے دونوں بھائی جنہوں نے بہن کی زندگی میں اسے اس کا حصہ نہیں دیا تھا اب بھی وہ دونوں اس حصے میں سے اپنی بہن کی بیٹی (میری بیوی) کو اس کا  حصہ دینے سے انکار کر رہے ہیں، میرا سوال یہ ہے کہ ان دونوں بھائیوں کا ورثاء کو ان کا حصہ نہ دینا شرعا جائز ہے یا نہیں؟ اور ہم ان سے مطالبہ کرسکتے ہیں یا نہیں؟
جواب: واضح رہے کہ والدین کے ترکہ میں جس طرح ان کی نرینہ اولاد کا حق وحصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہن کو  اس کے شرعی حصے سے محروم کرنا ناجائز اور سخت گناہ ہے،  حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہٰذا صورتِ مسئولہ میں آپ کی ساس کے بھائیوں نے اپنی بہن کی زندگی میں والدین کے ترکے میں سے بہن کا حق دبا کر سخت گناہ کا ارتکاب کیا ہے، اس ناجائز فعل پر دونوں بھائیوں پر خوب توبہ و استغفار کرنا لازم ہے، بہن کے انتقال کے بعداب اس حق کی تلافی کی ممکن صورت یہ ہوسکتی ہے کہ بہن کا جو حق بنتا تھا وہ بہن کے ورثاء میں تقسیم کردیا جائے؛ کیوں کہ اگر اس دنیا میں نہیں دیں گے تو آخرت میں دینا پڑے گا اور آخرت میں دینا آسان نہیں ہوگا ، مرحومہ بہن کے شرعی وارث ان کی بیٹی اور یہی دونوں بھائی ہیں، مرحومہ کے ترکہ میں سے آدھا حصہ چوں کہ مرحومہ کی بیٹی کا حق بنتا ہے اور باقی آدھا دونوں بھائیوں ک حق بنتا ہے؛ اس لیے دونوں بھائیوں پر لازم ہے کہ بہن کے حصے کا آدھا حصہ مرحومہ بہن کی بیٹی کو ادا کردیں، کیوں کہ اب وہ آدھا حصہ مرحومہ کی بیٹی کا حق بن چکا ہے، اسی لیے مرحومہ کی بیٹی کا اپنے ماموؤں سے اپنی والدہ کے حصہ کے نصف حصے کا مطالبہ کرنا بالکل جائز ہے ۔حدیث مبارک میں ہے:"عن سعيد بن زيد قال : قال رسول الله صلى الله عليه وسلم : «من أخذ شبرا من الأرض ظلما فإنه يطوقه يوم القيامة من سبع أرضين»".(مشكاة المصابيح، باب الغصب والعاریۃ1/254ط: قدیمی)ایک اور حدیث مبارک میں ہے :"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه". (باب الوصایا، الفصل الثالث1/266ط : قدیمی)فتاویٰ ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين".(الفتاوى الهندية، كتاب الفرائض،الباب الثاني في ذوي الفروض،ج: 6/ 448، ط: رشيدية)فقط واللہ اعلم

عنوان: والدین کے ترکہ کی تقسیم
سوال: ہمارے والدین کا انتقال ہوگیا ہے ،والدین کے والدین پہلے انتقال کر گئے تھے ،ورثاء میں ہم چار بھائی اور دو بہنیں ہیں  والد کی جائیداد میں ایک مکان تھا جس کو ہم سب نے مل ایک کروڑ پچاس لاکھ روپے میں  فروخت کیا ہے،شریعت کے حساب سے کس کا کتنا حصہ بنتاہے رہنمائی فرمادیں؟
جواب: صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے10 حصے بناکر مرحوم کے ہر بیٹے کو 2 حصے اور ہر بیٹی کو ایک حصہ ملے گا۔ صورت تقسیم یہ ہے:میت 10بیٹابیٹابیٹابیٹابیٹیبیٹی222211یعنی ایک کروڑ 50 لاکھ روپے میں سے ہر بیٹے کو 30 لاکھ روپے اور ہر بیٹی کو 15 لاکھ روپے ملیں گے۔ فقط واللہ اعلم

عنوان: بیٹے کا والد کے مکان میں ایک منزل تعمیر کرنا
سوال: ہمارے والد کا مکان تھا اس مکان پر بڑے بھائی ایک اور پورشن بنایا ہے والد نے ان کو پورشن  بنانے کی اجازت دی تھی اب بڑا بھائی کہتا ہے کہ میراث تقسیم کرتے وقت  والد کے مکان پر میں نے جو پورشن بنایا ہے اس پر میرا جتنا خرچہ ہوا وہ لوں گا کیا ان کا یہ مطالبہ درست ہے والد اور والدہ دونوں کے ورثا یہ ہیں :چار بیٹے اور  تین بہنیں ہیں ،والد اور والدہ کے والدین زندہ نہ تھے ۔مکان کے کاغذات والد نے میرے پاس رکھے تھے اور کہا کہ جب گھر بکے گا تو سب کو آپ نے حصے دینے ہیں ،اور اب بھائی اور بہنیں مجھ سے کاغذات مانگ رہے ہیں تو کیا ان کا یہ مطالبہ درست ہے ؟
جواب: صورت ِ مسئولہ میں اگر بیٹے نے والد کے مکان میں ان کی اجازت سے اپنے رہنے کے لئے  پورشن بنایا تھاتو اس کی تعمیر پراس وقت جتنے  اخراجات ہوئےتھے  وہ  اس کا مستحق ہے اور اس کا مطالبہ درست ہے۔نیز والد کے انتقال کے بعد ان کے ترکہ میں تمام ورثاء کی ملکیت ثابت ہوگئی، لہذا سائل کو چاہیئے کہ وہ اس مکان کو بیچ کر ورثاءکے شرعی میراث  کے حصے ادا کرے، متروکہ مکان کی فروختگی میں ٹال مٹول سے کام نہ لے۔ لہذا والد کے انتقال کے بعد ورثاء جب اپنے شرعی میراث کے حصوں کا مطالبہ کر رہے ہیں  اور اسی سلسلے میں کاغذات کا مطالبہ بھی کر رہے ہیں تو ان کا مطالبہ درست ہے۔الدر المختار میں ہے:(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء...قوله ( عمر دار زوجته الخ ) على هذا التفصيل عمارة كرمها وسائر أملاكها جامع الفصولين . وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له وله رفعه إلا أن يضر بالبناء فيمنع ولو بنى لرب الأرض بلا أمره ينبغي أن يكون مبترعا كما مر إ هـ…. قوله ( والنفقة دين عليها ) لأنه غير متطوع في الإنفاق فيرجع عليها لصحة أمرها فصار كالمأمور بقضاء الدين ، زيلعي ، وظاهره وإن لم يشترط الرجوع، وفي المسألة اختلاف وتمامه في حاشية الرملي على جامع الفصولين قوله ( فالعمارة له ) هذا لو الآلة كلها له فلو بعضها له وبعضها لها فهي بينهما ط عن المقدسي قوله ( بلا إذنها ) فلو بإذنها تكون عارية ط.(الدر المختار مع رد المحتار، 747/6، سعید)فقط واللہ اعلم

عنوان: ترکہ کے گھر کی بجلی کا بل گھر کس پر ہے؟
سوال: عرض یہ ہے کہ میرے سسر نے دو شادیاں کی تھیں پہلی بیوی سے دو بیٹے اور ایک بیٹی اور دوسری بیوی سے دو بیٹے اور دو بیٹیاں ہیں۔میرے سسر کا 2008  میں انتقال ہوگیا تھا، اس وقت ورثاء میں دو بیوہ چار بیٹے اور تین بیٹیاں تھیں، پھر ایک بیٹی جو غیر شادی شدہ  تھی اس کا انتقال ہوگیا، پھر پہلی بیوی کا انتقال ہوگیا ، مرحومہ کے والدین کا پہلے انتقال ہوگیا تھا۔سسر کے ترکہ میں ایک مکان تھا جو ابھی چالیس لاکھ روپے میں فروخت ہوگیا ہے، اس کی قیمت میں سے صرف تین لاکھ ایڈوانس کے طور پر مل گئے  ہیں، جن میں سے ایک لاکھ روپے سسر کی وصیت کے مطابق مسجد میں خرچ کئے گئے، تین چار سال کا بجلی کا بل جو کہ وفات کے بعد جمع ہوگیا تھا اس میں سے ایک لاکھ پینتیس ہزار روپے ادا کئے گئے،  پینسٹھ ہزار روپے دوسری بیوی نے اور نو نو ہزار روپے سب بیٹے بیٹیوں نے شرعی حساب سے آپس میں تقسیم کرلئے ہیں۔دریافت طلب یہ ہے کہ  متروکہ گھر کی بجلی کا بل جو وفات کے بعد جمع ہوا تھا کیا اسے ترکہ میں سے کاٹنا جائز تھا یا نہیں؟
جواب: صورت مسئولہ میں بجلی کا وہ بل جو مرحوم کے انتقال کے بعد جمع ہو گیا تھا، اس کی ادائیگی ان ہی ورثاء پر لازم ہوگی جو مرحوم کی وفات کے بعد اس متروکہ گھر میں رہائش پذیر تھے،  ترکہ کی رقم سے منہا نہیں کیا جائے گا، البتہ اگر مرحوم کے دیگر تمام شرعی  ورثاء بجلی کے بل کی ترکہ کی رقم سے ادائیگی  پر راضی ہوں تو ایسی صورت میں ترکہ میں سے منہا کرنا جائز ہوگا۔القواعد والضوابط الفقهية في الضمان المالي میں ہے:"وأما قاعدة (الغرم بالغنم):فإنها وإن جاءت على عكس قاعدة (الخراج بالضمان) - أي الغنم بالغرم - في اللفظ إلا أن المعنى فيهما متفق، وقد ذكر العلماء لهذه القاعدة صيغا كلية ونصوصا فقهية أسوقها كما يلي:١ - «الغرم بالغنم»:نص على هذه الصيغة كل من: أبي سعيد الخادمي وأصحاب مجلة الأحكام العدلية٢ - «من كان الشيء له كانت نفقته عليه»:نص على هذه الصيغة شيخ الإسلام ابن تيمية .٣ - «من ملك الغنم كان عليه الغرم»:نص على هذه الصيغة يوسف بن عبد الهادي .٤ - «النقمة بقدر النعمة»:نص على هذه الصيغة أصحاب مجلة الأحكام العدلية .٥ - «كل مشترك نماؤه للشركاء ونفقته عليهم ونقصه عليهم»."(  المبحث الأول: قاعدة: الخراج بالضمان وقاعدة: الغرم بالغنم، المطلب الأول: في صيغ القاعدة، ص: ٢٠٣ - ٢٠٤، ط: دار كنوز إشبيلية للنشر والتوزيع، السعودية)درر الحكام في شرح مجلة الأحكام"المادة (١٣٠٨) - (إذا احتاج الملك المشترك للتعمير والترميم فيعمره أصحابه بالاشتراك بنسبة حصصهم)....الخلاصة: إن نفقات الأموال المشتركة تعود على الشركاء بنسبة حصصهم في تلك الأموال حيث إن الغرم بالغنم." ( الكتاب العاشر: الشركات،   الباب الخامس في بيان النفقات المشتركة ، الفصل الأول في بيان تعمير الأموال المشتركة وبعض مصروفاتها الأخرى، ٣ / ٣١٠، ط: دار الجيل) فقط واللہ اعلم

عنوان: پینشن کا حکم
سوال: میرے مرحوم شوہر نے تین شادیاں کی تھیں،پہلی بیوی   شوہر کی  زندگی میں  ہی انتقا ل کر گئی تھی ،ان کے ورثاء میں : تین بیٹےاور دو بیٹیاں  ہیں، جن  میں سے ایک بیٹی کا انتقال والد کی زندگی میں  ہوچکا ہے۔دوسری بیوی سے دو بیٹیا ں  ہیں اور سب حیات ہیں۔بیوی کا انتقال شوہر کی زندگی میں ہوچکاہے۔تیسری بیوی میں ہوں  ،مجھ سے  دو بیٹے اور چار بیٹیاں ہیں،ان میں ایک بیٹی غیر شادی شدہ ہے،میرے شوہر نے تقریباً 27، 28 سال قبل ایک لاوارث بچی کی پرورش کی،جو کہ غیر شادی شدہ ہے، اور اس نےمیرے اور اپنا نام بطورِ والدین نامزد کیا ، دوسری بیوی کانکاح نامہ اور کوئی دستاویز موجود نہیں ہیں اورنہ ہی میرے مرحوم شوہر کی  F.R.C میں ان کا نام ہے ان سے پیدا ہونے والی دونوں بیٹیوں کے برتھ سرٹیفیکٹ میں میرا نام والدہ کی حیثیت سے ہے اور F.R.C میں بھی وہ میری ہی بیٹیاں تحریر ہیں ۔اب پوچھنا یہ ہے مجھے اپنے شوہر کی پنشن کے حصول میں ان تین لڑکیوں(دو دوسری بیوی سے پیداہونے والی اور ایک لے پالک) کی وجہ سے رکاوٹ ہے، مہربانی کرکےان تینوں لڑکیوں کے متعلق   شریعت کی روشنی میں جواب عنایت فرمائیں ،کہ ان تینوں کا پنشن میں کوئی حق ہے کہ نہیں؟شوہر کی جائیداد تقسیم کا طریقہ کار کیاہے؟میرے مرنے کے بعد میری  جائیداد میں ان تینوں بچیوں  کاحصہ ہوگا کہ نہیں؟
جواب: واضح رہے کہ ملازمین یا ان کے  انتقال بعد ان کے لواحقین کو  ملنے والی پینشن کی رقم  متعلقہ ادارہ کی طرف سے عطیہ اور تبرع ہوتی ہے، اور ادارہ  جس کے نام پر جاری کرے وہی اس کا مالک ہوتا ہے؛  لہذا صورتِ  مسئولہ  میں   مرحوم کے انتقال کے بعد  ملنے والی پنشن اگرسائلہ   کے نام پر آرہی ہے، تو یہ سائلہ  کی ملکیت ہے،یہ مرحوم کی وراثت میں تقسیم نہ ہو گی،اس میں کسی کاحصہ نہیں ہوگا۔امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔( کتاب الفرائض،4/343، ط: دارالعلوم) مرحومکی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعداگر مرحوم کے ذمہ کسی کا  قرض ہو اس  کی ادائیگی کے بعد اگرمرحوم نے کوئی جائزوصیت کی ہو تو  باقی مال کے ایک تہائی مال میں اس کو نافذ کرنے کے بعد باقی کل جائیداد منقولہ وغیر منقولہ کو 136حصے بناکر مرحوم کی زندہ بیوہ(سائلہ )کو 17حصے ،ہر ایک بیٹے کو14حصے اور ہر ایک  زندہ بیٹی کو7حصے ملیں گے۔لے پالک بچی کا مرحوم کی جائیداد میں شرعا کوئی حق نہیں ہے۔صورت تقسیم یہ ہے:میت:136/8بیوہبیٹابیٹابیٹابیٹابیٹابیٹیبیٹیبیٹیبیٹیبیٹیبیٹیبیٹی171714141414147777777یعنی 100روپے میں سے بیوہ(سائلہ )کو12.50روپے،ہر ایک بیٹے کو10.294روپے اور ہرایک زندہ بیٹی کو5.147روپے ملیں گے۔سائلہ کے انتقال کے بعد ان کی میراث ان کی  حقیقی اولاد میں تقسیم ہوگی ،دوسری بیوی کی بیٹیوں اور لے پالک بیٹی کا اس میں حصہ نہیں ہوگا۔فقط واللہ اعلم

عنوان: والد صاحب کی کمائی سے خریدے ہوئے گھر میں تمام ورثاء کا حق ہے
سوال: میرے والد صاحب نے دو شادیاں کی تھیں ،پہلی بیوی سے دو بیٹے اور ایک بیٹی ، اس کے انتقال کے بعد دوسری شادی کی اس سے ہم دو بھائی پیدا ہوئے ،سوال یہ ہے کہ میری سوتیلی والدہ کی زمین  تھی ،جس پر میرے والد صاحب کی زندگی میں دو مکان تعمیر کیے، اس میں سوتیلے بھائیوں کی آمدنی اور ساتھ ساتھ والد کی مملوکہ لکڑیاں اور خوبانی، آلو وغیرہ فصل کی قیمت بھی خرچ ہوئی ہے، اس کے علاوہ سوتیلے بھائیوں نے اسے اپنی  ذاتی پیسوں اور والدصاحب کی جائیداد اور درختوں سے حاصل منافع کی رقم بھی شامل کر کے دوسرے شہر میں چار پلاٹ خریدے ہیں اور میں نے اپنی ذاتی کمائی سے رکشے خریدے ہیں، اس میں کسی کے پیسے نہیں ہیں ،شریعت کی روشنی میں بتائیں کہ مذکورہ مکان(جس کی زمین سوتیلی والدہ کی ،اور تعمیر والد اور  سوتیلے بھائیوں کی کمائی سے ہوئی ہے اور اس میں رہائش ہے  ) اور چار پلاٹ میں میرا حصہ ہے یا نہیں اور  رکشوں میں ان کا حصہ ہے یا نہیں ؟والد صاحب کا انتقال ہو چکا ہے۔
جواب: 1) مذکورہ مکان کی زمین میں  سائل کابراہ راست کوئی  حصہ نہیں بنتا، لیکن سوتیلی والدہ کی زمین  میں جو حصہ  بطورِوراثت سائل کے  والد کو ملے گا، اس میں والد کے وارث کے طور پر سائل کو  بھی حصہ ملے گا۔2) مذکورہ مکان کی تعمیر میں جتنی رقم سوتیلے بھائیوں نے لگائی ہے وہ اسی تناسب سے اس تعمیر میں شریک ہیں، اور جتنی رقم والد صاحب کی لگی ہے اس میں والد مرحوم کے تمام ورثاء اپنے اپنے شرعی حصص کےبقدر شریک ہیں۔ 3) چاروں  پلاٹوں میں جتنی رقم سوتیلے بھائیوں نےلگائی ہے ،وہ اسی تناسب سے ان پلاٹوں میں شریک ہیں ،اور جتنی رقم والد صاحب کی جائیداد اور منافع سے لگی ہے اس میں والدمرحوم کے تمام ورثاء اپنے اپنے شرعی  حصص کے بقدر شریک ہیں۔ باقی زمین اور مکان دونوں سوتیلی والدہ کے ترکہ میں تقسیم ہوں گے۔4) رکشے اگر واقعۃً سائل نے اپنی ذاتی رقم سے خریدے ہیں،والد کی کوئی رقم اس میں شامل نہیں ہے، تو یہ رکشے سائل ہی  کی ملکیت  ہیں  ،اس میں کوئی دوسرا شریک نہیں ہے۔فتاوی شامی میں ہے:’’(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له.‘‘(مسائل شتی، ج:6، ص:747، ط:سعید)شرح المجلۃ للاتاسی میں ہے:’’المادۃ ۸۳۱: استعارة الأرض لغرس الأشجار والبناء عليها صحيحة، لكن للمعير أن يرجع بالاعارة متى شاء، فاذا رجع لزم المستعير قلع الاشجار ورفع البناء، ثم اذا كانت الاعارة موقتة فرجع  المعير عنها قبل مضي الوقت وكلف المستعير قلع الاشجار ورفع البناء ضمن للمستعير تفاوت قيمتها بين وقت القلع وانتهاء مدة الاعارة، مثلا: اذا كانت قيمة البناء والاشجار مقلوعة حين الرجوع عن الاعارة اثني عشر دينارا وقيمتها لو بقيت الى انتهاء وقت الاعارة عشرين دينارا وطلب المعير قلعهما لزمه ان يعطي للمستعير ثمانية دنانير.‘‘(كتاب العارية، ج:3، ص:335، ط:رشیدیہ)فتاوی شامی میں ہے:’’و الربح في شركة الملك على قدر المال.‘‘(کتاب الشرکة، مطلب فیما یبطل الشرکة، ج:4، ص:316، ط:سعید)فقط واللہ اعلم

عنوان: مورث کی حیاتی میں حصہ مانگنا
سوال: میرے شوہر کاا نتقال ہوگیا، ہمارا ایک بیٹا اورتین بیٹیاں ہیں،مرحوم شوہر کا ایک فلیٹ تھا ، جس کی قیمت ایک کروڑ تھی،دو بیٹیوں اور بیٹے  کی شادی میں  نے مرحوم کی حیاتی میں جمع پونجی سے کروائی،ایک بیٹی کنواری ہے، میرا بیٹا اور بہو بہت   زیادہ  لڑتے  تھے، ہر وقت گھر میں جھگڑا اور فساد رہتا ہے، 14  سال برداشت کرنے کے بعد اب  تین سال پہلے ان دونوں کو الگ کردیا ، اب  وہ دونوں کرایہ کے مکان میں رہتے ہیں،میرے پاس رہنے کے لیے کوئی نفقہ کا انتظام نہیں تھا ، بیٹے نے الگ ہونے کے بعد  خرچہ دینے سے انکار کردیا،تب میں نے اپنے بہو سے اپنے گھر کا سونا  جو میں نے شادی کے وقت بری میں دیا تھا اس سے لے لیا،اور نان نفقہ کے واسطے میں نے یہ سونا تین سال پہلے فروخت کردیا،اور میری کنواری بیٹی بھی نوکری کرنے لگی ،اس طرح ماں اور بیٹی زندگی گزار رہے تھے،آخر کارجب  اس بیٹی کی بھی شادی کا وقت آیا ، تو  اس بیٹے نے عین شادی کے موقع پر دھمکیاں دینے شروع کردیے، اور کہا کہ میں اس وقت تک شادی پر نہیں آؤں گا،جب تک والد کے فلیٹ میں میرا حصہ مجھے نہ دو ،میں مجبوراً فلیٹ فروخت کرنے کے لیے راضی ہوگئی،بیٹے نے جلد بازی میں یہ مکان انتہائی سستے داموں (88لاکھ)میں فروخت کردیا،اچھا اس وقت بھی  کسی نے اس سونے کا ذکر نہیں  کیا جو میں نے بہو سے واپس لیا تھا،مکان میں سے 24 لاکھ مجھے ملے ، 24 لاکھ اس بیٹے کو  اور  12  ،12 لاکھ تینوں بیٹیوں کو ملے، باقی  4 لاکھ روپے  پانی کے ٹیکس میں دیے گیے،تینوں بیٹیوں نے اپنا اپنا حصہ  نہیں  لیا ، اس کو ملاکر بیٹیوں نے مجھے دو کمروں کا فلیٹ دلایا،،بیٹی کی شادی کے بعد بیٹے نے مجھے اپنے ساتھ رکھنے سے انکار کیا ،اب اس مکان میں میں اکیلی رہتی ہوں،اور اپنے حصہ کی رقم سے گزر بسر کرتی ہوں،بیمار بھی ہوں  چھ ، سات ہزار کی دوائی ہر ماہ لیتی ہوں،اب بیٹا کہتا ہے کہ آپ کی زندگی میں اپنے مال میں سے میرا حصہ ادا کرو اور   اس کا مطالبہ کرتا ہے جبکہ میں زندہ ہوں ، اور  مذکورہ بالا سونا کا مطالبہ کرتا ہے  ، شرعاًا ن دونوں مطالبات   میں میرا بیٹا حق بجانب ہے؟
جواب: سوال میں مذکور  بیٹے کا  اپنی ماں کے  ساتھ رویہ اور سلوک سے متعلق جو کچھ لکھا ہے، اگر یہ واقعے کے مطابق ہے تو  یقیناً  بیٹے کا یہ رویہ   اور سلوک ناجائز  اور حرام اور  کبیرہ گناہ ہے،  جس کا خمیازہ آخرت کے علاوہ دنیا میں  بھی بھگتنا پڑتا ہے، اس پر لازم ہے کہ  اپنے اس رویہ سے توبہ کرے، والدہ  کی خدمت کرے،ان کے بڑھاپے میں ان کا سہارا بنے، جیساکہ بچپن میں وہ اسکا سہارا بنی تھیں، اور مشقتیں اٹھا کر اس کو پالا تھا، اوروالدہ کی زندگی کو اپنے لیے سعادت کا باعث سمجھے۔ والدہ   سےبد سلوکی پر احادیث میں سخت وعیدیں  وارد ہوئی  ہیں ۔      حدیث میں ہے:                                                                                                                                                                                                                                                                                                                                                            "عن أبی أمامة رضی الله عنہ أن رجلًا قال: یا رسول الله! ما حق الوالدین علٰی ولدھما؟ قال: ھما جنتک أو نارک"(الترغيب والترهيب للمنذري،216/3،کتاب البر والصلۃ)         ترجمہ:… “حضرت ابو اُمامہ رضی اللہ عنہ سے روایت ہے، فرماتے ہیں کہ: ایک شخص نے پوچھا: یا رسول اللہ! والدین کا اولاد کے ذمے کیا حق ہے؟ فرمایا: وہ تیری جنت یا دوزخ ہیں (یعنی ان کی خدمت کروگے تو جنت میں جاوٴگے، ان کی نافرمانی کروگے تو دوزخ خریدوگے)۔”          ایک اور حدیث میں ہے: “عن ابن عباس رضی الله عنہما قال: قال رسول الله صلی الله علیہ وسلم: من أصبح مطیعًا لله فی والدیہ أصبح لہ بابان مفتوحان من الجنّة وان کان واحدًا فواحدًا ومن أصبح عاصیًا لله فی والدیہ أصبح لہ بابان مفتوحان من النّار ان کان واحدًا فواحدًا۔ قال رجل: وان ظلماہ؟ قال: وان ظلماہ وان ظلماہ وان ظلماہ۔”     (شعب الايمان، 306/10،مکتبۃ الرشد للنشر )         ترجمہ:… “حضرت ابنِ عباس رضی اللہ عنہما سے روایت ہے کہ حضور نبی کریم صلی اللہ علیہ وسلم نے فرمایا کہ: جو شخص والدین کا فرمانبردار ہو اس کے لئے جنت کے دو دروازے کھل جاتے ہیں اور اگر ان میں سے ایک ہو تو ایک، اور جو شخص والدین کا نافرمان ہو اس کے لئے جہنم کے دو دروازے کھل جاتے ہیں، اور اگر ان میں سے ایک ہو تو ایک۔ ایک شخص نے عرض کیا کہ: خواہ والدین اس پر ظلم کرتے ہوں؟ فرمایا: خواہ اس پر ظلم کرتے ہوں، خواہ اس پر ظلم کرتے ہوں، خواہ اس پر ظلم کرتے ہوں۔باقی جہاں تک سوال میں مذکور مالی معاملات کا تعلق ہے تو واضح رہے کہ  زندگی  میں  اپنے  مال کا مالک آدمی خود ہوتا ہے، ورثاء کااس کے مال میں کوئی مالکانہ حق  نہیں ہوتا جس کا مطالبہ کیا جائے، لہذا سائلہ کے بیٹے کا سائلہ کی حیاتی میں  اس کے مال میں حصے کا مطالبہ کرنا شرعاً   درست نہیں،سائلہ پر اس مطالبے کو تسلیم کرنا لازمی نہیں  ہے،بلکہ اگر والدہ تنگدست اور نادار ہیں، تو ان کا نان نفقہ بھی شرعًا اس کے بیٹے کے ذمہ  ہوگانیز  مذکورہ  سونا  جو سائلہ نے  بری میں   دیاتھا اس  کا حکم یہ ہےکہ: اگر سائلہ نے  دیتے وقت  ہبہ(گفٹ) اور بطور تملیک دینے کی صراحت کی تھی تو  سائلہ کی بہو  اس سونےکی  مالک ہوگئی تھی ،بہو سے واپس  لینا  جائز نہیں تھا  ، اب  لینے کے بعد سائلہ پراتنا سونا یا اس کی قیمت بہو کو واپس کرنا ضروری ہے،اوراگرسائلہ نے یہ سونا صرف استعمال کرنے کے لیے  دیا تھامالک بناکر نہیں دیا تھا تواس سونے کی مالک  سائلہ ہوگی،سائلہ کی بہو مالک نہیں ہوگی اور اگر دیتے وقت کوئی صراحت نہیں تھی ،توسائلہ کے خاندان کےعرف کو دیکھا جائے گا،اگر عرف میں لوگ بری کے زیورات  ہدیہ کے طور پردیتے ہیں تو سائلہ کی بہو مالک ہوگی اور سائلہ کو یہ زیورات اپنی بہو کو واپس کرنا ضروری  ہوگا، اور اگر عرف میں بری کے زیورات  صرف استعمال  کیلئے دیےجاتے ہیں بہو کو مالک بناکر نہیں دئے جاتے  تو سائلہ  کی بہو  ان زیورات کی   مالک نہیں ہوگی،ایسی صورت میں  سائلہ کا اس سے سونا واپس لینا شرعا جائز تھا ،اوراب اس  پریہ سونا  واپس کرنا لازم نہیں  ہوگا اور اگر خاندان کا اس سلسلہ میں کوئی عرف نہیں ہے تو ظاہر کااعتبار کرتے ہوئےسائلہ  کی بہو   ان زیورات کی مالک ہوگی اور سائلہ پر اس سونے کا لوٹانا  شرعا لازم ہوگا۔الدر المختار میں ہے:(وحكمها ثبوت الملك للموهوب له غير لازم) فله الرجوع والفسخ۔۔۔۔۔۔۔(وتتم) الهبة (بالقبض) الكامل۔(کتاب الھبۃ،جِ5/ص688:ط،سعید)وفیہ ایضاً:(ولو بعث إلى امرأته شيئا ولم يذكر جهة عند الدفع غير) جهة (المهر) كقوله لشمع أو حناء ثم قال إنه من المهر لم يقبل قنية لوقوعه هدية، وقال ابن عابدین:(قوله ولو بعث إلى امرأته شيئا) أي من النقدين أو العروض أو مما يؤكل قبل الزفاف أو بعد ما بنى بها نهر۔(باب المھر،مطلب فیما یرسلہ الی الزوجۃ:ج،3/ص،152:ط،سعید)فقط واللہ اعلم

عنوان: بیوہ، 3 بیٹوں اور 4 بیٹیوں کے درمیان  ترکہ کی تقسیم
سوال: ہمارے والد کا انتقال ہوگیا ہے، ترکہ میں دو مکان چھوڑے ہیں، ورثاء میں ایک بیوہ،تین بیٹے اور چار بیٹیاں چھوڑیں ہیں، ہم نے دونوں مکان تقریباً 35 لاکھ روپے میں بیچ دیے ہیں، قانونی کاروائی کے اخراجات نکالنے کے بعد ساڑھے اکتیس لاکھ (3،150،000) روپے بچے ہیں، ہ ہم ورثاء میں کیسے تقسیم ہوں گے؟ والد کے والدین پہلے ہی فوت ہوچکے تھے۔
جواب: صورتِ مسئولہ میں مرحوم  کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحوم کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو 80 حصوں میں تقسیم کر کے اس میں سے 10 حصے  بیوہ کو،  14 حصے  ہر بیٹے کو اور 7 حصے ہر بیٹی کو ملیں گے۔صورتِ تقسیم یہ ہے:میت:8/ 80بیوہبیٹابیٹابیٹابیٹیبیٹیبیٹیبیٹی17101414147777ساڑھے اکتیس لاکھ (3،150،000) روپے میں سے تین لاکھ ترانوے ہزار سات سو پچاس (393،750) روپےبیوہ کو، پانچ لاکھ اکاون ہزار دو سو پچاس (551،250) روپے  ہر ایک بیٹے کو اور دو لاکھ پچھتر ہزار چھ سو پچیس (275،625) روپے  ہر ایک بیٹی کو ملیں گے۔فتاویٰ ہندیہ میں ہے:"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار".( كتاب الفرائض،الباب الثاني في ذوي الفروض،ج:6/ 450، ط: رشيدية)فتاویٰ ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين".(كتاب الفرائض،الباب الثاني في ذوي الفروض،ج: 6/ 448، ط: رشيدية)فقط واللہ اعلم

عنوان: والد صاحب کی کمائی سے خریدے ہوئے گھر میں تمام ورثاء کا حق ہے
سوال: میرے والد صاحب نے دو شادیاں کی تھیں ،پہلی بیوی سے دو بیٹے اور ایک بیٹی  اس کے انتقال کے بعد دوسری شادی کی اس سے ہم دو بھائی پیدا ہوئے ،سوال یہ ہے کہ میری سوتیلی والدہ کی زمین پر میرے والد صاحب کی زندگی میں دو مکان تعمیر کیے ،اس میں سوتیلے بھائیوں کی آمدنی اور ساتھ ساتھ والد کی مملوکہ لکڑیاں اور خوبانی ،آلو وغیرہ فصل کی قیمت بھی خرچ ہوئی ہے ،اس کے علاوہ سوتیلے بھائیوں نے اسے اپنی  ذاتی پیسوں اور والدصاحب کی جائیداد اور درختوں سے حاصل منافع کی رقم بھی شامل کر کے دوسرے شہر میں چار پلاٹ خریدے ہیں اور میں نے اپنی ذاتی کمائی سے رکشے خریدے ہیں، اس میں کسی کے پیسے نہیں ہیں ،شریعت کی روشنی میں بتائیں کہ مذکورہ مکان اور چار پلاٹ میں میرا حصہ ہے یا نہیں اور  رکشوں میں ان کا حصہ ہے یا نہیں ؟سوتیلی والدہ کے ورثاء میں شوہر دو بیٹے اور ایک بیٹی پھر شوہر یعنی  میرے والد کا انتقال ہوا ورثاء میں چار بیٹے اور ایک بیٹی  ہے ۔وضاحت :سائل کی والدہ کا انتقال بھی سائل کے والد سے پہلے ہوا تھا۔
جواب: 1)صورت مسئولہ میں مرحومہ والدہ کے ترکہ کی تقسیم  کاشرعی  طریقہ یہ  ہے کہ مرحومہ کے  حقوق  متقدمہ یعنی اگر مرحومہ کے ذمہ  کوئی قرض ہو تو  اسے ادا کرنے کے بعد اگر مرحومہ نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 180 حصوں میں تقسیم کیا جائے گا ،64 حصے  مرحومہ کے ہر ایک بیٹے کو ،32 حصے  مرحومہ کی بیٹی کو  اور دس حصے  مرحومہ کے ہر ایک سوتیلے بیٹے کو ملیں گے۔سوتیلے بھائی کابراہ راست اپنی سوتیلی والدہ کے ترکہ میں حصہ نہیں بنتا ،لیکن سوتیلی والدہ کا جو حصہ والد کو ملے گا اس میں والد کے وارث کے طور پر حصہ ملے گا ,لہذاسوتیلے بھائی کا سائل کو حصہ دینے سے انکار کرنا شرعا درست نہیں ہے۔صورت تقسیم یہ ہے:میت :والدہ 180/20/4شوہربیٹابیٹابیٹی135663فوت545427میت :شوہر 9 ما فی الید 5بیٹابیٹابیٹابیٹابیٹی22221101010105یعنی 100 فیصد میں سے مرحومہ کے ہر ایک بیٹے کو 35.55 فیصد اور بیٹی کو 17.77 فیصد اور مرحومہ کے ہر ایک سوتیلے بیٹے کو 5.55 فیصد ملے گا ۔2)صورت مسئولہ میں مرحوم والد کے ترکہ کی تقسیم  کاشرعی  طریقہ یہ  ہے کہ مرحوم کے  حقوق  متقدمہ یعنی تجہیز و تکفین کا خرچہ نکالنے کے بعد  اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 9 حصوں میں تقسیم کر کے ہر ایک بیٹے کو 2 اور بیٹی کو ایک حصہ دیں گے۔صورت تقسیم یہ ہے:میت: والد 9بیٹابیٹابیٹابیٹابیٹی22221یعنی 100 فیصد میں سے ہر ایک بیٹے کو 22.22 فیصد اور بیٹی کو 11.11 فیصد ملے گا ۔3)سوتیلی والدہ کی زمین پر ان کے بیٹوں نے جو تعمیر کی اور اس میں اپنی ذاتی رقم شامل کی اور والد کی آمدنی کا حصہ بھی شامل کیا تو مکان فروخت ہونے کے بعد تقسیم سے قبل  تعمیری خرچہ منہا کیا جائے گااورسوتیلے بھائیوں نے جتنا خرچہ کیا  ہے، پہلےوہ ان کو دیا جائے گا اور والد صاحب کا جتنا خرچہ ہوا ہے وہ ان کے ورثاء میں مندرجہ بالا طریقے سے تقسیم ہوگا ،اس کے بعد مکان کی بقیہ رقم سوتیلی والدہ کے ورثاء میں مندرجہ بالا طریقے سے تقسیم ہوگی ۔4)چار پلاٹوں میں جتنی رقم سوتیلے بھائیوں نےلگائی ہے ،وہ اسی تناسب سے ان پلاٹوں میں شریک ہیں ،اور جتنی رقم والد صاحب کی جائیداد اور منافع سے لگی ہے اس میں تمام ورثاء مندرجہ بالا حصص کے اعتبار سے شریک ہیں ۔5)رکشے اگر واقعۃً سائل نے اپنے ذاتی رقم سے خریدے ہیں،والد کی کوئی رقم اس میں شامل نہیں ہے تو یہ رکشے سائل ہی  کی ملکیت میں ہیں  ،اس میں کوئی دوسرا شریک نہیں ہے۔فتاوی شامی میں ہے:"(عمر دار زوجته بماله بإذنها فالعمارة لها والنفقة دين عليها) لصحة أمرها (ولو) عمر (لنفسه بلا إذنها العمارة له) ويكون غاصبا للعرصة فيؤمر بالتفريغ بطلبها ذلك (ولها بلا إذنها فالعمارة لها وهو متطوع) في البناء فلا رجوع له."(مسائل شتی،ج:6،ص:747،ط:سعید)شرح المجلۃ للاتاسی میں ہے:المادۃ۸۳۱:استعار الارض لغرس الاشجار والبناء عليها صحيحة،لكن للمعير ان يرجع بالاعارة متى شاء،فاذا رجع لزم المستعير قلع الاشجار ورفع البناء،ثم اذا كانت الاعارة موقتة فرجع  المعير عنها قبل مضي الوقت وكلف المستعير قلع الاشجار ورفع البناء ضمن للمستعير تفاوت قيمتها بين وقت القلع وانتهاء مدة الاعارة،مثلا:اذا كانت قيمة البناء والاشجار مقلوعة حين الرجوع عن الاعارة اثني عشر دينارا وقيمتها لوبقيت الى انتهاء وقت الاعارة عشرين دينارا وطلب المعير قلعهما لزمه ان يعطي للمستعير ثمانية دنانير.(كتاب العاريۃ،ج۳،ص۳۳۵،ط:رشیدیہ)فتاوی شامی میں ہے:"والربح في شركة الملك على قدر المال"(کتاب الشرکت،مطلب فیما یبطل الشرکۃ ،ج:4،ص:316،ط:سعید)فقط واللہ اعلم

عنوان: گریجویٹی اور جی پی فنڈ کا حکم
سوال: 1۔گورنمنٹ ملازم کو                ملنے والی گریجویٹی اور جی پی فنڈ کا کیا حکم ہے، جو ملازم کی وفات کے بعد وصول ہوا ہے۔کیا دونوں پر وراثت جاری ہوگی؟2۔اگر کچھ  وارثین مل کر جعل سازی کر کے اور جعلی دستخط کر کے کسی ایک وارث کا حصہ کھا گئے ہوں تو کیا محروم وارث بقایا ترکہ میں سے جی پی فنڈ/گریجویٹی کا غصب شدہ حصہ طلب کرسکتا ہے؟
جواب: واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لئے  انعام و عطیہ ہوتی ہے، یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فورا  ملازم کو دے دی جاتی ہے جسے" گریجویٹی"  کہا جاتا ہے اور وہ ملازم کی ملکیت ہی شمار کی جاتی ہےاورملازم کی وفات کےبعداس کی  وراثت میں تقسیم ہوتی ہے، لیکن اگر مذکورہ رقم ادارہ کی طرف سے   ملازم کی وفات کے بعد ملےتو ایسی صورت میں  ادارہ یہ رقم  جس شخص کو دے وہی اس کا حق دار ہوتا ہے،یہ وراثت میں تقسیم نہیں ہوتی۔باقی جی پی فنڈ مرحوم کا ترکہ شمار ہوکر تمام ورثاء میں ان کے شرعی حصوں کے تناسب سے تقسیم ہوتا ہے۔مذکورہ تفصیل کی رو سے صورتِ  مسئولہ میںگریجویٹی کی مد میں ملنے والی رقم   کامالک وہی شخص ہوگا جس کو ادارہ نے مذکورہ رقم دی ہے، دیگر ورثاء کا اس میں حصہ طلب کرنا درست نہیں ،البتہ  جی پی فنڈ  میں ملنے والی رقم  مرحوم کا ترکہ شمار ہوتی ہے ،اس میں تمام ورثاء کا حق ہوتا ہے ،اور   مرحوم کے تمام ورثاء میں ان کے شرعی حصوں کے تناسب سے تقسیم ہوتی ہے ،کسی ایک وارث کا اس رقم  کو اپنے قبضے میں لے کر دوسروں کو اس سے محروم کرنا شرعا جائز نہیں ،ایسا کرنے والا دیگر ورثاء کی حق تلفی کی وجہ سے گنا ہ گا ر ہوگا ۔2۔اگر  کچھ ورثاء نے کسی ایک وارث کا حصہ( خواہ وہ جی پی فنڈمیں سے ہو یا کچھ اور) غصب کرلیاہو تو  وہ  وارث غصب   کرنے والوں سےاپناحصہ طلب کرسکتا ہے،اس  فنڈ   (گریجویٹی) کے  علاوہ اگر مرحوم کی کوئی اور میراث ہو تو اس  فنڈ کے عوض بقیہ  ترکہ  میں اپنے حق کا مطالبہ کرسکتا ہے ۔وفی الفقه الإسلامي وأدلته:‌‌  "الإرث لغةً: بقاء شخص بعد موت آخر بحيث يأخذ الباقي ما يخلفه الميت. و فقهاً: ما خلفه الميت من الأموال و الحقوق التي يستحقها بموته الوارث الشرعي."(الفصل الاول، تعریف علم المیراث/10/ 7697/ط:دار الفکر)وفی الدر المختار مع  الشامية:"(و تتمّ) الهبة (بالقبض) الكامل...إلخ(کتاب الهبة، 690/5، ط: سعید)وفي الهندية:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، 378/4، ط: رشیدیة) فقط واللہ اعلم

عنوان: ایک بیوہ،  دو بیٹے اور چار بیٹیاں وارث ہیں
سوال: میرے سسر کا انتقال ہوچکا ہے، ترکہ میں ایک مکان ہے جس کی مالیت 35 لاکھ روپے ہے، ان کے ورثاء میں بیوہ، چار بیٹیاں اور دو بیٹے ہیں، سسر پر دو لاکھ روپے قرض بھی ہے، ترکہ کی تقسیم بتادیں۔
جواب: صورت مسئولہ میں مرحوم کے حقوقِ متقدمہ یعنی کفن دفن کے اخراجات نکالنے کے بعد، مرحوم کا قرض ادا کرنے کے بعد، اگر مرحوم نے کوئی جائز وصیت کی ہو اسے ایک تہائی ترکہ سے پورا کرنے کے بعد باقی ترکہ منقولہ و غیرمنقولہ کے /64 حصے کرکے آٹھ حصے بیوہ کو، چودہ (14)حصے ہر بیٹے کو اور سات (7) حصے ہر بیٹی کو ملیں گے۔ تقسیم کی صورت مندرجہ ذیل ہے: 64/8بیوہبیٹابیٹابیٹیبیٹیبیٹیبیٹی17814147777مثلا /100 روپے میں سے /12.50 روپے بیوہ کو، /21.87 روپے ہر بیٹے کو اور /10.93 روپے ہر بیٹی کو ملیں گے۔ فقط واللہ اعلم

عنوان: عصبات اور ذوی الفروض میں سے کوئی نہ ہو،صرف ایک بھانجا ہوتوترکہ بھانجے کو ملے گا
سوال: میری خالہ کا انتقال 2016 میں ہوا تھا،خالہ کے شوہر ،والدین،ایک بھائی اور ایک بہن (میری والدہ) کا انتقال خالہ سے پہلے ہواتھا ،اب میرے علاوہ مرحومہ کا کوئی وارث زندہ نہیں ہے،مرحومہ کی جائیداد پر کسی غیر شخص نے قبضہ کیا ہے،اب پوچھنا یہ ہے کہ خالہ کی جائیداد میں میرا کوئی حصہ بنتا ہے یا نہیں ؟اگر حصہ بنتا ہے تومجھے فتوی عنایت فرمائیں تاکہ میں قانونی چارہ جوئی کرسکوں۔
جواب: صورت مسئولہ میں اگر واقعۃً سائل کی خالہ کے ورثاء میں ایک بھانجے (سائل) کے علاوہ  ان كا کوئی بھائی ،بھتیجا ،چچا یا چچا زاد بھائی وغیرہ  میں سے   کوئی بھی  عصبہ وارث حیات نہیں ہے ،تو مرحومہ کا بھانجا (سائل) ہی مرحومہ کا شرعی وارث ہے،لہذا مرحومہ کی جائیداد سائل کو ملے گی۔فتاوی شامی میں ہے:"باب توريث ذوي الأرحام (هو كل قريب ليس بذي سهم ولا عصبة) فهو قسم ثالث حينئذ (ولا يرث مع ذي سهم ولا عصبة سوى الزوجين) لعدم الرد عليهما (فيأخذ المنفرد جميع المال)بالقرابة"(کتاب الفرائض ،باب توریث ذوی الارحام:ج6،ص:791،ط:سعید)فقط واللہ اعلم

عنوان: ورثاء میں ایک بیٹی اور ایک بہن ہو تو تقسیمِ میراث کا طریقہ
سوال: میری والدہ کی وفات حال ہی میں ہوئی ہے، میں اپنی والدہ کی اکلوتی بیٹی ہوں، میرا نہ کوئی بھائی ہے نہ بہن، والد محترم بھی میری شادی سے قبل وفات پاگئے تھے۔ میری والدہ کی تین بہنیں اور ایک بھائی  میں سے صرف ایک بہن حیات ہے، جب کہ بھائی اور باقی بہنیں فوت شدہ ہیں والدہ کی وراثت کے مبلغ 50 لاکھ روپے کیسےتقسیم کیے جائیں گے؟
جواب: صورتِ مسئولہ میں اگر آپ کی والدہ کے انتقال کے وقت ان کے ورثاء میں صرف ایک بیٹی اور ایک بہن حیات تھی ، آپ کے والد، اور آپ کی والدہ کے دیگر بہن بھائیوں کا انتقال آپ کی والدہ کے انتقال سے پہلے ہوگیا تھا تو ایسی صورت میں مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد مرحومہ کے ذمہ کوئی قرض ہوتو اس کو ادا کرنے کے بعد مرحومہ نے اگر کوئی جائز وصیت کی ہو تو اس کو ایک تہائی ترکہ سے نافذ کرنے کے بعد بقیہ کل مال کو 2 حصوں میں تقسیم کرکے ایک حصہ آپ کا ( یعنی مرحومہ کی بیٹی کا ) اور ایک حصہ آپ کی خالہ کا ( یعنی مرحومہ کی بہن کا ) ہوگا۔ یعنی -/5,000,000 میں سے -/2,500,000 مرحومہ کی موجودہ بیٹی کو اور  -/2,500,000 مرحومہ کی موجودہ  بہن کو ملیں گے۔ فقط واللہ اعلم

عنوان: ایک بھائی اور بہن میں تقسیم وراثت
سوال: میرے بھائی کا انتقال ہوا ،ورثاء میں ایک بھائی اور ایک بہن ہے ،غیر شادی شدہ تھے ،والدین کا انتقال پہلے ہی ہوگیا تھا ،50 لاکھ کی مالیت ان کے پاس ہے ،رہنمائی فرمائیں کہ میراث کس طرح تقسیم ہو گی ۔
جواب: صورت مسئولہ میں   مرحوم بھائی   کے ترکہ کی  شرعی   تقسیم  کا طریقہ   یہ  ہے کہ مرحوم کے  حقوق  متقدمہ یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو3 حصوں میں تقسیم کر کے 2 حصہ بھائی کو اور ایک حصہ بہن کو ملے گا۔صورت تقسیم یہ ہے:میت: مسئلہ:3بھائیبہن21یعنی  پچاس لاکھ مالیت میں سے 3333000  روپے بھائی کو اور بہن کو 1666500  روپے ملیں گے ۔فقط واللہ اعلم

عنوان: میراث کی تقسیم سے پہلے وارث کا اپنے حصے سے دستبردار ہوجانا
سوال: ہم دو بھائی اور چار بہنیں ہیں،ہمارے والد صاحب کا  انتقال 1995 میں ہوا،اس وقت تین بہنیں شادی شدہ تھیں، اور باقی ایک بہن اور ہم دو بھائی والدہ کے ساتھ رہتے تھے، والد کے انتقال کے وقت ان کی ساری جائیداد والدہ کے نام پر تھی، البتہ ملکیت والد کی ہی تھی، والدہ کے صرف نام پر تھی،پھر 2001ء میں ہم نے ایک فلیٹ 12 لاکھ میں خریدا،جس میں چھ لاکھ  ہم دو بھائیوں نے مل کر ادا کیے، اور باقی کے چھ لاکھ والدہ نے والد کا ایک  فلیٹ جو کہ ان کے نام پر تھا بیچ کر  دیے،یہ فلیٹ والدہ نے ہم دو بھائیوں کے نام کردیا،2005 میں ہماری والدہ کا انتقال ہوگیا،اس وقت ہمارے پاس یہ فلیٹ تھا، اور تب اس کی قیمت 16 لاکھ ہوگئی تھی،بہنوں نے اس وقت ترکہ کا تقاضہ نہیں کیا، اور بڑی بہن جو کہ والدہ کے انتقال کے بعد سربراہ تھی اس نے سارے ورثاء کی طرف سے ہمیں  اپنا حق معاف کردیا،لیکن اب 2020 میں ایک بہن نے ترکہ کا تقاضا کیا، والدہ کے انتقال کے وقت کسی نے تقاضہ نہیں کیا تھا،لیکن یہ فلیٹ ہم 2013 میں 22 لاکھ کا فروخت کرچکے تھے،اور حاصل شدہ رقم دونوں بھائیوں نے آپس میں بانٹ دی تھی،اب 2020 میں اس فلیٹ کی قیمت 65سے 70 لاکھ کا ہے۔1۔لہٰذا معلوم یہ کرنا ہے کہ اس میں بہنوں کا حصہ تھا؟2۔اگر ہاں  تو اس فلیٹ میں آدھی رقم ہماری ذاتی بھی تھی، تو  ترکہ فلیٹ کی کل قیمت ہوگا یا 50 فیصد قیمت میں ترکہ جاری ہوگا،اور فلیٹ کی کونسی قیمت  کے حساب سے ترکہ تقسیم ہوگا؟ قیمتِ خرید،قیمت  فروخت یا پھر والدہ کے انتقال کے وقت فلیٹ کی جو قیمت تھی اس حساب سے ترکہ تقسیم ہوگا؟3۔            اور 75 ہزار کے والدہ کے زیورات بھی  تھے، جو بہنوں نے والدہ کے انتقال کے بعدہماری شادی پر خرچ کیے تھے،  تو کیا وہ بھی لوٹانے ہوں گے؟ اگر ہاں تو کون لوٹائے  گا؟
جواب: 1۔واضح رہے کہ  میراث کی تقسیم سے پہلے کسی وارث کا اپنے شرعی حصے سے بلاعوض دستبردار ہوجانا شرعا معتبر نہیں ہے،اس لیے  اگر کوئی وارث ایک مرتبہ اپنے حصے سے دستبردار ہوجائے اور بعد میں اس کا مطالبہ کرے ،تو شرعاً اس کا یہ مطالبہ درست ہوگا، دیگر ورثاء پر  ضروری ہوگا کہ اس وارث کو اس کا حصہ دے دیں۔لہذا صورت مسئولہ میں  سائل کی بہنوں کا دستبردار ہونے کے بعد اب اپنے حصوں کا مطالبہ کرنا شرعًا درست ہے ،اور دونوں بھائیوں پر لازم ہے کہ بہنوں  کو ان کا حصہ دےدیں۔باقی سائل کا بیان اگر واقعۃً صحیح اور درست ہے کہ والدین کا ترکہ مذکورہ فلیٹ میں 50 فیصد تھا باقی پچاس فیصدرقم (6لاکھ)    سائل اور اس کے بھائی  کی  تھی،تو ایسی صورت جب 22 لاکھ روپے میں فلیٹ فروخت ہوا  تو اس میں 50 فیصد یعنی 11لاکھ والدین کا ترکہ شمار ہوگا،جو   سائل کے والدین کے تمام شرعی ورثاء (دو  بیٹوں اور چار بیٹیوں )  میں شریعت کے قاعدہ کے مطابق تقسیم کیا جائے گا۔مرحوم والدین کا  ترکہ انکے  ورثاء میں تقسیم کرنے کا  شرعی   طریقہ یہ ہےکہ سب سے پہلے ان کے کل ترکہ  میں سے حقوق متقدمہ یعنی تجہیز و تکفین  کا خرچہ نکالنے کے بعد،اگر انکے ذمہ کسی کا  قرض ہو تو   اس  کی ادائیگی کے بعد ،اگر انہوں نے   کوئی جائزوصیت کی ہو تو باقی ترکہ کے ایک تہائی مال میں اس کو نافذ کرنے کے باقی ماندہ ترکہ   کے8  حصے کرکے دونوں  بیٹوں میں سے ہر ایک  کو  دو                   دو حصے    اور  چار بیٹیوں میں سے ہر ایک  کو    ایک   حصہ ملے گا۔              صورت تقسیم یہ ہے:میت۔۔۔8بیٹابیٹابیٹیبیٹیبیٹیبیٹی221111یعنی11 لاکھ روپے میں سے ہر بیٹے کو275000 روپے،جب کہ ہر  ایک  بیٹی کو 137500 روپے ملیں گے۔3۔  سائل کی والدہ  کے ترکہ میں  75000 ہزار روپے کے زیورات بھی تھے  جو سائل کے بیان  کے مطابق اس کی بہنوں نے  بغیر کسی معاہدہ  کےسائل اور اس کے بھائی کی شادی میں خرچ کئے تھے ،شرعًا  یہ زیورات چونکہ والدہ کے  ترکہ میں شامل تھے،  اس وجہ سے بہنوں کا اسے  خرچ کرنا اپنے حصے میں تبرع تھا،اب وہ  اپنے حصے  کا  مطالبہ نہیں کرسکتیں، البتہ اس میں چونکہ بھائیوں کا بھی حصہ تھا، لہٰذا وہ اگر اپنا حصہ لینا چاہیں تو بہنوں سے اس کا مطالبہ کرسکتے ہیں۔ العقود الدریۃ في تنقيح الفتاوى الحامدیہ ميں ہے:"(سئل) في أحد الورثة إذا أشهد عليه قبل قسمة التركة المشتملة على أعيان معلومة أنه ترك حقه من الإرث وأسقطه وأبرأ ذمة بقية الورثة منها ويريد الآن مطالبة حقه من الإرث فهل له ذلك؟(الجواب) : ‌الإرث ‌جبري لا يسقط بالإسقاط وقد أفتى به العلامة الرملي كما هو محرر في فتاواه من الإقرار نقلا عن الفصولين وغيره فراجعه إن شئت."(العقود الدریہ في تنقيح الفتاوى الحامدیہ ،ج:2،ص:26،کتاب الدعوی) الموسوعة الفقهية الكويتية  میں ہے:"التَّبَرُّعِ بَذْل الْمُكَلَّفِ مَالاً أَوْ مَنْفَعَةً لِغَيْرِهِ فِي الْحَال أَوِ الْمَآل بِلاَ عِوَضٍ بِقَصْدِ الْبِرِّ وَالْمَعْرُوفِ غَالِبًا. "(حرف التاٗ، تَبَرُّعٌ، ج:10، ص:65، صادر عن: وزارة الأوقاف والشئون الإسلامية)فقط واللہ اعلم

عنوان: شوہر کی پہلی بیوی کی اولاد کا دوسری بیوی کے ترکہ میں حصہ
سوال: ایک آدمی نے دو شادیاں کیں ،پہلی بیوی کا انتقال 1962ء میں ہوگیا، جس سے ان کے دو بچے تھے: ایک لڑکا اور ایک لڑکی ، پھر اس نے دوسری شادی کی، جس سے ان کے تین بچے ہوئے دولڑکے اورایک لڑکی ۔شوہر کا انتقال 1997ء میں ہوا،مرحوم کی وراثت بیوہ اور پانچوں بچوں میں تقسیم ہوگئی ۔2020ء میں دوسری بیوی کا بھی انتقال ہوگیا ،مرحومہ کے والدین کا انتقال ان  کی زندگی میں ہوگیا تھا،تو  کیا دوسری بیوی کی وراثت میں پہلی بیوی کے بچوں کا کوئی حق ہوگا؟  جب کہ پہلی بیوی کی وراثت سے دوسری بیوی کے بچوں کو کچھ نہیں ملا تھا۔
جواب: صورتِ مسئولہ میں مرحومہ کے ترکہ میں صرف ان کی  حقیقی اولاد یعنی دو  بیٹوں اور بیٹی کا حصہ ہوگا ، مرحوم شوہر کی پہلی بیوی کے اولاد کا سوتیلی والدہ مرحومہ   کے ترکہ میں کوئی حصہ نہیں ہے۔ مرحومہ کے ترکہ کی تقسیم  کا شرعی طریقہ یہ  ہے کہ سب سے پہلے   مرحومہ  کے حقوقِ متقدّمہ یعنی تجہیز وتکفین  کا خرچہ نکا لنے کے بعد،  اگر ان کے ذمہ کوئی قرض ہو تو اسے کل ترکہ  سے ادا کرنے کے بعداور اگر انہوں نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو پانچ حصوں میں تقسیم کرکےدو،دو حصے  مرحومہ کے ہر  ایک بیٹے کو اور ایک حصہ  بیٹی کو ملے گا۔صورتِ تقسیم یہ ہے:میت 5بیٹابیٹابیٹی221یعنی فیصد کے اعتبار سے 40،40فیصدمرحومہ کے ہر ایک بیٹے کو اور 20فیصد بیٹی کو ملے گا۔فقط واللہ اعلم

عنوان: بھتیجوں کی موجودگی میں بھتیجیاں شرعاً وارث نہیں ہوتیں
سوال: میرے چچا کے کل پانچ بھائی تھے،جو سب انتقال کرچکے ہیں،اور میرے والد ،والدہ اور چاچیاں بھی انتقال کرچکی ہیں،آخرمیں میرے چھوٹے چچا کا انتقال ہوا ہےجو غیرشادی شدہ تھے اور ساری جائیداد ان کے پاس تھی  جو دراصل ان کے بڑے بھائی کی تھی مگر اس نے اپنے چھوٹے بھائی کے نام کردی تھی،اس چچا کے ورثاء میں تین بھتیجے اور چار بھتیجیاں ہیں،اب پوچھنا یہ ہےکہ اس جائیداد میں میرا حصہ بنتا ہے یا نہیں؟
جواب: صورتِ مسئولہ میں جب مذکورہ جائیداد سائلہ کے چچا کی ہے اور اس کے ورثاء میں تین بھتیجے  اور چار بھتیجیاں ہیں تو مرحوم کے شرعی ورثاء اس کے بھتیجے ہیں بھتیجیاں نہیں ،لہذا سائلہ کا اس جائیداد میں حصہ نہیں ہے،اگر مرحوم نے اپنی جائیداد چھوٹے بھائی کے صرف نام نہیں کی تھی بلکہ کامل قبضہ  بھی سپرد کردیا تھا تو پھرجائیداد چھوٹے بھائی کی ہوگئی تھی اور چھوٹے بھائی کے بعد اب اس کے ورثاء  کی ملکیت ہے۔فتاوی شامی میں ہے:"في السراجية وشرحها من أن من لا فرض لها من الإناث وأخوها عصبة لا تصير عصبة بأخيها كالعم والعمة إذا كانا لأب وأم أو لأب وكان المال كله للعم دون العمة وكذا في ابن العم مع بنت العم وفي ابن الأخ مع بنت الأخ۔"(کتاب الفرائض،فصل فی العصبات :ج6،ص776ط:سعید)فقط واللہ اعلم

عنوان: بہنوں کو حصہ نہ دینا
سوال: میں نے اپنے والد کے پیسوں سے 120 گز کا پلاٹ خریدا  اور اس کے بنانے میں  میں نے ذاتی خرچہ بھی کیا ،اس کےبعد اس پلاٹ کے متصل دوسرا پلاٹ 120 گز کا میں نے اپنے ذاتی پیسوں سے خریدا اور پھر ان دونوں پلاٹوں کو میں نے تقسیم کیا 80گز ایک بھائی کو دیا ،80 گز دوسرے بھائی کو دیا اور باقی 80 گز پر میں نے اپنے لیے مکان بنوایا  اور یہ مکان میں نے اس پلاٹ پر بنوایا جو میرا ذاتی تھا ،اب پوچھنا یہ ہے کہ ہم نے والد کے پلاٹ میں  بہنوں کوحصہ نہیں دیا ہے اور والد کا جوپلاٹ تھا وہ  میرے دو بھائیوں کے پاس ہے اور اس پر ان کا گھر بناہوا ہے ،اور میں نے اپنے ذاتی پلاٹ پر جو گھر بنایا تھا تو میں نے اس کو بیچ کر دوسرا گھر خریدا ہے لہذااس صورت میں بہنوں کا حصہ کس کے ذمہ لاز م ہے؟
جواب:
صورتِ مسئولہ میں  والد کے متروکہ پلاٹ میں مرحوم والد کے تمام شرعی ورثاء بیٹے/بیٹیاں وغیرہ اپنے اپنے شرعی حصوں کے تناسب سے حق دار تھے،زیر نظر مسئلہ میں بہنوں کومحروم کرنا سخت گناہ ہے اور میراث  کی تقسیم کے اس عمل میں سائل نے والد کے حصے سے بہنوں کو حصہ نہیں دیا بلکہ والد کی جگہ سائل نے دو بھائیوں میں تقسیم کردی  تو سائل بھی اس جرم اور گناہ میں برابر کا شریک ہے،ان  دونوں پر  لازم ہےکہ وہ والد کی متروکہ زمین کو شرعی میراث کے قانونی اعتبار سے تقسیم کرکے بہنوں کو ان کا شرعی حصہ دیں  ورنہ آخرت میں دینا ہوگا،آخرت میں دینا بہت مشکل ہے،آخرت میں جنت سے محرومی ہوگی،الغرض سائل پر بھی لازم ہےکہ وہ  میراث کی شرعی تقسیم میں اپناکردار ادا کرے،سائل اس معاملہ میں بری الذمہ نہیں ہے۔سنن الدارقطنی میں ہے :عن أنس بن مالك , أن رسول الله صلى الله عليه وسلم قال: «لا ‌يحل ‌مال امرئ مسلم إلا بطيب نفسه»(ج3 ص424 حدیث 2885 ط:بیروت لبنان)مشکاۃ المصابیح میں ہے:وعن انسرضی اللہ عنہقال :قال رسول اللہ صلی اللہ علیہ وسلم من قطع میراث وارثہ قطع اللہ میراثہ من الجنۃ یوم القیامۃ ۔ رواہ ابن ماجۃ(کتاب الفرائض ج1 ص 272 ط: رحمانیہ)فقط واللہ اعلم

Reference: Bulugh al-Maram 1426 In-book reference : Book 14, Hadith 30 English translation : Book 14, Hadith 1426: حوالہ

عنوان: کیا سرکاری قبضہ کیا ہوا کوارٹر ملکیت شمار ہوگا اور میراث جاری ہوگی؟
سوال: میرے والد صاحب نے 70  یا 80 کی دہائی میں ایک سرکاری کوارٹر میں قبضہ کی رہائش اختیار کی ، ایک عرصہ کے بعد اپنا ملکیتی مکان سعید بلدیہ ٹاؤن میں بنایا ، اور  سب اہل ِ خانہ وہاں منتقل ہوگئے ، میری شادی ہوچکی تھی ،  میں قریب ہی  ایک جھونپڑی میں کرایہ پر رہتی تھی، میرے والدین نے مجھے اس  سرکاری کوارٹر میں رہائش کا اختیار دیا ،اس وقت سے آج تک اپنے گزارے کے لیے خطیر  رقم خرچ کی اور  اپنے رہنے کے قابل بنا ۔میرے دونوں والدین  انتقال کرچکے ہیں ، میرے بہن بھائیوں نے اپنے  اپنے گھر بنائے ہوئے ہیں ، والدین کا ملکیتی گھر خالی ہے، اب اچانک میرے بہن بھائیوں  کا مطالبہ ہے کہ میرے قبضہ میں موجود سرکاری قبضہ کوارٹر (جو کہ بقول  ا ن کے  والد کی ملکیت ہے، اس کو) اور سعیدآباد میں والد کا ملکیتی مکان دونوں کو فروخت کرکے سب بہن بھائیوں میں تقسیم کردیا جائے ۔آپ سے گزارش ہے کہ  کیایہ سرکاری قبضہ کوارٹر جو کہ میرے زیر ِ رہائش ہے ، میرے والد کی ملکیتی جائیداد ہے ؟ اس کو تقسیم کیا جائے گا  یا نہیں ؟وضاحت:سرکاری کوارٹر  ایک شخص کو سرکار نے گفٹ کیا تھا، جس  میں میرے  والدنے بغیر کسی معاہدے کے رہائش اختیار کی ، اور وہ شخص بعد میں  ہمیشہ کے لیےامریکا چلا گیا ، جاتے ہوئے والد سے یہ کہا کہ اب اس گھر میں تم رہو ،کوئی بھی  تم سے کرایہ لینے نہیں آئے گا ، جب سے ہم اس گھر میں رہ رہے ہیں۔
جواب: صورتِ مسئولہ  میں سرکاری کوارٹر حکومت نے اگر واقعۃ کسی شخص کو گفٹ کیا تھا تو اس  کا مالک وہی شخص ہے، کوارٹر کے مالک شخص کا سائلہ کے والد سے یہ کہنا کہ"  اب اس گھر میں تم رہو ،کوئی بھی  تم سے کرایہ لینے نہیں آئے گا "یہ گفٹ(ہبہ) نہیں ہے ، بلکہ عاریت ہے یعنی صرف   کوارٹر میں رہنے کی اجازت ہے  ، ملکیت بدستور اصل مالک کی برقرار رہی ، اور عاقدین میں سے کسی کے بھی  انتقال کرجانے سے عاریت کامعاملہ فسخ ہوجاتا ہے ۔اس لیے اب شرعی حکم یہ ہےکہ  یہ کوارٹر اصل مالک سے رابطہ کرکے ان کے حوالے کیا جائے ، یا وہ جس کو اجازت دیں وہ استعمال کرے،بھائیوں کا اس مکان کو والد کی میراث میں تقسیم کرنے کا مطالبہ غلط ہے ۔باقی سعید آباد میں موجود والد کا ملکیتی مکان ان کا ترکہ ہے جو ان کے تمام ورثاء میں شرعی حصوں کے مطابق تقسیم ہوگا۔الدر المختار میں ہے:العارية كالإجارة تنفسخ بموت أحدهما.الدر المختار وحاشية ابن عابدين (رد المحتار) (5/ 686) (لا) لو قال (هبة سكنى أو سكنى هبة) بل تكون عارية أخذا بالمتيقن وحاصله: أن اللفظ إن أنبأ عن تملك الرقبة فهبة أو المنافع فعارية أو احتمل اعتبر النيةالدر المختار وحاشية ابن عابدين (رد المحتار) (5/ 689)فقط واللہ اعلم

عنوان: والد کے انتقال کے بعد ان کے گھرکو ہدیہ کرنے کا حکم
سوال: میرے نانا کا ایک گھر تھا جو انہی کی ملکیت تھا،والدہ نانا کے ساتھ اسی گھر میں  رہتی رہی،اور نانا کے انتقال کے بعد بھی اسی میں رہتی رہیں،پھراپنی زندگی میں زبانی  یہ کہا تھا کہ یہ تیراہے۔اب پوچھنا یہ ہے کہ آیا  یہ گھر میرے پاس رہے گا یا نانا کے ورثاء میں تقسیم ہوگا؟
جواب: صورت مسئولہ میں جب مذکورہ مکان سائل کے نانا کی ملکیت تھا تو وہ نانا کا ترکہ ہونے کے سبب ان کےتمام شرعی ورثاء میں ان کے شرعی حصوں کے تناسب سے  تقسیم کرنا ضروری ہے۔سائل کی والدہ کے یہ کہنے سے کہ"یہ تیرا ہے" سائل کی ملکیت شمار نہیں ہوگا۔وفی الفتاوى الهندية: "والإرث في اللغة البقاء وفي الشرع انتقال مال الغير إلى الغير على سبيل الخلافة، كذا في خزانة المفتين."(کتاب الفرائض/6/ 447ط:رشیدیہ) وفی الفقه الإسلامي وأدلته:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الاول، تعریف علم المیراث/10/ 7697/ط:دار الفکر)فقط واللہ اعلم

عنوان: بیوہ، چار بیٹوں اور دو بیٹیوں کے درمیان ترکے کی تقسیم
سوال: موروثی جائے داد کی قیمت اسّی لاکھ روپے ہے، ورثا میں ایک بیوہ، چار بیٹے اور دو بیٹیاں ہیں، مرحوم کے والدین کا انتقال مرحوم کی زندگی میں ہی ہوچکا ہے، جائے داد کی تقسیم کس طرح ہوگی؟
جواب: صورتِ مسئولہ میں مرحوم  کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحوم کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو 80 حصوں میں تقسیم کر کے اس میں سے 10 حصے مرحوم کی بیوہ کو، 14 حصے مرحوم کے ہر بیٹے کو اور 7 حصے مرحوم کی ہر بیٹی کو ملیں گے۔صورتِ تقسیم یہ ہے:میت:8 / 80                   بیوہبیٹابیٹابیٹابیٹابیٹیبیٹی17101414141477 اسّی لاکھ روپے میں سے دس لاکھ روپے  مرحوم کی بیوہ کو، 14لاکھ روپے مرحوم کے ہر بیٹے کو اور 7 لاکھ روپے مرحوم کی ہر بیٹی کو ملیں گے۔فیصد کے اعتبار سے 100 فیصد میں سے 12.5 فیصد   مرحوم کی بیوہ کو،17.5 فیصدمرحوم کے ہر بیٹے کو اور8.75 فیصد مرحوم کی ہر بیٹی کو ملیں گے۔فتاویٰ ہندیہ میں ہے:"وأما النساء فالأولى البنت ولها النصف إذا انفردت وللبنتين فصاعدا الثلثان، كذا في الاختيار شرح المختار وإذا اختلط البنون والبنات عصب البنون البنات فيكون للابن مثل حظ الأنثيين، كذا في التبيين".(الفتاوى الهندية، كتاب الفرائض،الباب الثاني في ذوي الفروض،ج: 6/ 448، ط: رشيدية)فتاویٰ ہندیہ میں ہے:"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار".(الفتاوى الهندية، كتاب الفرائض،الباب الثاني في ذوي الفروض،ج:6/ 450، ط: رشيدية)فقط واللہ اعلم

عنوان: دو بطن کا مناسخہ، مکان ٹیکس سے بچنے کے لیے بیوی کے نام کروانے سے بیوی کا نہیں ہوگا، ایک بیٹے کا ورثاء کی اجاز ترکہ میں تصرف جائز نہیں ہے
سوال: ہمارے والد صاحب نے دو شادیاں کی تھیں،پہلی بیوی سے ایک بیٹی تھی، پہلی بیوی کو طلاق دے دی تھی، اور دوسری بیوی یعنی ہمارے والدہ سے دو بیٹے (بڑا بیٹا سائل ہے) اور چار بیٹیاں ہیں،ہماری باپ شریک بہن انڈیا میں ہے اور اس سے ہمارا کوئی رابطہ  نہیں ہے، والد کا انتقال 2016 میں جب کہ والد ہ کا 2020 میں ہوا،اب ورثاء میں ترکہ سے متعلق کچھ اختلافات ہیں، والد صاحب نے ترکہ میں مندرجہ ذیل اشیاء چھوڑی ہیں:ایک مکان ہے جس کی قیمت تقریباً چار کروڑ پچاس لاکھ ہے، جس کو والد صاحب نے ٹیکس سے بچنے کے لیے اور دوسری مجبوریوں کی وجہ سے والدہ کے نام کر دیا تھا اور انتقال سے پہلے والد صاحب نے چاہا کہ اس کو اپنی زندگی میں فروخت کر کے سب کو اپنا حصہ دے دیں لیکن ان کا اچانک انتقال ہو گیا،  والد کے انتقال کے بعد چھوٹے بھائی نے والدہ کو بہلا پھسلا کر سچ جھوٹ  بول کر مکان اپنے نام گفٹ کروالیاپھر والدہ کے انتقال کے بعد سارے بہن بھائی وراثت کی تقسیم کرنے کے لیے جمع ہوئے تو چھوٹے بھائی نے کہا کہ مکان والدہ نے مکان مجھے گفٹ کر دیا ہے،بھائی کا یہ بھی کہنا ہے کہ اس نے مکان پر 40 لاکھ روپے خرچ کیے ہیں والد کی زندگی میں اور بعد میں بھی، مزید تعمیر نہیں کی، صرف مرمت کاکام رنگ وغیرہ اور سولر سسٹم لگوایا ہے۔مکان میں موجود گھریلو سامان فرنیچر الیکٹرانک آلات وغیرہ۔والد صاحب کے نام پر ایک گاڑی تھی ان کے انتقال کے فوراً بعد کسی کو کچھ بتائے بغیر فروخت کر دی گئی بعد میں مزید کچھ پیسے ملا کر بھائی نے دوسری گاڑی خرید لی۔ایک فلیٹ ہے جس کی مالیت ایک کروڑ دس لاکھ ہےاس فلیٹ کا کرایہ آتا ہےاور یہ والد صاھب کے نام پر ہے۔میرے مشورہ پر ایک دکان بک کروائی تھی جس کی قسط ہم 40ہزار روپے بھرتے تھے  جس میں سے میرے اور بھائی کی تنخواہ سے  ساڑھےسات ہزار روپے ادا ہوتے تھے، یہ پندرہ ہزار ہوئے اور باقی پچیس ہزار روپے فلیٹ کے کرایہ سے ادا ہوتے تھے،یہ دکان والد صاحب نے اپنی زندگی میں 60 لاکھ میں فروخت کر دی تھی اس کی کچھ رقم بہن کی شادی میں خرچ کی اور بقایا تقریباً40 لاکھ کی رقم والد اور والدہ کے مشترکہ اکاؤنٹ میں جمع رہی تاوقتیکہ والد صاحب کا انتقال ہو گیا اس کے فوراً بعد یہ رقم بھائی اور والدہ کے جوائنٹ اکاؤنٹ میں منتقل ہو گئی  بعد میں جب اس میں وراثت کا مطالبہ کیا تو بھائی نے جواب دیا کہ یہ دکان وراثت میں نہیں یہ تو ہمارے پیسوں سے لی گئی ہے۔2016 میں  والد صاحب کے انتقال سے  چھ ماہ قبل گھریلو جھگڑوں اور ناچاقیوں سے بچنے کے لیے مجھے گھر چھوڑنا پڑا اور میں کرایہ کے گھر میں شفٹ ہو گیا،اس سے قبل 2006 میں میرا اور بھائی کا ،مشترکہ کاروبار تھا ہم دونوں نے یہ کاروبار مشترکہ طور پر 4 سال چلایا بعد ازاں بھائی کے کہنے پر کہ یہ میرا کاروبار ہے جھگڑے سے بچنے کے لیے 2010 میں میں  نے وہ کاروبار چھوڑ دیااور اب تک مجھے اس میں سے کوئی حصہ نہیں ملا۔والد کے انتقال کے بعد بھائی نے جھوٹ بول کر بہنوں سے شناختی کارڈ لیے اور بہنوں سے سائن کروائے  جب بہنوں نے بھائی سے پوچھا کہ یہ دستخط کیوں کروائے ہیں تو بھائی نے چھوٹ بولا کہ میں نے کچھ دکانیں فلیٹ اور پلاٹ لیے ہیں ٹیکس سے بچنے کے لیے تمہارے نام سے لے رہا ہوں اور ہر بہن کو کہا کہ یہ صرف تمہارے لیے ہے  کسی اور کو کچھ نہ بتانا۔دکان کی وہ رقم جو والدہ اور بھائی کے جوائنٹ اکاؤنٹ میں تھی اس کا معلوم نہیں کیا ہوا۔مذکورہ صورت ِ حال میں کیا کیا چیزیں والد صاحب کا ترکہ شمار ہوں گی؟  کیا ایسا کرنے والا آخرت میں عند اللہ مسئول ہوگا یا نہیں؟
جواب:
صورتِ  مسئولہ میں سائل کے والد مرحوم کی میراث تقسیم کرنے کا طریقہ یہ ہے کہ سب سے پہلے مرحوم کے کل ترکہ  منقولہ وغیر منقولہ میں سے  مرحوم کی تجہیز و تکفین کے اخراجات نکالے جائیں پھراگر مرحوم کے ذمہ کوئی قرض ہو تو ترکہ سے اسے ادا کیا جائے اس کے بعد مرحوم نے اگر کوئی جائز وصیت کی ہو تو باقی ترکہ کے ایک تہائی میں اسے نافذ کیا جائے اس کے بعد جو مال بچ جائے اس کو   576 حصوں میں تقسیم کر کے 130 حصے مرحوم کے ہر بیٹے کو ، 65 حصے مرحوم کی دوسری بیوی کی  ہر بیٹی کو اور   56 حصے مرحوم کی پہلی بیوی کی ایک بیٹی کو ملیں گے۔میت---8/ 72 /   576والدبیوہبیٹابیٹابیٹی(پہلی بیوی سے)بیٹی بیٹیبیٹیبیٹی179141477777فوت1121125656565656میت---8---ما فی الید:9بیٹابیٹابیٹیبیٹیبیٹیبیٹی22111118189999یعنی قابل تقسیم ترکہ کا 22.5694 فیصد مرحوم کے ہر بیٹے کو، 11.2847 فیصد مرحوم کی دوسری بیوی سے چار بیٹیوں میں سے ہر بیٹی کو اور 9.7222 فیصد مرحوم کی پہلی بیوی کی بیٹی کو ملے گا۔مرحوم کے ورثاء پر لازم ہے کہ ہندوستان میں موجود اپنی باپ شریک بہن کو تلاش کر کے والد مرحوم کی جائیداد میں سے   اس کا حصہ اس کو پہنچائیں۔نیز والد مرحوم نے جب ٹیکس سے بچنے اور دیگر مجبوریوں کی وجہ سے مکان والدہ کے نام پر کروایا تو اس سے وہ مکان والدہ کی ملکیت میں نہیں  آیا ، بلکہ بدستور والد ہی کی ملکیت میں رہااور والد کے انتقال کے بعد والد کے تمام ورثاء اپنے شرعی حصوں کے بقدر اس میں شریک ہوئے لہذا والدہ نے اگر وہ مکان چھوٹے بیٹے کو ہبہ کر بھی دیا تھا تب بھی اس کا  شرعاًکوئی اعتبار نہیں ہےیہ مکان والد مرحوم کے تمام ورثاء میں تقسیم ہوگا، البتہ بھائی نےاس مکان پر جو رقم صرف کی ہے اس کے متعلق یہ تفصیل ہے کہ والد صاحب کی زندگی میں والد کی اجازت اور ان کے کہے بغیر مکان پر جو خرچہ کیا وہ بھائی کو واپس نہیں ملے گااور جو رقم   والد صاحب کی اجازت سے اور ان کے کہنے پر خرچ کی تھی اس کے برابر رقم والد کے ترکہ میں سے  بھائی کو ملے گی،اور والد صاحب کے انتقال کے بعد بھائی نے مکان کی مرمت وغیرہ میں جو رقم صرف کی اگر وہ والد مرحوم کے دیگر ورثاء کی اجازت سے صرف کی تھی تو یہ رقم بھائی کو ملے گی،اور اگر دیگر ورثاء کی اجازت کے بغیر رقم خرچ کی تو بھائی کو اس رقم کے مطالبے کا حق نہیں ہے۔مکان میں موجود  گھریلو سامان فرنیچر، الیکٹرانک آلات وغیرہ اگر والد صاحب نے خود  خریداتھااور ان کی ملکیت  میں تھایعنی خریدنے کے بعد کسی کو تحفہ وغیرہ میں نہیں دیا تھا  تو یہ سب بھی والد کے ترکہ میں شمار ہو کر تمام ورثاء میں تقسیم ہو گا۔والد مرحوم کی وفات کے بعد ان کی گاڑی میں تمام ورثاء کا حق تھا،اگر بھائی نے ان کی اجازت کے بغیر گاڑی فروخت کی تو بھائی گناہ گار ہوا ، اور اس کے بعد جب بھائی نے اس گاڑی کے پیسوں میں کچھ اپنی رقم ملا کر نئی گاڑی خریدلی تو یہ نئی گاڑی بھائی اور والد مرحوم کے ورثاء کے درمیان مشترک ہو گئی، نئی گاڑی کی قیمت کا جتنا حصہ والد مرحوم کی گاڑی کی قیمت سے دیا گیا اس قدر حصہ میں والد مرحوم کے تمام ورثاء  وراثت میں اپنے شرعی حصوں کے بقدر حق دار ہیں اور جتنا حصہ بھائی نے اپنی ذاتی رقم سے ادا کیا وہ بھائی کا ہے۔فلیٹ بھی والد مرحوم کا ترکہ ہے اور اس میں تمام ورثاء کا حق ہے۔دکان کی قسطوں میں سے18.75 فیصد حصہ دونوں بھائیوں میں سے ہر ایک   ادا کرتا تھا اور باقی  62.5  فیصد حصہ والد مرحوم کے فلیٹ کے کرایہ سے ادا کیا جاتا تھا لہذا یہ دکان اسی تناسب سے تینوں میں مشترک تھی، یعنی دکان کا  18.75 فیصد دونوں بھائیوں میں سے ہر ایک کا تھا اور 62.5  فیصد  والد مرحوم کا تھا،اور پھر جب یہ دکان 6000000 روپے میں فروخت ہوئی تو اس میں 1125000 روپے ہر بھائی کے تھے اور باقی 3750000 روپے والد مرحوم کے تھے لیکن والد نے اپنے حصے میں سے 2000000 روپے نکال کر بیٹی کی شادی میں خرچ کر دیے اس طرح اس رقم میں ان کا حصہ 1750000روپے باقی رہا، لہذا اب 4000000 روپے میں سے 1125000 روپے ہر بھائی کے ہیں اور 1750000 والد مرحوم کا ترکہ ہیں جسے ان کے تمام ورثاء کے درمیان ان کے شرعی حصوں کے بقدر تقسیم کرنا لازم ہے۔ اگر سائل کے بھائی نے ورثاء کا مال ان کی اجازت کے بغیراستعمال کیا یا اس میں تصرف کیا تو وہ گناہ گار ہوگا۔باقی سائل کا جو یہ دعوی ہے کہ مشترک کاروبار میں سے اسے حصہ نہیں ملا تو اس مشترک کاروبار کی تفصیل بتا کر اس کا شرعی حکم معلوم کیا جا سکتا ہے۔مسند احمد میں ہے:«20695 - حدثنا عفان، حدثنا حماد بن سلمة، أخبرنا علي بن زيد، عن أبي حرة الرقاشي، عن عمه، قال: كنت آخذا بزمام ناقة رسول الله صلى الله عليه وسلم في أوسط أيام التشريق، أذود عنه الناس، فقال: " يا أيها الناس، هل تدرون في أي يوم أنتم؟ وفي أي شهر أنتم ؟ وفي أي بلد أنتم؟ " قالوا: في يوم حرام، وشهر حرام، وبلد حرام، قال: " فإن دماءكم وأموالكم وأعراضكم عليكم حرام، كحرمة يومكم هذا، في شهركم هذا، في بلدكم هذا، إلى يوم تلقونه "، ثم قال: " اسمعوا مني تعيشوا، ألا لا تظلموا، ألا لا تظلموا، ألا لا تظلموا، إنه لا يحل مال امرئ إلا بطيب نفس منه، ألا وإن كل دم، ومال ومأثرة كانت في الجاهلية تحت قدمي هذه إلى يوم القيامة...الخ(مسند البصريين،‌‌حديث عم أبي حرة الرقاشي،رقم20695،ط:مؤسسة الرسالة)مجلة الاحكام العدلية  میں ہے:"(المادة 1060) شركة الملك هي كون الشيء مشتركا بين أكثر من واحد أي مخصوصا بهم بسبب من أسباب التملك كالاشتراء والاتهاب وقبول الوصية والتوارث...مثلا: لو اشترى اثنان مالا أو وهبه أحد لهما أو أوصى به وقبلا أو ورث اثنان مالا فيكون ذلك المال مشتركا بينهما ويكونان ذوي نصيب في ذلك المال ومتشاركين فيه ويكون كل منهما شريك الآخر فيه."(‌‌‌‌‌‌الكتاب العاشر: الشركات،الباب الأول في بيان شركة الملك،الفصل الأول: في بيان تعريف وتقسيم شركة الملك،ص204،ط:نور محمد)وفیہ ایضاً:   "(المادة 1075) كل واحد من الشركاء في شركة الملك أجنبي في حصة الآخر ولا يعتبر أحد وكيلا عن الآخر فلذلك لا يجوز تصرف أحدهما في حصة الآخر بدون إذنه."(‌‌ایضاً،الفصل الثاني: في بيان كيفية التصرف في الأعيان المشتركةص206)درر الحكام في شرح مجلة الاحكام  میں ہے:«المادة (1309) - (إذا عمر أحد الشريكين الملك المشترك بإذن الآخر وصرف من ماله قدرا معروفا فله الرجوع على شريكه بحصته أي أن يأخذ من شريكه مقدار ما أصاب حصته من المصرف)...أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر...وللشريك المأمور الذي عمر الرجوع على شريكه بحصته أي بقدر ما أصاب حصته من المصرف بقدر المعروف يعني إذا كان الملك مناصفة فيأخذ منه نصف المصرف وإذا كان مشتركا بوجه آخر فيأخذ المصرف على تلك النسبة...إذا عمر أحد الشريكين المال المشترك للشركة بدون إذن الشريك كان متبرعا كما سيبين في المادة (1131)(‌‌الباب الخامس في بيان النفقات المشتركة،الفصل الأول في بيان تعمير الأموال المشتركة وبعض مصروفاتها الأخرى3/ 313،ط:دار عالم الکتب)الدر المختار مع حاشیہ ابن عابدین میں ہے: "(عمّر دار زوجته بماله بإذنها فالعمارة لها والنفقة دين عليها) لصحة أمرها(قوله: عمر دار زوجته إلخ)على هذا التفصيل عمارة كرمها وسائر أملاكها جامع الفصولين، وفيه عن العدة كل من بنى في دار غيره بأمره فالبناء لآمره ولو لنفسه بلا أمره فهو له، وله رفعه إلا أن يضر بالبناء، فيمنع ولو بنى لرب الأرض بلا أمره ينبغي أن يكون متبرعًا كما مر اهـ."(مسائل شتی بعد کتاب الخنثیٰ، 6 /747،ط:سعید)وفیہ ایضاً:  "(وتصح بإيجاب كوهبت ونحلت وأطعمتك هذا الطعام... وجعلته لك) لأن اللام للتمليك بخلاف جعلته باسمك فإنه ليس بهبة.(و قوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبةً."(‌‌كتاب الهبة5/688،ط:سعید)وفی الرد:"«لأن ‌تركه الميت من الأموال ‌صافيا عن تعلق حق الغير بعين من الأموال كما في شروح السراجية»."(‌‌كتاب الفرائض،6/ 759،ط:سعید)فقط واللہ اعلم

Reference: Arabic reference : Book 18, Hadith 2454: حوالہ

عنوان: مورث کا زندگی میں ہی ایک وارث کو حصہ دے کر معاہدہ کرنا کہ مرنے کے بعد کوئی حصہ نہ ہوگا
سوال: 1۔میں اپنے بیٹے کو زندگی میں اس کا حصہ دینا چاہتا ہوں اور میری وفات کے بعد اس کا حصہ نہیں ہوگا،میرے والدین حیات ہیں ،میرے دو بیٹے اور دو بیٹیاں ہیں اور  بیوی بھی حیا ت ہے۔میری جائیداد میں ایک مکان تھا  جو میں نے اڑتالیس لاکھ روپے میں  فروخت کیا ہے۔اب پوچھنا یہ ہے کہ مذکورہ بیٹے کو کتنا حصہ ملے گا۔2۔میری بیوی کو ان کی والدہ   کی طرف سے وراثت میں ڈھائی لاکھ روپے ملے تھے جو ایک بیٹے کی شادی میں اس نے خرچ کیے تھے اور خرچ کرتے وقت کوئی معاہدہ  وغیرہ بھی نہیں ہوا تھا ،اب وہ چاہتی ہے میں اس مکان کی قیمت میں سے وہ ڈھائی لاکھ  روپے اس کو دوں  ،تو کیا وہ  یہ پیسے مکان کی قیمت میں سے لے سکتی ہے؟
جواب: 1۔صورت مسئولہ میں سائل اپنی جائیداد کا تنہا مالک ہے  ،کسی وارث کے لیے سائل کی حیات میں اپنے حصہ کا مطالبہ کرنا شرعا درست نہیں ہے اور نہ ہی سائل اس کو حصہ دینے کا پابند ہے کیوں کہ میراث کا تعلق آدمی کی وفات کے بعد کے زمانہ سے ہے،تاہم اگر سائل اپنی خوشی اور رضامندی سے اپنے ایک بیٹے کو زندگی میں اس کا حصہ دینا چاہتا ہےتاکہ  والد کے ترکہ میں کوئی حصہ نہ ہو اور مذکورہ بیٹا بھی اس بات پر راضی ہے تو ایسا کرسکتا ہے۔اس کا طریقہ یہ ہے کہ دو  گواہوں کی موجودگی میں سائل مذکورہ بیٹے کو اس کا حصہ دے کر یہ معاہدہ کر لے کہ یہ تمہارا میری میراث  میں سے حصہ ہے اور میرے  بعد تمہیں میری میراث میں سے کچھ نہیں ملے گا۔نیز مذکورہ معاہدہ کو تحریری شکل بھی دے دی جائے  جس پر دونوں فریقین کے دستخط بھی  ہوں تاکہ بوقت ضرورت سند رہے۔باقی زندگی میں سائل  مذکورہ بیٹے کو جو حصہ دےگا اس کی کوئی بھی مناسب رقم(مثلا کل جائیداد کا 13.542 فیصد) باہمی رضامندی سے طے کی جاسکتی ہے۔2۔سائل کی بیوی نے ایک بیٹے کی شادی پر بغیر کسی معاہدہ کے ڈھائی لاکھ روپے جو خرچ کیے ہیں ،وہ بیوی کی طرف سے بیٹے کے حق میں تبرع اور احسان تھا۔بیوی کے لیے مذکورہ رقم کا مطالبہ کرنا درست نہیں ہے،تاہم اگر سائل  مذکورہ رقم بیوی کو دینا چاہے تو دے سکتا ہے جو بیوی کےحق میں ہدیہ(گفٹ)شمار ہوگی۔وفي درر الحكام في شرح مجلة الأحكام :"‌كل ‌يتصرف في ملكه كيفما يشاء ولكن يوجد فرق بين الوكالتين مثلا للوكيل بالوكالة المضافة على هذا الوجه أن يبيع الرهن حينما يحل وقت أداء الدين وليس له بيعه قبل ذلك (راجع المادة 1456)"(کتااب الثانی الاجارۃ3/ 201/دار الجلیل)وفي الدر المختار و حاشية ابن عابدين :"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ"(كتاب الوصايا،6/ 655،ط:سعيد)وفي الدر المختار و حاشية ابن عابدين :"جهز ابنته بجهاز وسلمه ذلک لیس له الاسترداد منها، ولا لورثته  بعده إن سلمها ذلک في صحته بل تختص به، وبه یفتي۔"(کتاب النکاح/باب المھر،155/3،ط: سعید )وفي الدر المختار :"من قام عن غيره بواجب بأمره رجع بما دفع وإن لم يشترطه كالأمر بالإنفاق عليه وبقضاء دينه إلا في مسائل أمره بتعويض عن هبته وبإطعام عن كفارته وبأداء عن زكاة ماله وبأن يهب فلانا عني ألفا في كل موضع يملك المدفوع إليه المال المدفوع إليه مقابلا بملك مال، فإن المأمور يرجع بلا شرط وإلا فلا، وتمامه في وكالة السراج، والكل من الأشباه وفي الملتقط."(کتاب الکفالہ/5/ 333/ط:سعید)وفی الدر المختار مع  الشامية:"(وتتم) الهبة (بالقبض) الكامل۔۔۔۔۔۔۔إلخ(کتاب الهبہ،690/5،ط:سعید)فقط واللہ اعلم

عنوان: میت کا قرض
سوال: میں نے اپنی بہن کی شادی کے موقعے پر اپنے نانا سے مبلغ پانچ لاکھ  روپے قرض  لیے تھے، اب  جب کہ  میرے نانا کا انتقال ہو گیا ہے،  اور نانی بھی حیات نہیں ہیں اور ان کی اولاد میں سے میری والدہ سمیت  3  بہنیں اور  4 بھائی ہیں،  شرعی طریقے سے کس طرح  تمام اولاد میں تقسیم کریں؟
جواب: آپ کے ذمے لازم ہے کہ جتنا قرض آپ  نے  لیا تھا وہ آپ اپنے نانا کے تمام ورثاء یا اگر ان کا انتقال ہوگیا ہے تو ان مرحوم کے ورثا ء کے درمیان شرعی حساب سے تقسیم کردیں ۔ اگر آپ کے نانا مرحوم کے ورثاء وہی ہیں جو آپ نے ذکر کیے، یعنی تین بیٹیاں اور چار بیٹے، تو  مذکورہ رقم کو گیارہ حصوں میں تقسیم کرکے ہر ہر بیٹے (سائل کے ماموں) کو  دو حصے  اور ہر بیٹی (سائل کی والدہ اور خالہ) کو ایک حصہ ملے گا۔ یعنی ہر سو روپے میں سے 18.181 روپے  سائل کے نانا مرحوم کے ہر ایک بیٹے کو، اور 9.090 روپے ہر ایک بیٹی کو ملیں گے۔البتہ اگر نانا مرحوم کے پاس اس رقم کے علاوہ کوئی جائیداد  نہیں تھی تو اس میں سے پہلے نانا مرحوم کی تجہیز و تکفین کے اخراجات ادا کیے جائیں گے، پھر اگر ان کے ذمے کوئی قرض ہوا تو اسے ادا کیا جائے گا، پھر اگر انہوں نے کوئی جائز وصیت کی ہو تو اسے بقیہ ترکے کے ایک تہائی میں سے ادا کیا جائے گا، پھر بقیہ رقم مذکورہ تناسب سے ورثاء میں تقسیم ہوگی۔ فقط واللہ اعلم

عنوان: میراث میں بہنوں کا بھی حق ہے
سوال: ایک شخص کی دو بیٹیاں ،ایک بیٹا اور بیوی تھی  ، جائیداد میں ایک گھر اور تین زمینیں تھیں ، گھر اس نے اپنی زندگی میں اپنے بیٹے کے نام کردیا تھا ،سرکاری کاغذا ت میں بھی بیٹے کے نام کروادیا تھا ، لیکن انتقال تک والد بھی اسی مکان میں رہائش پذیر رہے  او راس میں  ان کا سامان بھی موجود  تھا  ، زمینوں کے متعلق والد نے بیٹیوں سے یہ کہا کہ:" تم ان تینوں زمینوں  میں سے ایک  ایک کنال لے لو، بس یہی تمہارا حصہ ہو گا ، میرے مرنے کے بعد  میرے بیٹے سے  مزید کا مطالبہ نہ کرنا ، اس کو تنگ مت کر نا "تو اس وقت بیٹیوں نے کہا کہ  : "ہمیں کوئی ضرورت نہیں ہے ، ہمیں نہیں چاہیے " ، پھر بیٹے نے والد کے انتقال کے بعد دو زمینیں فروخت کردیں ، اب بیٹیوں کا مطالبہ ہے کہ ہمیں بقیہ زمین اور بیچی گئی زمین دونوں میں سے حصہ دیا جائے ،جبکہ بیٹا کہہ رہا ہے کہ تمہارا حصہ اسی زمین میں ہے ۔اب سوال یہ ہے کہ آیا بیٹیوں کا یہ مطالبہ درست ہے یا  نہیں ؟ اگر یہ مطالبہ درست ہے تو   اب  تقسیم  کا طریقہ کیا ہو گا ؟
جواب: صورتِ  مسئولہ میں سائل کے والد نے  اپنا رہائشی    گھر  اگر چہ سرکاری کاغذات میں سائل کے نام کروا  دیا تھا  ، لیکن سائل کا والد چونکہ موت تک اسی مکان میں رہائش پذیر تھا اور اس میں ان کا سامان بھی موجود تھا  ، جس کی وجہ سے مذکورہ ہبہ (گفٹ) مکمل نہیں ہو ا  اور  گھر والد کی ملکیت میں باقی رہا  ؛  لہذا اب ان کی وفات کے بعد  مذکورہ گھر دیگر ترکہ کے ساتھ   ان کے  تمام ورثا میں تقسیم ہوگا۔اور زمینوں کے متعلق سائل کے  والد نے اپنی بیٹیوں سے جو  یہ کہا کہ:" تم ان تینوں زمینوں  میں سے ایک  ایک کنال لے لو، بس یہی تمہارا حصہ ہو گا ، میرے مرنے کے بعد  میرے بیٹے سے  مزید حصے  کا مطالبہ نہ کرنا ، اس کو تنگ مت کر نا "، اس وقت بیٹیوں نے کہا کہ  : "ہمیں کوئی ضرورت نہیں ہے ، ہمیں نہیں چاہیے " ،تو اس سے بیٹیوں کا حق ختم نہیں ہوا  ، بلکہ وہ اپنے والد کی تمام جائیداد میں حصہ دار ہیں ؛ لہذا اب وہ  سائل (بھائی) سے  یہ مطالبہ کرسکتی  ہیں   کہ ہمیں موجودہ زمین اور فروخت کی گئی زمینوں سے بھی  حصہ دیا جائے  اور سائل پر شرعاً لازم ہے کہ وہ تمام جائیداد میں سے اپنی بہنوں اور والدہ کو ان کاحصہ دےدے۔صورت مسئولہ میں سائل کے  والد مرحوم کےترکہ کی  شرعی تقسیم کا طریقہ یہ ہے کہ   سائل کے والد مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی                میں اسے نافذ کرنے کے بعد ،باقی متروکہ جائیداد منقولہ و غیر منقولہ  کے کل  32 حصے کئے جائیں گے  ، جس میں سے مرحوم کی بیوہ کو 4 حصے ،  بیٹے   کو  14  حصے  اور ہر ایک  بیٹی کو 7 ،7  حصے ملیں  گے۔  میت  8 / 32        والدبیوہ بیٹابیٹی بیٹی1741477            یعنی سو روپے میں سے مرحوم کی  بیوہ کو  12.50روپے   ، بیٹے  کو 43.75روپے  اور ہر ایک بیٹی کو21.875روپے ملیں گے۔لسان الحكام  في معرفۃ الأحكامميں ہے:"إن قال جعلته لهيكون هبة وإن قال جعلته باسمه لا۔"(الفصل التاسع عشر فی الهبة:371،ط: البابي الحلبي - القاهرة)البحر الرائق  میں ہے:"أن الهبة لا تتم إلا بالقبض۔"(کتاب الہبہ:7/285،ط: دار الكتاب الإسلامی)فتاوی  شامی میں ہے:"(وتتم) الهبة (بالقبض) الكامل ۔" (كتاب الہبة: 5/690/692،ط:سعید)تکملہ ردالمحتار میں ہے:"وفيها: ولو قال تركت حقي من الميراث أو برئت منها ومن حصتي لا يصح وهو على حقه، لان الارث جبري لا يصح تركه ۔"(باب دعوی النسب : 8  / 208 ،ط:سعید)فقط و اللہ اعلم

عنوان: شہید کا امدادی فنڈ بطور وراثت کے تقسیم ہوگا یا برابر برابر؟
سوال: آں  جناب نے اپنے ایک فتوی میں (جس کی کاپی لف ہے) یہ ارشاد فرمایا ہے کہ حکومت کی طرف سے امدادی فنڈ جو کہ متوفی کی بیوہ کے نام پر جاری ہوتا ہے وہ میت کے ترکہ میں شامل ہو کر ورثاء پر تقسیم ہوگا، حالاں کہ ایک اور مفتی صاحب نے آپ کے فتوی کے برخلاف اس فنڈ کو ترکہ میں شامل نہیں فرمایا بلکہ میت کے زیر کفالت افراد پر برابر سرابر تقسیم کا حکم لگایا ہے، اور اس فتوی کی کاپی بھی لف ہے، تو  آپ ہماری رہنمائی فرمائیں کہ ہم کس کے قول پر عمل پیرا ہوں؟
جواب: واضح رہے کہ ہماری معلومات کے مطابق حکومت کی طرف سے کسی بھی حادثہ میں شہید ہونے والے کو جو امداد دی جاتی ہے اگر چہ وہ قانونی مجبوریوں کی وجہ سے کسی کے نام پر جاری ہوتی ہے،  لیکن وہ حکومت کی طرف سے وراثت کے طور پر تقسیم کرنے کے لیے دی جاتی ہے اور جب دینے والے کی طرف سے بطور وراثت تقسیم کرنے کے لیے دی جاتی ہے تو اس کو وراثت کے حساب سے ہی تقسیم  کیا جائے گا اور ہمارے منسلکہ فتوی کی بنیاد بھی  یہی ہے، ہاں اگر وراثت کے طور پر نہ دی جائے  ( جو کہ ہماری معلومات کے خلاف ہے)  اس صورت میں مذکورہ امداد ورثاء کے درمیان برابر سرابر تقسیم ہوگی۔     فقط واللہ اعلم

عنوان: ایک بیوہ، ایک بیٹے اور ایک بیٹی کے درمیان ستر لاکھ روپے ترکہ کی تقسیم کا طریقہ
سوال: ایک شخص نے ترکہ میں 70 لاکھ روپے چھوڑے،  اس شخص کی ایک بیوی ہے ایک بیٹا اور ایک بیٹی ہے، اب کس کے حصے میں کتنا ترکہ آئےگا؟ وضاحت فرما دیں۔
جواب: صورتِ  مسئولہ  میں  مرحوم  کی  میراث کی تقسیم کا شرعی طریقہ یہ ہے کہ مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ و غیر منقولہ کو 24 حصوں میں تقسیم کر کے اس میں سے تین حصے مرحوم کی بیوہ کو، 14حصے مرحوم کے  بیٹے کو اور  7 مرحوم کی بیٹی کو ملیں گے۔70 لاکھ  روپے میں سے آٹھ لاکھ پچہترہزار   (875,000) روپے مرحوم کی بیوہ کو، چالیس لاکھ تراسی ہزار تین سو تینتیس اعشاریہ تینتیس   (4,083,333.33) روپے مرحوم کے بیٹے کو اور بیس لاکھ اکتالیس ہزار چھ سو چھیاسٹھ اعشاریہ چھیاسٹھ (2,041,666.66) روپے مرحوم کی بیٹی کو ملیں گے۔ فقط واللہ اعلم

عنوان: والد کے  متروکہ پلاٹ میں تعمیر
سوال: ہمارے والد کا انتقال ہوگیاہے،   ورثاء میں بیوہ، دو بیٹےاور  تین بیٹیاں ہیں،  ترکہ میں ایک پلاٹ ہے ،تقسیمِ میراث  کا کیا طریقہ ہوگا؟بڑے بھائی نے     اس پلاٹ میں  گراؤنڈ فلور،     ایک بہن نے   فرسٹ فلور  ، ہماری والدہ اور ایک دوسری بہن نے سیکنڈفلور      اپنے اپنے پییسوں سے دیگر ورثاء کی اجازت سے تعمیر کیا ہے،تعمیر کرنے والوں کو    ان کی خرچ کی ہوئی رقم ملے گی؟ تعمیر سے پہلے پلاٹ کی قیمت  سوا  کروڑ  تھی اور اب چار کروڑ ہے۔
جواب: 1۔ سائل کے والد مرحوم کی    میراث کی تقسیم   کا شرعی طریقہ     یہ ہے کہ  سب سے پہلے مرحوم  کے کل ترکہ ميں سے حقوقِ متقدمہ یعنی تجہیز و تکفین  کا خرچہ نکالنے کے بعد، اگر ان کے ذمہ کسی کا  قرض ہو تو   اس  کی ادائیگی کے بعد، اگر انہوں نےکوئی جائز وصیت کی ہو تو  بقیہ مال کے ایک تہائی میں اس کو نافذ کرنے کے بعد  ، باقی کل جائیداد منقولہ وغیر منقولہ کے8 حصے کرکے مرحوم کی بیوہ  اور تین بیٹیوں میں سے ہر ایک کو ایک ایک حصہ  اور  دو نوں بیٹوں  کو  دو   دو حصے ملیں گے۔صورتِ تقسیم یہ ہے:میت:8بیوہ بیٹابیٹابیٹیبیٹیبیٹی122111یعنی بیوہ  اور بیٹیوں میں سے ہر ایک   کو 12.50فیصد  اور دونوں بیٹوں  میں سے ہر ایک کو   25  فیصد ملے گا۔2۔ والدہ اور مذکورہ  بہن بھائیوں   نے دوسرے ورثاء  کی اجازت سے     تعمیرات پر جتنے اخراجات کیےہیں  شرعا وہ اخراجات ان   کو ملیں گے،  اس کے بعد  باقی  گھر کی مالیت تمام ورثاء (بيوه ،دو بيٹوں اور تين بيٹيوں)میں شرعی قاعدہ کے مطابق تقسیم   ہوگی۔درر الحكام في شرح مجلة الأحكام ميں هے:(إذا عمر أحد الشريكين الملك المشترك بإذن الآخروصرف من ماله قدرا معروفا فله الرجوع على شريكه بحصته أي أن يأخذ من شريكه مقدار ما أصاب حصته من المصرف) إذا عمر أحد الشريكين الملك المشترك ففي ذلك احتمالات أربعة:الاحتمال الأول - أن يكون المعمر صرف بإذن وأمر الشريك الآخر من ماله قدرا معروفا وعمر الملك المشترك للشركة أو أنشأه مجددا فيكون قسم من التعميرات الواقعة أو البناء ملكا للشريك الآمر ولو لم يشترط الشريك الآمر الرجوع على نفسه بالمصرف بقوله: اصرف وأنا أدفع لك حصتي من المصرف۔(درر الحكام في شرح مجلة الأحكام  3/ 313،ط:دارالجيل,کتاب الشرکات ،باب  بیان النفقات)                                    فقط واللہ اعلم

عنوان: بیوہ، چار بیٹے اور پانچ بیٹیوں میں تقسیم میراث
سوال: والد کا گھر تھا، اس کو 7500000 (پچہترلاکھ روپے)  میں فروخت کیا ،ورثا میں بیوہ ، چار بیٹے اور پانچ بیٹیاں ہیں،شرعی تقسیم بتادیں۔
جواب: صورتِ  مسئولہ میں سائل کے والد مرحوم کےترکہ کی  شرعی تقسیم کا طریقہ یہ ہے کہ  والد مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی                میں اسے نافذ کرنے کے بعد ،باقی متروکہ جائیداد منقولہ و غیر منقولہ  کو   104 حصوں میں تقسیم کرکے13 حصے بیوہ کو ،14حصے ہر ایک بیٹے   کو اور 7 حصے ہر بیٹی کو ملیں گے۔ صورتِ تقسیم یہ ہے :میت 104/8 والدبیوہ بیٹابیٹابیٹابیٹابیٹیبیٹیبیٹیبیٹیبیٹی17131414141477777یعنی 7,500,000 (پچہتر لاکھ) روپے میں سے 937,500 روپے بیوہ کو ، 1,009,615.38روپے ہر بیٹے کو اور 504,807.69  روپے ہر ایک بیٹی کو ملیں گے ۔ فقط واللہ اعلم

عنوان: میراث کی تقسیم
سوال: ایک شخص کا انتقال ہو گیا۔ اس کی ایک بیوہ ایک بیٹی اور چار بھائی ہیں۔ بھائیوں میں سے ایک کا انتقال ہو چکا ہے۔ وراثت کی تقسیم کیسے ہو گی؟
جواب: مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو بقیہ مال کے تہائی حصہ میں سے وصیت کو نافذ کرنے کے بعد کل ترکہ میں سے  12.5 فیصد بیوہ کو،  50 فیصد  بیٹی کو، اور 9.375فیصد ہر ایک  بھائی کو ملے گا۔ملحوظ رہے کہ اگر مرحوم کے بھائی کا انتقال مرحوم کے بعد ہوا ہے تو بھائیوں کا حصہ مذکورہ تناسب سے ہوگا، اور اگر مرحوم کے انتقال کے وقت اس کے تین بھائی زندہ تھے تو ہر ایک بھائی کو    12.5 فیصد  ملے گا۔ فقط واللہ اعلم

عنوان: والد کی زندگی میں بیٹے کا ان کی جائیداد سے بہنوں کو حصہ دینا
سوال: میں بچپن ہی سے اپنے والد کی دکان میں ان کا ہاتھ بٹاتا تھا مگر شادی کے بعد یا کچھ عرصہ پہلے میں نے دوکان چھوڑ کر ایک کمپنی میں ملازمت اختیار  کرلی تھی ۔اب میں واپس اپنے والد کے ساتھ ان کی دوکان میں کام کرنا چاہتا ہوں کیونکہ نوکری میں اب گذارا نہیں ہوتا،میری تین بچیاں اور ایک بیٹا ہے جوکہ حافظ ہے ،میں اپنے والدین کا ایک ہی بیٹاہوں اور میری بھی تین بہنیں ہیں جو کہ الحمد للہ شادی شدہ ہیں ۔میں اپنے والدین کے ساتھ ہی رہتا ہوں اور پورے گھر کی ذمہ داری اٹھاتا ہوں ۔اب مسئلہ یہ ہے کہ:(1)والدہ کہتی ہیں کہ دوکان جو کہ پگڑی کی ہے اس کو بیچ کر حصہ آپس میں بانٹ لو اور والد کا جو قرضہ ہے وہ اس میں سے ادا کردو مگر تم دوکان پر کام نہ کرو۔والد صاحب بضد ہیں کہ میں اپنی زندگی میں دوکان نہیں بیچوں گا۔ چونکہ وہ اب بوڑھے ہوچکے ہیں اور کام نہیں کرسکتے اس لیے کاروبار مکمل طور پر تباہ ہوچکا ہے اور دوکان خالی ہوچکی ہے۔ دوکان کے باہر ایک اسٹال لگتا ہے جس سے کچھ تھوڑی بہت آمدنی ہوجاتی ہے۔لینڈ لارڈ کئی دفعہ یہ کہہ چکا ہے کہ جب تک آپ زندہ ہیں یہ جگہ آپ کی ہے ،آپ کے بعد یہ جگہ میری ہے اور اس پر تالا ڈال دوں گا یعنی قبضہ کرلوں گا۔اب آپ سے معلوم یہ کرنا ہے کہ قرآن و حدیث کی روشنی میں میری راہنمائی فرمائیں کہ:(1)کیا میں اپنی بہنوں کو حصہ دیے بغیروالد کی دوکان پر کاروبار شروع کرسکتا ہوں ؟جبکہ والدہ کا اصرار ہے کہ دوکان فروخت کرکے بہنوں کو حصہ دیا جائے۔(2)میں اپنی بہنوں کو ورثہ دینا چاہتا ہوں مگر میرے پاس فی الحال کوئی وسائل نہیں ہیں چونکہ میں نوکر ی کرتارہا ہوں اس لیے کچھ بھی بچت نہیں کرپایا۔اگر میں دوکان پر کاروبار شروع کردوں تو اس صورت میں میرا ارادہ ہے کہ میں ایک تحریری معاہدہ کرلوں جس کے تحت دوکان کی موجودہ مالیت کے حساب سے رقم آہستہ آہستہ اپنی بہنوں کو دیتا رہوں گیا۔کیا شرع میں اس کی گنجائش ہے؟یا آپ حضرات اس مسئلہ کا کوئی حل تجویز کردیں کیونکہ میرے والدین خود بھی اور میں بھی نہایت معاشی پریشانی کا شکار ہوں اور جگہ ہوتے ہوئے بھی کاروبار کرنے سے قاصر ہوں۔
جواب: واضح رہے کہ والدین کی حیات میں اولاد کا ان کی جائیداد میں کوئی حق وحصہ نہیں ہوتا۔ہاں اگر والدین اپنی خوشی سے اپنی اولاد کے درمیان اپنی جائیداد تقسیم کرنا چاہیں تو کرسکتے ہیں ۔صورت مسئولہ میں چونکہ مذکورہ دوکان سائل کے والد صاحب کے نام ہے اور وہ بقید حیات ہیں اس لیے ان  کی دوکان میں اولاد میں سے کسی کا کوئی حق و حصہ نہیں ہے۔نیز وہ  اپنی زندگی میں اسے فروخت کرنا بھی نہیں چاہتے اس لیے کسی کو اختیار نہیں کہ ان کی مرضی کے بغیر دوکان فروخت کرے۔سائل کے والد اگر راضی ہوں تو سائل اپنے والد کی دوکان پر کام کرسکتا ہے،تاہم دوکان پر کام کرنے کی صورت میں سائل کو اپنی حیثیت متعین کرلینی چاہیے کہ وہ کس حیثیت سے کام کرے گا۔اگر چاہے تو والد صاحب کے معاون کی حیثیت سے کام کرے ،اس صورت میں والد اپنی صوابدید کے مطابق نفع میں سے سائل کو جو دینا چاہیں انہیں اختیار ہوگا،اگر چاہے تو والد صاحب سے ملازمت کا معاہدہ کرلے اورمقررہ تنخواہ وصول کرتا رہے اور اگر چاہےتو والد صاحب کے ساتھ شرکت کا معاملہ کرلے جس کی صورت یہ ہوگی کہ سائل اور اس کے والد اپنی اپنی رقم ملا کر مشترکہ کام شروع کریں ۔پھر عملا کاروبار کرنے کی شرط اگر دونوں پر ہو نفع سرمایہ کے بقدر طے کرنا بھی جائز ہے اور کسی ایک کے لیے زیادہ نفع کی شرط لگانا بھی جائز ہے  اور اگر محنت کرنے کی ذمہ داری کسی ایک پر لگائی جائے تو شریک عامل(کام کرنے والے شریک) کے لیے تو اس کے سرمایہ سے زیادہ نفع طے کرنا جائز ہے ،شریک غیر عامل (کام نہ کرنے والے شریک)کے لیے اس کے سرمایہ سے زیادہ نفع طے کرنا جائز نہیں ہے۔سائل کے والد کی دوکان چونکہ پگڑی کی ہے اس لیے پگڑی کے حوالہ سے شرعی حکم کا معلوم کرلینا بھی ضروری ہے۔شرعا پگڑی کا مروجہ معاملہ کرنا جائز نہیں ہے اس لئے کہ پگڑی کا  معاملہ نہ تو بیع ہے اور نہ ہی کرایہ داری کا معاملہ ہے بلکہ یہ دونوں کے درمیان  کاایک غیر شرعی معاملہ ہے، یہ ایک حق مجردکی خریدو فروخت  ہے اور شریعت میں حقوق مجردہ کی خرید و فروخت جائز نہیں ہے لہذا پگڑی کا معاملہ بھی شرعا ناجائز ہے اور اس کا ترک کرنا لازم ہے۔الدر المختار مع حاشیہ ابن عابدین میں ہے:"(قوله الخالية إلخ) صفة كاشفة لأن التركة ما تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض،ج:6،ص:759،ط:سعید)الفقہ الاسلامی وادلتہ میں ہے:"أماالحق المجرد: فلا يجوز الاعتياض عنه كحق الولاية على النفس والمال وحق الشفعة الخ."(المبحث الثانی :انواع الحق ،الحقوق المجردۃ وغیر المجردۃ،ج:4،ص:2852،ط:دار الفکر)فتاوی ہندیہ میں ہے:"وإذا استأجر دارا وقبضها ثم آجرها فإنه يجوز إن آجرها بمثل ما استأجرها أو أقل، وإن آجرها بأكثر مما استأجرها فهي جائزة أيضا إلا إنه إن كانت الأجرة الثانية من جنس الأجرة الأولى فإن الزيادة لا تطيب له ويتصدق بها، وإن كانت من خلاف جنسها طابت له الزيادة ولو زاد في الدار زيادة كما لو وتد فيها وتدا أو حفر فيها بئرا أو طينا أو أصلح أبوابها أو شيئا من حوائطها طابت له الزيادة الخ."(کتاب الاجارۃ ،الباب السادس فی اجارۃ المستاجر،ج:4،ص:425،ط:رشیدیہ)الدر المختار مع حاشیہ ابن عابدین میں ہے:"وفي النهر: اعلم أنهما إذا شرطا العمل عليهما إن تساويا مالا وتفاوتا ربحا جاز عند علمائنا الثلاثة خلافا لزفر والربح بينهما على ما شرطا وإن عمل أحدهما فقط؛ وإن شرطاه على أحدهما، فإن شرطا الربح بينهما بقدر رأس مالهما جاز، ويكون مال الذي لا عمل له بضاعة عند العامل له ربحه وعليه وضيعته، وإن شرطا الربح للعامل أكثر من رأس ماله جاز أيضا على الشرط ويكون مال الدافع عند العامل مضاربة، ولو شرطا الربح للدافع أكثر من رأس ماله لا يصح الشرط ويكون مال الدافع عند العامل بضاعة لكل واحد منهما ربح ماله والوضيعة بينهما على قدر رأس مالهما أبدا هذا حاصل ما في العناية اهـ ما في النهر."(کتاب الشرکۃ،ج:4،س:312،ط:سعید)فقط واللہ اعلم

عنوان: ترکہ کی تقسیم اور ایک بھائی کا بیوہ کو وراثت سے محروم کرنا
سوال: ایک عورت کے شوہر کاانتقال ہوا ان کے ورثاء میں بیوہ اور 5 بھائی اور 5 بہنیں  اور والدہ ہیں۔ آیا  شوہر کے ترکہ میں سے بیوہ کا حصہ ہوگا؟ شوہر کے والد کا  ان سے پہلے انتقال ہوچکا ہے۔ شوہر کے ایک بھائی  بیوہ کو میراث سے محروم کر رہے ہیں اور دھمکیاں بھی دے رہے ہیں۔ شریعت کی رو سے بیوہ کا حصہ بنتا ہے یا نہیں اگر ہے تو کتنا ہے؟
جواب: صورت مسئولہ میں مذکورہ شوہرکے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے180 حصے بنا کر مرحوم کی بیوہ کو 45 حصے، اس کی والدہ کو 30 حصے، ہر بھائی کو 14 حصے اور ہر بہن کو 7 حصے ملیں گے۔ صورت تقسیم یہ ہے:میت۔12/ 180بیوہوالدہبھائیبھائیبھائیبھائیبھائیبہنبہنبہنبہنبہن  3274530141414141477777یعنی 100  روپے میں سے مرحوم کی بیوہ کو 25 روپے، اس کی والدہ کو 16.66  روپے، ہر بھائی کو 7.77  روپے اور ہر بہن کو 3.88   روپےملیں گے۔ مذکورہ بھائی کا بہن کو محروم کرنا اور دھمکیاں دینا شرعاً ناجائز ہے مذکورہ بھائی پر لازم ہے کہ بیوہ کا جو بھی حصہ بنتا ہے وہ اس کو دیدیں ورنہ آخرت میں دینا پڑے گا اور وہاں دینا آسان نہیں ہوگا اور اس کی وجہ سے عذاب دیا جائے گا حدیث شریف میں ہے کسی کی ایک بالشت زمین نا حق لینے سے قیامت کے دن سات طبقے زمین اس کے گلے میں طوق بنا دیئے جائیں گے۔صحيح مسلم ميں ہے:عن سعيد بن زيد، قال: سمعت النبي صلى الله عليه وسلم يقول: «‌من ‌أخذ ‌شبرا من الأرض ظلما، فإنه يطوقه يوم القيامة من سبع أرضين»( باب تحریم الظلم وغصب الارض وغیرھا، ص/33، ج/2، ط/قدیمی)فقط واللہ اعلم

عنوان: چچا کا بھتیجی کی وراثت والی زمین کو بیچنا
سوال: زید اور بکر دو بھائی ہیں دونوں نے طے کیا ہم میں سے جو پہلے فوت ہو جائے دوسرا اس کا ترکہ اس کے ورثاء میں شرعی طور پر تقسیم کردے اور دونوں نے ایک ہی مجلس میں اپنی بیٹیوں کو بلا کر وصیت کی کہ ہمارے مرنے کے بعد میں سے اپنا حصہ ضرور لینا بیٹیوں نے وصول کرنے کا وعدہ کر لیا، اب زید صاحب وفات پا گئے تو بکر نے متوفی بھائی کی اراضی اس کے ورثاء میں تقسیم کردی اور قرعہ اندازی سے تعیین بھی کردی بیٹیوں نے کہا بھائی ہمارا چونکہ مقروض ہے قرض کی ادائیگی تک زمین بھائی ہی کے قبضہ میں رہے بھائی کاشت کرے اور فصل اٹھائے، متوفی کی بیٹیوں میں سے ایک نے متعدد بار اپنے شوہر سے کہا کہ میں نے اپنا حصہ اپنے بھائیوں کو دیا میں نے ان سے اپنا حصہ نہیں لینا اور یہ بات اپنے بعض بیٹوں سے بھی کہی ایک بار بھائی بہن سے ملنے آیا بہن نے بھائی سے کہا میرے حصے کے دو ایکڑ ہیں ایک آپکا اور ایک بڑے بھائی کا ، یہ بغیر کسی جبر کے بغیر کسی ترغیب کے بہن نے اپنی رضا و رغبت سے بھائیوں کو دے رہی ہے ۔ تو کیا اس طرح کہنے سےیہ زمین بھائیوں کے لیے ہبہ ہوگئی یا نہیں ۔متوفی کی یہی بیٹی شدید بیمار تھی  اور اس کے  علاج پر بہت زیادہ روپیہ خرچ ہوا تو اس کے چچا بکر اس مریضہ   کے پاس آئے اور اس سے کہا آب کے علاج پر بہت زیادہ روپیہ خرچ ہوا ہے، آپ کے شوہر بہت زیادہ مقروض ہو گئے ہیں اگر آپ اجازت دیں آپ کا حصہ بیچ کر اس کی رقم آپ کے شوہر کو دیدی جائے اس نے اجازت دیدی اور اس نے اپنے بھائیوں کے ہبہ سے رجوع نہیں کیا ، اب چچا مریضہ  کی زندگی میں فروخت نہ کرسکے مریضہ  کی وفات کے تقریباً سات ماہ بعد فروخت کرتے ہیں تو کیا مریضہ کی اجازت اس کی وفات کے بعد بھی موثر سمجھی جائے گی؟ اور چچا کا مریضہ کے ورثاء سے اجازت لیے بغیر یہ تصرف کرنا شرعاً کیسا ہے؟ اور اس زمین کے شرعاً وارث کون ہیں اور ان ورثاء کی اجازت کے بغیر زمین کے فروخت کرنے کا تصرف کیسا ہے؟
جواب: صورت مسئولہ میں زید کے ترکہ کی زمینیں جب تعیین کرکے تقسیم کر دی گئیں تو شرعاً  زید کے ورثاء زمین کے اپنے اپنے حصے کے مالک ہوگئے  اس کےبعد مذکورہ بیٹی  کا اپنا حصہ مشترک طور پر بغیر تعیین کیے اپنے دونوں بھائیوں کو ہبہ کرنا درست نہیں تھا ، لہذا مذکورہ بیٹی   ہی اس کی مالک قرار پائی اور بیٹی  کے انتقال کے بعد  چچا کے لیے  ورثاء کی اجازت  کے بغیر  اس کو بیچ کر شوہر کو قرضہ ادا کرنے کے لیے دینا ٹھیک نہیں بلکہ مذکورہ زمین مرحومہ بیٹی کے شرعی ورثاء میں تقسیم ہوگی۔فتاوی شامی میں ہے:"(وهب اثنان دارا لواحد صح) لعدم الشيوع (وبقلبه) لكبيرين (لا) عنده للشيوع فيما يحتمل القسمة۔"(كتاب الهبة، ص/697، ج/5، ط/سعید)مرحومہ کی میراث کی تقسیم کا شرعی طریقہ یہ ہے کہ کل ترکہ میں سے سب سے پہلے ان کے حقوق متقدمہ یعنی اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے4 حصے کر کے مرحومہ کے شوہر کو 1 حصہ اور ہر بیٹے کو بھی ایک ایک حصہ ملے گا۔صورت تقسیم یہ ہے:میت: 4شوہربیٹابیٹابیٹا1111یعنی 100 روپے میں سے مرحومہ کے شوہر کو 25 روپے اور ہر بیٹے کو 25،25 روپے ملیں گے۔ فقط واللہ اعلم

عنوان: اپنی فرم کے کاغذات اس ترتیب سے بنانا کہ مرنے کے بعد اولاً بیوی کو ملے اور بعد میں بیٹیوں کے ملے
سوال: میری ایک فرم ہے جو میرے نام ہے اور میری کوئی نرینہ اولاد نہیں ہے، تین بیٹیاں ہیں ۔ میں نے کاغذات ایسے بنائے ہیں کہ میرے مرنے کے بعد یہ فرم میری بیگم کے نام ہوجائے گی اور میری بیگم کے مرنے کے بعد یہ میری تینوں بیٹیوں کے نام ہوجائے گی۔ کیا یہ ٹھیک ہے یا اور کوئی حق دار بھی اُٹھ سکتا ہے؟
جواب: واضح رہے کہ شریعت کا ضابطہ یہ ہے کہ  کسی بھی شخص کے انتقال کے بعد اس  کی جائیداد  میں سب سے اَوّل مرحوم کی تجہیز و تکفین کے اخراجات ادا کیے جاتے ہیں، (سوائے اُس عورت کی تجہیز و تکفین کے اخراجات، جس کا شوہر موجود ہو؛ کیوں کہ اس کا خرچہ شوہر کے ذمے واجب ہوتاہے)، پھر اگر مرحوم پر  کوئی قرض تھا تو وہ ادا کیا جاتا ہے، پھر اگر مرحوم نے کوئی جائز وصیت(ورثاء کے علاوہ کسی کے لیے) کی ہو تو  بقیہ مال کے ایک تہائی میں وہ نافذ کی جاتی ہے اور اس کے بعد بقیہ مال موجود ورثاء  میں تقسیم کیا جاتا ہے۔ مرحوم کو اپنی زندگی میں یہ اختیار نہیں ہوتا کہ اس کے   مرنے کے بعداس  کی جائیداد کسی ایک وارث کی ہوجائے اور پھر اس مخصوص وارث کے مرنے کے بعد باقی ورثاء کو ملے۔ اگر مرحوم اپنی زندگی میں اس کی وصیت کر کے بھی جائے تب بھی مرحوم کی یہ بات متعبر نہیں ہے۔ لہذا صورتِ  مسئولہ میں سائل  کا ایسے کاغذات بنانا  جس میں بیوی کو اولًا جائیداد ملے گی اور بیوی کے مرنے کے بعد بیٹیوں کو ملے گی درست نہیں ہے،  بلکہ شریعت کا ضابطہ طے ہے کہ سائل کے مرنے کے بعد  مذکورہ بالا ترتیب کے مطابق حقوق ادا کرکے بقیہ ترکے میں سے سائل کی بیوی(اگر اس وقت زندہ ہو) کو آٹھواں ، بیٹیوں (اگر اس وقت زندہ ہوں ) کو  دو تہائی اور  باقی سائل کے عصبات (یعنی سائل كےبھائی،بهن يا بھتیجے   یا چچا یا چچا کے بیٹے  )کو بالترتیب    ملے گا۔   فقط واللہ اعلم

عنوان: شوہر کے ساتھ دکان خریدنے میں مدد کرنا اور تقسیمِ میراث
سوال: میرے شوہرنے ایک دکان خریدی تھی، اس  کی پیمنٹ کرنے میں  میں نے اپنے شوہر کے ساتھ    اہم کردار ادا کیا تھا، یعنی میں نے بھی دکان خریدنے  میں پیسے خرچ کیے تھے، لیکن باقاعدہ کوئی معاہدہ نہیں ہوا تھا کہ میں یہ پیسے واپس لوں گی وغیرہ ، میرا چھوٹا بیٹا جوکہ دکان سنبھالتا تھا اور میرے شوہر شام کو دکان جاتے تھے اور دکان کا مال میرے شوہر لاتے تھے اور میرا بیٹا پورے دن کی سیل اپنے باپ کو دیتا تھا، پھر وہ اس سے مال خریدتے تھے ، اس دکان کے منافع سےبھی میں بیسیاں بھرتی تھی، جیسے جیسے بیسیاں کھلتی گئیں اور ہم دکان کی پیمنٹ کرتے گئے، جوکہ تین سال میں پوری ہوئی ، پھر میرے شوہر کا انتقال ہوگیا اور میرے بیٹوں نے دکان میرے نام ٹرانسفر کروادی ، کاغذات میرے دو بیٹوں نے اپنے پاس رکھ لیے،  میرے شوہر کے انتقال کو تیرہ سال ہوگئے، اب تک نہ   مجھے ان دونوں بیٹوں  نے کاغذات دکھائے ہیں ،اور نہ دیے ہیں اور ان دونوں بیٹوں نے میرے چھوٹے بیٹے سے دکان خالی کروالی، جس نے شروع سے باپ کی زندگی سے دکان سنبھالی ہوئی تھی ،دکان خالی کرواکر  اپنے نام ایگریمنٹ کرکے دکان کرایہ پر دے دی اور شروع سے ہی کرایہ کے پیسوں میں سے پیسے لیتے رہے ہیں۔اب دریافت یہ کرنا ہےکہ یہ  دکان وراثت کہلائے گی یانہیں؟میرے تین بیٹے مجھے سے جھگڑا کرتے ہیں کہ یہ وراثت ہے،   جب کہ میرے زیرِ کفالت ایک بیٹی ہے جس کو اس کے شوہر نے میرے گھر چھوڑ دی ہے اور خود دوسری شادی کرلی ہے۔ نیز میرا ایک جوان بیٹا جوکہ والد کے ایک سال پندرہ دن پہلے  حادثے میں وفات ہوگیا تھا، وہ اپنے پیچھے ایک بیوہ اور دو بچے چھوڑ کرگیاہے، جس کی کفالت بھی میرے ذمہ  ہے اور میری بھی طبعیت ٹھیک نہیں رہتی ۔ مذکورہ دکان کی مالیت ستر لاکھ روپے(7000000) ہے۔اگر یہ شریعت کی رو سے وراثت بنتی ہے تو میرے پانچ بیٹے اور چار بیٹیاں ہیں، جن میں سے ایک بیٹےاور مرحوم کے والدین  کا مرحوم کی زندگی میں  انتقال ہوگیا تھا ۔ اس دکان کے خریدنے کے پیسوں کے انتظام میں اہم کردار میرا ہے،  رات دن محنت کرکے پیمنٹ کی ہے ، اب اگر وراثت ہے تو بھی بتائیں اور اگر نہیں تو بھی بتائیں کہ کس کا ہے؟ تاکہ مجھ سے ناانصافی نہ ہوجائے مجھے اللہ کا خوف ہے۔
جواب: صورتِ مسئولہ میں دکان خریداری میں سائلہ نے رقم دیتے  وقت   کوئی معاہدہ نہیں  کیا تھا ، کہ میں یہ رقم قرض کے طور پر دے رہی ہوں، یا شرکت کےلیے دے رہی ہوں، اس لیے یہ رقم  سائلہ کی طرف سے اپنے شوہر پر تبرع واحسان ہوگا، جس کا بدلہ سائلہ کو آخرت میں ملے گا، اور مذکورہ دکان مرحوم کا ترکہ ہوگا،  جو مرحوم کے تمام ورثاء میں ان کے شرعی حصوں کے مطابق  اس طرح تقسیم ہوگا ،کہ سب سے پہلے  مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکل96 حصے  کر کے مرحوم  کی بیوہ (سائلہ)کو12حصے،مرحوم کے ہرایک بیٹے کو14 حصے،اور ہرایک بیٹی کو7 حصہ ملیں گے۔                                    (صورتِ تقسیم یہ ہے)میت:96/8 سائلہ کا شوہر مرحوم         بیوہ بیٹابیٹابیٹابیٹابیٹیبیٹیبیٹیبیٹی1۔۔۔۔۔۔۔۔۔7۔۔۔۔۔۔۔۔۔۔۔۔12141414147777            یعنی ستر لاکھ روپے میں سےمرحوم کی بیوہ کو875000روپے،مرحوم   کے ہرایک بیٹے کو1020833.33روپے اور ہر ایک بیٹی کو510416.666روپے ملیں گے۔ملحوظ رہے کہ مذکورہ تقسیم اس اعتبار سے ہے کہ سائلہ کے جس بیٹے کا انتقال والدمرحوم کی زندگی میں ہوا تھا، اسے بھی سائلہ نے پانچ بیٹوں میں شمار کیا ہو، اور سائلہ کے شوہر مرحوم کی وفات کے وقت صرف چار بیٹے حیات ہوں،  جس بیٹے کا والد کی زندگی میں انتقال ہوگیا تھا تو اگرسائلہ کے شوہر مرحوم کے تمام ورثاء عاقل بالغ ہوں اور وہ اپنی طرف سے ان کو بھی کچھ حصہ دے دیں تو باعث اجر وثواب ہوگا۔البحر الرائق میں ہے:و أما الحقوق المتعلقة بالتركة فأربعة الكفن و الدفن و الوصية، و الدين، و الميراث.                                                                                                                                     (کتاب الفرائض،باب اصناف الوارثین ، ج8، ص556 ط:دارالکتب)فقط واللہ اعلم

عنوان: کرایہ تمام وارثوں میں تقسیم ہوگا
سوال: میرے والد صاحب کا ایک مکان تھا،جس میں میرے والد،میرے بھائی اپنے بیوی بچوں سمیت،میری چھوٹی بہن اور میں خود رہتا تھا،2010 میں میں سعودی عرب چلا گیا ،کچھ مہینوں بعد میرے والد صاحب کا انتقال ہوگیا، ورثاء میں دو بیٹے اور تین بیٹاں ہیں ،اس کے کچھ ہی عرصے بعد میرے بھائی نے یہ مکان کرایہ پر دے دیا اور اس کا کرایہ بھائی  خود ہی استعمال کرتے تھے ،اور خود  اپنے فیملی کے ساتھ کسی اور جگہ کرایہ پر رہنے لگے اور اس گھر کے کرایہ کے  لیے انہیں کچھ ایڈوانس رقم ادا کرنی تھی؛ اس لیے انہوں نے مجھ  سے  چالیس ہزار  روپے لیےتھے ،ابھی میری فیملی بھی کسی دوسرے گھر میں کرایہ پر رہ رہی ہے،میں سال میں ایک مہینے کے لیے پاکستان آتا ہوں ۔سوال یہ ہے کہ:1)میں نے جو رقم اپنے بھائی کو بطور تعاون کے جو چالیس ہزار دیئے تھے تو کیا میں اس کی واپسی کا مطالبہ کر سکتا ہوں؟2)والد صاحب کے مکان کا جو کرایہ آتا ہے اس میں سارے وارثوں کا حق ہوگا یا صرف بڑے بھائی کا ؟3) بڑے بھائی نے  والد صاحب کی زندگی میں اور انتقال کے بعد  سب کی اجازت سے  مکان کی تعمیر پر کچھ پیسے لگائے تھے،ان کا مطالبہ ہے کہ جب یہ مکان فروخت ہوگا تو میں نے جو رقم تعمیر پر خرچ کی ہے وہ میں لوں گا ،اس کے بعد جو رقم بچے گی وہ تمام وارثوں میں تقسیم ہو گی ،کیا ان  کا یہ مطالبہ  شرعًا  درست ہے؟
جواب:
1)صورتِ  مسئولہ میں سائل نے اپنے  بھائی کو جو  40000 روپے بطور تعاون کے دیے تھے  ،وہ  سائل کی طرف سے تبرع اور احسان ہے اور  سائل مذکورہ رقم کی واپسی کا مطالبہ نہیں کر سکتا ۔2)مکان کا کرایہ جو اب تک آیا ہے ،وہ تمام ورثاء میں شرعی اعتبار سے تقسیم ہوگا۔3) بھائی  کا  مکان   کی تعمیر پر لگائی گئی رقم کا مطالبہ کرنا شرعًا درست ہے ۔العقود الدریۃ فی تنقیح الفتاوی الحامدیہ میں ہے:        "المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات ج:2 /ص:226 /ط:دار المعرفۃ)درر الحكام شرح مجلۃ الأحكام میں ہے  :"( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم."(القواعد الکلیۃ ج:3/ص: 22/ط:دار الکتب العلمیۃ) درر الحکام فی شرح مجلۃ الاحکام میں ہے:"(إذا بنى أحد الشركاء لنفسه في الملك المشترك القابل للقسمة بدون إذن الآخرين ثم طلب الآخرون القسمة تقسم فإن أصاب ذلك البناء حصة بانيه فبها، وإن أصابت حصة الآخر فله أن يكلف بانيه هدمه ورفعه) .ليس لأحد الشركاء في عرصة مشتركة أن يحدث بناء أو أن يغرس أشجارا بلا إذن(بدون إذن شريكه) ، هذا التعبير ليس احترازيا بل اتفاقي لأنه إذا بنى أحد الشركاء لنفسه بإذن شريكه فإذا كان بلا بدل فهو عارية وللمعير في أي وقت أراد الرجوع عن عاريته. أما إذا بنى للشركة بدون إذن شريكه فيكون البناء مشتركا والباني متبرعا بمصرفه على البناء وليس له الرجوع على شريكه بحصته من المصرف."(الکتاب العاشر الشرکات ،الباب الاَول فی بیان شرکۃ الملک ،الفصل الثامن في بیان أحکام القسمة، المادۃ: 1173 ج:3  /ص:180، ط: دار الجیل)فتاوی ہندیہ میں ہے:"ذكر هشام عن محمد - رحمه الله تعالى - أرض بين رجلين بنى فيها أحدهما فقال الآخر: ارفع عنها بناءك فإنه يقسم الأرض بينهما فما وقع من البناء في نصيب الذي لم يبن فله أن يرفعه أو يرضيه بأداء القيمة لأنه لو رفع يبطل حق الباني في الكل ولو قسم لا يبطل في القدر الذي بنى في ملكه فكانت القسمة أولى كذا في محيط السرخسي."(الفتاوی الهندیة، کتاب القسمة، باب فی المتفرقات،ج۵،ص۲۳۲،ط:ماجدیہ)فقط واللہ اعلم

Reference: Mishkat al-Masabih 2962 In-book reference : Book 11, Hadith 197: حوالہ

عنوان: بھائیوں کا والد کی جائیداد کی تقسیم میں ٹال مٹول کرنا
سوال: میرے والد اور والدہ کا انتقال ہوگیا ہے اور میرے والد کو کچھ زمین اپنے والد کی طرف سے وراثت میں ملی ہے اور کچھ زمین خود خریدی ہے ، اب ہم چار بھائی اور پانچ بہنیں ہیں اور ایک ہماری پھوپھی ہے،شریعت کے مطابق ہماری زمین کے حصے بنا کر دیں ۔ہم سب بہنیں، بھائیوں سے زمین کا مطالبہ کر رہی ہیں، لیکن بھائی ٹال مٹول کر رہے ہیں اور زمین تقسیم کرکے نہیں دے رہے، شریعت کے مطابق اس کا کیا حکم ہے؟
جواب:
واضح رہے کہ کسی شخص کے انتقال کے بعد اس کے مال  میں تمام ورثاء کا حق متعلق ہوجاتا ہے ، اس کے انتقال کے بعد اس  کا تمام مال ورثاء میں شرعی اعتبار سے تقسیم کیا جائے گا ،کسی وارث کو یہ حق حاصل نہیں کہ کسی دوسرے وارث کو اس کے شرعی  حق سے محروم کردے،اوراگر  کسی وارث نے  اس طرح کیا تو قرآن وحدیث میں اس عمل  پر سخت وعیدیں وارد ہوئی ہیں    ۔نیز میراث کی تقسیم میں بہتر اور مناسب یہی ہے کہ جتنا جلد ہوسکے میراث تقسیم کردی جائے  ،کیوں کہ بلا  وجہ میراث کی تقسیم میں تاخیر سے الجھنیں پیدا ہوجاتی ہیں۔لہٰذا صورتِ مسئولہ میں اگر ورثاء تقسیم کا مطالبہ کر رہے ہیں تو والد  کی متروکہ تمام زمین  کو ان کے ورثاء میں مقررہ حصوں کے تناسب سے تقسیم کر نا ضروی  ہے،  تقسیم میں تاخیر کرنا جائز نہیں ، فی الفور متروکہ زمین  کو فروخت کرکے ہر ایک وارث کو اس  کا  مقررہ حصہ دے یا ورثاء میں کوئی شخص باہمی رضامندی سے ان زمینوں  کو موجودہ قیمت پرخرید کر ہر وارث کو اس کاحصے کی رقم دےدے۔ صورتِ مسئولہ میں مرحوم کے ترکہ کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکا لنے کے بعد، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو13حصوں میں تقسیم کرکے مرحوم کے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم یہ ہے:میت ۱۳بیٹابیٹابیٹابیٹابیٹیبیٹیبیٹیبیٹیبیٹی۲۲۲۲۱۱۱۱۱یعنی فیصد کے اعتبار سے مرحوم کے ہر ایک بیٹے کو 15.384فیصد اور ہر ایک بیٹی کو 7.692فیصد ملے گا۔قرآن مجید میں ہے :يٰٓاَيُّھَا الَّذِيْنَ اٰمَنُوْا لَا تَاْكُلُوْٓا اَمْوَالَكُمْ بَيْنَكُمْ بِالْبَاطِل                                (النساء۔۲۹)وفیہ ایضاً:وَاٰتُوا الْيَــتٰمٰٓى اَمْوَالَھُمْ وَلَا تَتَبَدَّلُوا الْخَبِيْثَ بِالطَّيِّبِ ۠ وَلَا تَاْكُلُوْٓا اَمْوَالَھُمْ اِلٰٓى اَمْوَالِكُمْ ۭاِنَّهٗ كَانَ حُوْبًا كَبِيْرًا۔                                                             (النساء۔۲) ترجمہ:اور جن بچوں کا باپ مرجائے ان کے مال ان ہی کو پہنچاتے رہو اور تم اچھی چیز سے بری چیز کو مت بدلو اور ان کا مالمت کھاؤاپنے مالوں (کے رہنے) تک بے شک یہ (ایسی کارروائی کرنا) بڑا گناہ ہے۔                      (بیان القرآن)حدیث شریف میں ہے:وعن أنس قال : قال رسول الله صلى الله عليه و سلم : " من قطع ميراث وارثه قطع الله ميراثه من الجنة يوم القيامة۔(مشکوٰۃ المصابیح الفصل الثالث،ج۔۱،ص۲۷۲ط رحمانیہ)ترجمہ:اور حضرت انس کہتے ہیں کہ رسول کریم (صلی اللہ علیہ وآلہ وسلم) نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا۔ (مظاہرِ حق )در مختار ميں ہے :(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول۔(ردالمحتار علی الدر المختار، کتاب القسمۃ ، ج۔۶،ص۔۲۶۰،ط۔سعید)فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: میراث کی تقسیم
سوال: اگر کسی اکلوتے بیٹے کے والد کی وفات ہو گئی ہو اور اس کی دو بیویاں ہو، جن میں سے پہلی وفات پا چکی ہو ( جس کے بطن سے اکلوتا بیٹا پیدا ہوا) اور دوسری بیوی حیات ہو جس کی کوئی اولاد نہیں۔ تو اس صورتِ حال میں اکلوتے بیٹے کو اس کی سگی و مرحوم ماں کا حصہ ملے گا یا نہیں؟  اگر ملے گا تو مرحوم کی جائیداد میں سے کتنے فیصد؟  اور دوسری بیوی جو کہ حیات ہے اس کا حصہ کتنا بنتا ہے (یعنی آٹھ فیصد بنتا ہے یا سولہ فیصد)؟
جواب: صورتِ مسئولہ میں  اگر یہی ورثاء ہوں اور پہلی بیوی کی وفات مرحوم کی زندگی میں ہوئی ہو  اور مرحوم کے والدین وغیرہ نہ ہوں تو  مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو  بقیہ ترکے  کے تہائی حصہ میں سے وصیت کو نافذ کرنے کے بعد باقی کل ترکہ میں سے  12.50فی صد زندہ  بیوہ کو،اور باقی تمام ترکہ   اس  بیٹے کو ملے گا۔فقط واللہ اعلم

عنوان: میراث کے مشترکہ مکان میں ایک وارث کا تصرف
سوال: میرے والد صاحب  کا انتقال ہوگیا ہے۔  ورثاء میں بیوہ  ،ایک بیٹا اور دو بیٹیاں ہیں ۔والد کے والدین پہلے انتقال کر گئے تھے ۔ والد کا ایک گھر تین کمروں  پر   مشتمل  ہے۔والدہ نے اس میں سے مجھے ایک کمرہ  دیا ہے جس میں  میرے لیے کافی مشکلات کا سامنا ہے  اور والدہ نے دو کمروں کو لاک  کر دیا ہے۔ایک کمرے کو والدہ نے بیٹی کے نام کر کے تالا لگا دیا ہے،  جب کہ وہ بیٹی کینیڈا میں رہتی ہے  ۔والدہ کہتی ہیں کہ جب  بھی وہ  پاکستان  آئے گی  تو وہ  اس کمرے میں رہائش اختیار کرے گی،گھر  میں  بھی  اس  کا حصہ ہے ، اس لیے یہ کمرہ اس کے لیے بند  کیا ہوا ہے ،جب کہ دوسرے کمرے  کو والدہ  نے اس لیے  تالا لگایا ہے  کہ بعد میں  وہ خود   رہائش اختیار کریں   گی ،جب کہ والدہ   ابھی چھوٹی  خالہ کے گھر میں رہائش پذیر ہیں ۔ا ب  میرا سوال یہ ہے کہ  کیا میرا  یہ حق بجا ہے کہ   والدہ   میرے لیے  ان خالی کمروں کو  کھولیں؛  تاکہ فی الحال  میں اس  میں آسانی کے ساتھ رہوں  اور جب  میراث تقسیم ہو تو   ہر ایک کو  اس کے شرعی حصے کے مطابق مل جائے یا میں والدہ  سے یہ مطالبہ کرسکتا ہوں  کہ والدہ ہمارے  والد کے اس گھر کو  ہم بہن بھائیوں کے درمیان  ٍ شریعت  کے مطابق  تقسیم کریں ،یا  اس گھر میں مزید  کمرے بنانے کی بھی جگہ ہے  تو کیا  میں والدہ سے  یہ مطالبہ  کر سکتا ہوں  کہ میں  اس گھر میں اپنے لیے  ایک اور کمرہ بنا  لوں؟
جواب:
واضح رہے کہ کسی شخص کے انتقال کے بعد اس کے ترکہ میں اس کے تمام شرعی ورثاء  اپنے اپنے شرعی حصوں کے تناسب سے حق دار ہوتے ہیں اور کسی ایک وارث کے لیے جائز نہیں کہ وہ  دوسرے وارث کے حصے کو اس کی رضامندی کے بغیر اپنے ذاتی استعمال میں لائے۔ لہٰذاصورتِ مسئولہ میں سائل کے  والد صاحب کے مذکورہ متروکہ مکان میں  ان کے ورثاء(بیوہ،دو بیٹیاں اور ایک بیٹا) اپنے اپنے شرعی حصوں کے اعتبار سے حق دار ہیں ۔سائل کے والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوقِ متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 32حصوں میں تقسیم کر کے  مرحوم کی بیوہ کو4 حصے،بیٹے کو14 حصے اور ہر ایک بیٹی کو7 حصے ملیں گے۔صورتِ تقسیم یہ ہے:میت: 8 /32 والد مرحومبیوہبیٹابیٹیبیٹی1741477یعنی  مذکورہ مکان میں بیوہ12.50فیصد،ہر ایک بیٹی21.875فیصد اور بیٹا(سائل)43.75فیصد کا حق دار ہے۔لہٰذا سائل مذکورہ مکان میں سے اپنے حصے کے بقدر   حصے کو والدہ اور  اپنی دونوں بہنوں  کی اجازت کے بغیر استعمال کرسکتا ہے اور   جب تک والد صاحب کی میراث تقسیم نہیں ہورہی اور  سائل کو  مشکلات کا سامنا ہے تو دیگر ورثاء (بیوہ  اور دو بیٹیوں)کی رضامندی سے  ان  کے حصے  کو بھی  اپنے استعمال میں لاسکتا ہے۔ لیکن اگر  والدہ اور سائل کی بہنیں  مذکورہ مکان میں سے اپنے حصے کے بقدر  سائل کو رہائش کے لیے دینے کے لیے رضامند نہ ہوں تو سائل مذکورہ گھر کی تقسیم کا مطالبہ کر سکتا ہے۔تاہم اگر والدہ  اور سائل کی دونوں بہنیں  دونوں صورتوں میں سے کسی پر راضی نہ  ہوں تو سائل ان  کی اجازت سے مذکورہ گھر کی خالی جگہ پر اپنے  لیے کمرہ وغیرہ تعمیر کرسکتا ہے،  ایسی صورت میں گھر کے بٹوارے کے وقت اگر تعمیرات  سائل کے حصے میں آجائیں تو  ٹھیک اور اگر دیگر ورثاء (  والدہ یا بہنوں) کے حصے میں آئیں  تو تعمیرات کا خرچہ سائل کو ملے گااور کمرہ وراثت میں تقسیم ہوگا۔ و في مشکاۃالمصابیح:"قال رسول الله صلی الله عليه وسلم:ألا لاتظلموا ألا لايحل مال امرئ إلا بطيب نفس منه."(باب الغصب والعاریة،۱/۲۶۱ط: رحمانیہ)وفي شرح المجلة لسليم رستم باز:"(المادة:97) لايجوز لأحد أن يأخذ مال أحد بلا سبب شرعي."(المقالة الثانیة، 1/51، ط:رشیدیة)و في الفتاوى الهندية:"دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى في البيت الصغير بين رجلين إذا كان صاحب القليل لا ينتفع بنصيبه بعد القسمة فطلب صاحب القليل القسمة قالوا: لا يقسم وذكر الخصاف دار بين رجلين نصيب كل واحد لا ينتفع به بعد القسمة وطلب القسمة من القاضي فإن القاضي يقسم وإن طلب أحدهما القسمة وأبى الآخر لا يقسم لأن الطالب متعنت وإن كان ضرر القسمة على أحدهما بأن كان نصيب أحدهما أكثر ينتفع به بعد القسمة فطلب صاحب الكثير القسمة وأبى الآخر فإن القاضي يقسم وإن طلب صاحب القليل لا يقسم وحكي عن الجصاص على عكس هذا كذا في فتاوى قاضي خان والأصح ما ذكره الخصاف كذا في التبيين."(کتاب القسمة، الباب الثالث في بیان ما یقسم و ما لا یقسم/5/ 207/ط:رشیدیہ)و في الدر المختار و حاشية ابن عابدين:"(بنى أحدهما) أي أحد الشريكين (بغير إذن الآخر) في عقار مشترك بينهما (فطلب شريكه رفع بنائه قسم) العقار (فإن وقع) البناء (في نصيب الباني فبها) ونعمت (وإلا هدم) البناء، وحكم الغرس كذلك بزازية.(قوله بغير إذن الآخر) وكذا لو بإذنه لنفسه لأنه مستعير لحصة الآخر، وللمعير الرجوع متى شاء. أما لو بإذنه للشركة يرجع بحصته عليه بلا شبهة رملي على الأشباه (قوله وإلا هدم البناء) أو أرضاه بدفع قيمته ط عن الهندية.أقول: وفي فتاوى قارئ الهداية: وإن وقع البناء في نصيب الشريك قلع وضمن ما نقصت الأرض بذلك اهـ وقد تقدم في كتاب الغصب متنا أن من بنى أو غرس في أرض غيره أمر بالقلع وللمالك أن يضمن له قيمة بناء أو غرس أمر بقلعه إن نقصت الأرض به، والظاهر جريان التفصيل هنا كذلك."(کتاب القسمة، مطلب لکل من الشرکاء السکنی في بعض الدار بقدر حصته، /6/ 268/ط:سعید)فقط واللہ اعلم

Reference: Mishkat al-Masabih 2946 In-book reference : Book 11, Hadith 181: حوالہ

عنوان: میراث ،پینشن اور قرض سے متعلق ورثاکی ذمہ داریاں
سوال: 1۔ہمارے والد کا انتقال ہوگیاہے21 سال پہلے، ہم پانچ بہنیں اور ایک بھائی ہیں ، ہمارے والد کا ایک مکان ہے، جس کی قیمت 80 لاکھ ہے اور یہ عمارت 4 منزل پر مشتمل ہے ۔ ہم سب چاہتے ہیں کہ ہمارا  حصہ تقسیم کردیاجائے لیکن ہمارا بھائی ہم سب کو حصہ  دینے کے لیے راضی نہیں ۔اس بلڈنگ کے 2  فلیٹ کرائے پر دیئے ہیں اور ایک میں بھائی خود رہتاہے اور نیچے ایک کارخانہ ہے جو 21 سال سے بھائی کے استعمال میں ہے ، جس کا بھائی کو ئی کرایہ نہیں دیتااورکمیٹیاں وغیر ہ بھی اپنے استعمال میں لی ہوئی  ہیں ۔2۔اس کے علاوہ جب بھی بھائی کو ضرورت پڑیتو ہم سب بہنوں نے بھائی  کی مدد کی ، چھوٹی  بہن نے اپناسونے کا سیٹ جو 20 گرام کا تھا بھائی کو ضرورت پڑنے پر دیا جو بھائی نے ادھار کا بول  کر لیا تھا ، دوسرے فلور کی چھت ڈالنے  کے لیے ایک بہن نے ایک لاکھ روپے دیئے آج سے تیرہ سال پہلے ادھار کی صورت میں جو آج تک واپس نہیں کیئے اوروہی بہن ابو کے گھر میں پندرہ سال رہی ہے ، جس کا وقفے وقفے سے کرایہ دیاہے ۔ اس کے بعد تیسرے فلور کی چار دیواری کے لیے  ایک بہن نے اپنے سونے کے  کے بندے  دیئے ، جس میں وہ چھ مہینے رہی ہے ۔3۔ہمارا بھائی ہم کو اس لیے حصہ نہیں دیتا کہ بھائی نے تین بہنوں کی شادیاں کی ہیں اور ان کا کہناہے  کہ بہنوں کی شادیوں کا خرچہ  ان کے حصہ میں سے کٹے گا   ، جب کہ بھائی کا بہنوں کے ساتھ کوئی معاہد ہ نہیں ہواتھا کہ ہ رقم ان کے حصے میں سے کاٹی جائے گی اور اکیس سال سے کارخانے کا کرایہ تیس لاکھ چوبیس ہزار  بنتاہے بارہ ہزار مہینے کے حساب سے  اور جو دو فلور چھ سال سے کرایہ پرہیں، ان کا کرایہ چودہ لاکھ ہے ہماری ماں کا سونے سیٹ  جو تیس گرام کا تھا بھائی نے بیچ دیاہے اورپیسے اپنے  استعمال میں لے لیے اور کہا کہ امی کو حج کراؤں گا، اب ماں کا انتقال ہوگیاہے ،  حج نہیں کرایا۔4۔ہمارے والد نے مرنے سے پہلے کہاتھا کہ اس کا رخانے کو جو بھی چلائے گاوہ اس کا کرایہ ہماری  امی کو دے گا ،لیکن بھائی نے آج تک کوئی کرایہ نہیں دیا ۔5۔ 21 سال سے پینشن آتی رہی، اس کو    اپنے استعمال میں لیا  ہوا ہے۔ رہنمائی فرمائیں ۔
جواب: سوالات کے جوابات نمبر وار ملاحظہ ہو ں ۔1-  سائلہ کے بھائی کا والد کی جائیداد  پر قبضہ کرکے بہنوں کو ان کے حصے سے محروم کرناشرعًاجائز نہیں ، بھائی نے والد کی  جائید اد میں سے  کارخانہ  اور فلیٹوں کا جو  کرایہ یا کمیٹیاں  وصول کی ہے،  اسی طرح والدہ  کے سونے کا سیٹ بیچ کر جو روپیہ وصول کیاہے  ،یہ سائلہ کے بھائی کے ذمے قرض ہیں ،جو کہ تمام  ورثاء کو اداکرناضروری ہے ،نیزبھائی نے والد ین  کی  جائید اد میں تصرف کرکے جو کچھ اضافہ کیاہے،اوراثاثے بنائےہیں وہ  تمام اثاثے  والدین مرحومین کی وراثت ہیں ، جو موجودہ مارکیٹ ویلیوکے اعتبار سے تمام ورثاء  میں  ان کے شرعی حصوں کے بقد ر تقسیم ہوگا۔ ان کو  تقسیم نہ کرنا  یا وارثوں کے حق پر ناحق  قبضہ کرنا بدترین گناہ ہے۔2۔ بھائی نے بہنوں سے جو قرض لیاہے، ایک بہن سے سونے کا سیٹ لیاہے ، ایک بہن سے سونے کے بندے لیے اور ایک بہن سے ایک لاکھ روپے لیے ہیں، یہ سب قرض  ان کے ذمے  ہے،جو بہنوں کو ادا کرناہوگا۔3-بھائی نے بہنوں کی شادی میں جورقم  خرچ کی تھی،  چوں کہ اس  سے متعلق ان  بہنوں سے ایسی  کوئی بات طے نہیں ہوئی تھی کہ یہ خرچہ  تمہارے حصے سے منہا ہوگا،اس لیے اب  شادی کے مذکورہ اخراجات ان بہنوں کے حصے سے منہانہیں کیے جائیں گے، باقی اگر بھائی نے دیگر ورثاء کی رضامندی سے خرچ کی تھی تو اس رقم کو  ان ورثاء کے حصوں سے منہاکیا جائے گا ، اگربھائی نے دیگر  ورثاء کی رضامندی  کے بغیر خرچ کی تھی تو  پھر اس کو صرف بھائی کے حصے سے منہاکیاجائے گا،دیگرورثاء کے حصے سے منہاکرنے کا جواز نہیں ہوگا۔4۔نیز والد نے مرنے سے پہلے جو یہ کہاتھا کہ کارخانہ جو بھی چلائے گا، وہ اس کا کرایہ میری   اہلیہ کو دے گا، چوں کہ اہلیہ ان کی شرعی وارث ہے اور وارث کے حق میں وصیت شرعًا معتبراور  نافذالعمل نہیں ہوتی  ، اس لیے اہلیہ  مذکورہ کرایہ کی  حق دار نہیں بنی،  بلکہ  صرف اپنے حصے کی حق دار تھی الا یہ کہ مرحوم والد کے دیگر  تمام عاقل بالغ ورثاء  والد ہ کے حق میں کی گئی اس وصیت پر  عمل کرنے کے لیے راضی ہوں تو  اس وصیت پر عمل کرنا جائز ہوگا۔5۔پینشن کی جو رقم آتی ہے ،اس کا حکم یہ ہے کہ  جس کے  نام پر آتی ہے وہ اسی کا حق ہے ،دیگر ورثاء کا اس کا مطالبہ کرناشرعًا درست  نہیں ۔6۔اس تفصیل کے بعد مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 7حصوں میں تقسیم کرکے  بیٹے کودو حصے،اور ہر ایک بیٹی کو  ایک ،ایک حصہ ملے گا۔صورت تقسیم یہ ہے :میت7بیٹا بیٹیبیٹی بیٹی بیٹی بیٹی 211111یعنی 100روپے میں سے مرحوم کےبیٹے  کو28.571روپے،   مرحوم  کی ہر ایک بیٹیکو14.285 روپے   ملیں گے ۔شرح المجلۃ   میں ہے:"لایجوز لأحد أن یاخذ مال أحد بلا سبب شرعي،و إن أخذ و لو علی ظنّ أنه ملكه وجب علیه ردّہ عینًا إن کان قائمًا و إلا فیضمن قیمته إن کان قیمیًّا."(المقالۃ الثانیۃ فی بیان القواعد الکلیۃ الفقہیۃ 1/51 مادۃ 97 ط:رشدیہ)دار  قطنی میں ہے:"عن أنس بن مالك أن رسول الله صلى الله عليه وسلم قال:  «لايحل مال امرئ مسلم إلا بطيب نفس منه»."(كتاب البيوع3/224ط:مؤسسة الرسالة، بيروت)بدائع الصنائع میں ہے:"الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما.(أما) الذي يثبت بفعلهما فنحو أن يشتريا شيئا، أو يوهب لهما، أو يوصى لهما، أو يتصدق عليهما، فيقبلا فيصير المشترى والموهوب والموصى به والمتصدق به مشتركا بينهما شركة ملك.(وأما) الذي يثبت بغير فعلهما فالميراث بأن ورثا شيئًا فيكون الموروث مشتركًا بينهما شركة ملك."(کتاب الشرکۃ ،انواع الشرکۃ6/56ط:سعید)وفیه أیضًا:"فأما شركة الأملاك فحكمها في النوعين جميعًا واحد، وهو أن كل واحد من الشريكين كأنه أجنبي في نصيب صاحبه، لايجوز له التصرف فيه بغير إذنه لأن المطلق للتصرف الملك أو الولاية ولا لكل واحد منهما في نصيب صاحبه ولاية بالوكالة أو القرابة؛ ولم يوجد شيء من ذلك وسواء كانت الشركة في العين أو الدين لما قلنا."(کتاب الشرکۃ ،فصل فی حکم الشرکۃ، 6/65 ط: سعید) فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا،ج:۶،ص:۹۰،ط:دارالفکر)وفیه أیضًا:"و لاتجوز الوصية للوارث عندنا إلا أن يجيزها الورثة."(کتاب الوصایا،ج:۶،ص:۹۰،ط:دار الفکر)فتاوی تنقیح الحامدیہ میں ہے:"المتبرع لايرجع بما تبرع به على غيره."(كتاب المداينات2/266 ط:  دار المعرفة) امداد الفتاوی میں ہے:’’چوں کہ میراث مملوکہ اَموال میں جاری ہوتی ہے اور یہ وظیفہ محض تبرع و احسان سرکار ہے ، بدون قبضہ کے مملوک نہیں ہوتا ، لہذا آئندہ جو وظیفہ ملے گا اس میں میراث   جاری نہیں ہوگی سرکار کو اختیار ہے جس طرح چاہے تقسیم کر دے ۔‘‘(کتاب الفرائض،ج:4،ص342،ط:مکتبہ دار العلوم کراچی)  فقط واللہ اعلم

عنوان: وراثت کی تقسیم
سوال: ایک آدمی کا انتقال ہوا اس کے والد اور والدہ حیات ہیں، اس کی اہلیہ بھی ہے لیکن اس کی کوئی اولاد نہیں ہےاور دو بھائی اور ایک بہن بھی ہیں اب اس کی وراثت کیسے تقسیم ہوگی؟ اور بیوہ کا کتنا حصہ ہے؟
جواب:
صورت مسئولہ میں مرحوم  کی  میراث کی تقسیم کا شرعی طریقہ  یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو باقی ترکہ سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  ترکہ کے تہائی  حصہ  سے اسے  نا فذ کرنے کے بعد  باقی تمام  جائیداد منقولہ و غیر منقولہ کے 12 حصے بناکر مرحوم کی بیوہ کو 3 حصے، والدہ کو 2 حصے اور والد کو 7 حصے ملیں گے۔ صورت تقسیم یہ ہے:میت: 12بیوہوالدہوالد327یعنی 100 روپے میں  سے مرحوم کی بیوہ کو 25  روپے، والدہ کو 16.66 روپےاور والد کو 58.33 روپے ملیں گے۔فقط واللہ اعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: ایک وارث سے رابطہ منقطع ہے تو اس کے حصے کا کیا کیا جائے؟
سوال: منسلکہ فتوے کے مطابق ہمیں اس بارے میں تو معلومات ہوگئیں کہ ہر وارث کا والدہ کے ترکہ میں کتنا حصہ ہے، اب ایک بہن گاؤں میں ہےاس سے ہمارا کوئی رابطہ نہیں ، کچھ ناراضگی ہے، جب کہ ہمیں بینک سے پیسے نکلوانے ہیں تو کیا ہم اپنے حصے کے پیسے نکلواکرموجودہ ورثاء میں تقسیم کرسکتے ہیں؟اور جو بہن فی الحال موجود نہیں اس کے حصے کی رقم کس کے پاس رکھی جائے گی؟
جواب: صورتِ مسئولہ میں آپ کا گاؤں والی بہن سے ناراضی کی وجہ سے عارضی طور پر رابطہ منقطع ہے،رابطہ قائم کرنا ناممکن نہیں، تاہم  اگر آپ  کسی معقول و شرعی وجہ سے خود  بہن سے رابطہ نہیں کرنا چاہتے تو  خاندان کے کسی بااعتماد شخص کے ذریعے اس کا شرعی حق اس تک  پہنچاسکتے ہیں،لہذا بینک سے ترکہ کے پیسے نکلواکر ہر وارث کو اس کا حصہ دے دیں اور بہن کا حصہ خاندان کے کسی بااعتماد شخص کے ذریعے اس تک پہنچانے کی کوشش کریں۔اور اگر یہ بھی ممکن نہ ہو تو  بہن کی رقم کسی قابل اعتماد شخص کے پاس  رکھوائی جائے ،یا بینک ہی میں چھوڑ دی جائے۔ فقط واللہ اعلم

عنوان: شوہر دو بیٹے تین بیٹیوں کے درمیان میراث کی تقسیم
سوال: میرے والدہ کا انتقال17 /01/17کوہوگیا ہے   انتقال کے تیسرے دن میری بہن نے وصیت دکھائی جو میری والدہ نے دو بہنوں کی موجودگی میں ایک بہن  سے لکھوائی اور والدہ  نے دستخط  بھی کردیا  یہی وصیت کی کاپی ساتھ دے رہاہوں اور اس وصیت کا علم دونوں بہنوں کو تھا اور باقی ورثاء  کو نہیں تھا ہم پانچ بہن بھائی ہیں ورثاء یہ ہیں : محمد انیس عثمان ، محمد سعد اقبال  ، امبر محمد اقبال  ارم عثمان ، مدیحہ اقبال ، شوہر محمد اقبال ۔  میں محمد انیس عثمان   اور بہن مدیحہ  پہلے شوہر سےہیں اور ایک بھائی اور دو  بہنیں  دوسرے شوہر سے ہیں دوسرے شوہر جو میرے چچابھی ہے وہ حیات ہیں  اب تھوڑاساسونا بچاہو ہے اس کو کس طرح تقسیم کریں  اور وصیت کے حساب سے  سونا تقسیم کرنا صحیح ہے کہ نہیں ۔امی کی وصیت :دوکڑے ہیرے والے  ہیں وہ ایک امبراور ایک ارم کا ہے دوکڑے اور ہیں سادے والے ہیں  ایک مدیحہ کا ایک انیس کا ہے  جو ایک بریسلیٹ ہے  وہ بیٹیوں کی ہیں  گھر سعد کا ہے  اور سعد جب گھر بیچے گا تو اس گھر میں سب بہن بھائیوں کو  حصہ  دینا پڑے گا ، یہ امی کی وصیت ہے ۔
جواب: واضح رہے کہ ہر وارث کا حصہ شریعت نے مقرر کردیاہے لہذا وارث کے حق میں کی گئی  وصیت شرعا معتبراور نافذالعمل  نہیں  ہوتی ، الا یہ کہ  وارث  کے لیے کی گئی وصیت پر عمل کرنے پر تمام ورثاء راضی ہوں اور تمام ورثاء عاقل بالغ بھی ہوں ۔صورت مسئولہ میں  سائل کی والدہ  نے    جن بیٹیوں اور بیٹو ں  کے نام وصیت کی ہے یہ وصیت شرعامعتبر نہیں ہے  ، ہاں اگر مرحومہ والدہ  کے دیگر  تمام عاقل بالغ ورثاء   بیٹوں اور بیٹیوں کے حق میں کی گئی اس وصیت پر راضی ہوں تو اس وصیت پر عمل کرنا جائز ہوگا ۔ وگرنہ   وہ صرف  اپنے شرعی حصے  کے  حقدار ہوں گے  ۔ مرحومہ کے ترکے کی تقسیم  کا شرعی طریقہ یہ  ہے کہ سب سے پہلے    اگر مرحومہ کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومہ نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 28حصوں میں تقسیم کرکے مرحومہ کی کوشوہر   کو7حصے، مرحومہ کے ہر ایک بیٹے کو 6،6حصےاورمرحومہ کے ہر ایک  بیٹی کو3،3حصے ملیں گے  ، نیز مرحومہ کی تجہیز وتکفین کا خرچہ اس کے شوہر کے ذمے ہے ۔صورت تقسیم یہ ہے :28/4میتـــــــــــــــــــــــــــــــــــــــــــــــــــــــــــشوہر بیٹا بیٹا بیٹی بیٹی بیٹی 1  3  766333یعنی 100روپے میں سے مرحومہ کےشوہر  کو25روپے،   مرحومہ کے  ہر ایک بیٹے کو21.428  روپے ،اور اس کی ہر  بیٹی کو10.714روپے  ملیں گے ۔فتاوی ہندیہ میں ہے:         ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية.وفیہ ایضا :ولا تجوز الوصية للوارث عندنا إلا أن يجيزها الورثة.                (کتاب الوصایا،ج:۶،ص:۹۰،ط:دار الفکر)فقط واللہ اعلم

عنوان: غیر کے مال میں وراثت کا دعوی کرنا
سوال: میرے دادا  کی ایک زمین تھی  جیسے    انہوں نے قرض کے بدلے میں رہن کے طور پر رکھی تھی ، دادی نے اس وقت قرض ادا  کرکے زمین کے رہن کو چھڑادیا ، اور زمین اپنے پانچوں بیٹوں  والدہ اور بھائی کے نام کردی کہ میرے  دادا یعنی دادی کا شوہر دوبارہ قرض لے کر  رہن پر نہ رکھ دے ۔ کچھ زمانے کے بعد  دادا کا ایک کزن  اس زمین پر قابض ہو گیا اور اس زمین پر جتنے گھر تھے سب کا کرایہ بھی خود وصول کرتا تھا ، کسی کو نہیں دیتا تھا ، میرے والد نے ان پر کیس کیا جو  وہ جیت گئےاور اس کا سارا خرچہ میرے والد نے برداشت کیا ، اب کچھ عرصہ قبل زمین کو فروخت کرنے کی باری آئی   تو  دادا کے اسی کزن کے رشتہ دار جو دادا کے زمانے سے اس زمین پر قابض تھے  کہنےلگے  کہ اس زمین کی آدھی قیمت ہم وصول کریں گے جب کہ وہ زمین ہمارے دادا نے خریدی تھی تو کیا شرعاً  دادا کے کزن کے رشتہ داروں کا  میرے دادا کی زمین میں حصہ بنتا ہے یا نہیں ؟اور ان کا آدھے پیسوں کا مطالبہ کرنا شرعاًکیسا ہے ؟
جواب: صورتِ  مسئولہ میں سائل کا بیان اگر واقعتًا  درست ہے تو اس صورت میں سائل  کے  دادا کے کزن  کا اس جائیداد میں کوئی حصہ نہیں ہے ،اور  ان کا  آدھے پیسوں کا مطالبہ کرنا بھی شرعًادرست نہیں ۔فتاوي هنديه ميں هے :"و يستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء."ج:6،ص:447،ط:دارالفكرفتاوی  شامي ميں هے : "و يستحق ‌الإرث برحم و نكاح و ولاء، و المستحقون للتركة عشرة أصناف مرتبة."کتاب الفرائض،ج:6،ص:762،ط:دارالفکر بیروتفقط واللہ اعلم

عنوان: اولاد کا سوتیلی والدہ کے ترکہ میں کوئی حصہ نہیں
سوال: میرے والد صاحب کا انتقال ہوا ،ورثاء میں چار بیٹے اور دو بیٹیاں تھیں ،بیوہ والد صاحب کی دوسری بیوی تھی ،جن سے کوئی اولاد نہیں تھی،والد صاحب کے انتقال کے بعد ہم بہن بھائیوں نے سوتیلی والدہ کی کفالت کی اور والد صاحب کا جتنا ترکہ تھا (قرض وغیرہ کے بعد)ہم سب نے اپنی خوشی سے ان کو گفٹ کردیا ،اس وقت ہم سب بہن بھائی بالغ تھے ،اب سوتیلی والدہ کا انتقال ہوا ہے،ہم نے انہیں  جو رقم گفٹ کی تھی وہ انہوں نے ایک کاروبار میں لگادی تھی ،اس کے علاوہ ان کی کچھ استعمال کی چیزیں (کپڑے،زیور وغیرہ) بھی ہیں ،ان کی تین بھائی اور چا ربہنیں حیات ہیں ، ان کے والدین  ان کی زندگی میں فوت ہوگئے تھے ۔اب ان کا ترکہ  ہم بہن بھائیوں کو ملے گا یا ان کے حقیقی بہن بھائیوں کو ملے گا؟
جواب: صورت مسئولہ میں  سائل کی سوتیلی والدہ مرحومہ  کا ترکہ ان کے شرعی وارثاء   یعنی   مرحومہ کے  حقیقی بہن بھائیوں  میں  ان کے شرعی حصوں کے تناسب سے تقسیم  گا ،سائل اور سائل کے بہن بھائیوں کا ان  کے ترکہ میں کوئی حق وحصہ نہیں  ہے۔مرحومہ کے ترکہ کی تقسیم کا شرعی طریقہ یہ ہے کہ سب سے پہلے مرحومہ کے کل تر کہ سے مرحومہ کے حقوق متقدمہ یعنی تجہیزوتکفین کا خرچہ  نکالنے کے بعد، اگر مرحومہ کے ذمہ کسی کا قر ض ہو تو اس کو بقیہ ترکہ سے ادا کرنے کے بعد ،اوراگر مرحومہ نے کوئی جائزوصیت کی ہو تو اس کو باقی ترکہ کے ایک تہائی حصہ میں سے نافذ کرنےکے بعد مابقیہ کل جائیدادمنقولہ وغیر منقولہ کو 10 حصے کرکے اس میں سے    مرحومہ کے ہر بھائی  کو  دو،دو حصے  اور  ہربہن کوایک،ایک  حصہ ملے گا۔       صورت تقسیم یہ ہے:میت:10بھائی بھائیبھائیبہنبہنبہنبہن2221111         یعنی 100روپے میں سے مرحومہ کے ہر بھائی کو 20 روپے اور ہر بہن کو 10  روپے ملیں گے۔                                    فقط واللہ اعلم

عنوان: والدہ اور بھائی بہنوں کے درمیان میراث تقسیم کرنے کی  ایک صورت
سوال: ایک شخص کا انتقال  ہوا ، ورثاء میں والدہ ، دوبھائی اور پانچ بہنیں  ہیں،شادی ہوئی تھی  ، لیکن بیوی کوطلاق دے تھی اور ان سے کوئی اولاد نہیں۔ نیز والد کاانتقال بھی مرحوم سے پہلے ہوا ۔اب ان کاترکہ کیسے تقسیم ہوگا؟
جواب: صورتِ  مسئولہ میں مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعداگر مرحوم کے ذمہ کسی کا  قرض  ہو تو اس  کی ادائیگی کے بعد اگرمرحوم نے کوئی جائزوصیت کی ہو تو  باقی ترکہ  کے ایک تہائی مال میں اس کو نافذ کرنے کے بعد باقی کل جائیداد منقولہ وغیر منقولہ کو 54 حصے بنا کروالدہ کو9 حصے ،ہر ایک بھائی کو10حصے اور ہر ایک بہن کو5حصے ملیں گے۔صورتِ تقسیم یہ ہے:میت54/6والدہبھائی بھائیبہنبہنبہنبہنبہن159101055555یعنی 100روپے میں سے  والدہ کو16.666روپے،ہر ایک بھائی کو18.518روپے اور ہر ایک بہن کو9.259روپے ملیں گے۔فقط واللہ اعلم

عنوان: بہنوں کو والد کے ترکہ میں سے حصہ نہ دینا
سوال: میرے والد صاحب کا انتقال ہوا، ورثاء میں بیوہ، دو بیٹے اور چا ربیٹیاں تھیں،پھر والدہ کا بھی انتقال ہوگیا، والد کے ترکہ میں چھےدکانیں،چار گھر اور پشاور میں ایک زمین تھی،والد کے انتقال کے بعد ہمارے دونوں بھائیوں نے  یہ دکانیں اور گھر  آپس میں تقسیم کرلیے، تین دکانیں اور دو گھر ایک بھائی کے حصے میں آئے اورتین دکانیں اور دو گھر دوسرے بھائی کے حصے  میں آئےاور ہم بہنوں نے اس وقت حصہ نہیں مانگا، اس کے علاوہ  والد کی پشاور والی زمین بکی اور اس سے جوپیسے آئے وہ بھی  دونوں بھائیوں نےلے لیے، پھر   پشاور والی زمین بیچ کر جو پیسے آئے تھے  بڑے بھائی اس میں سے دو بہنوں کو حصہ دینے لگے تو ایک بہن نے اپناحصہ لے لیا اور دوسری بہن نے نہیں لیا اور چھوٹے بھائی نے مجھے اس زمین میں سے  میرا حصہ دیااور ہماری چوتھی بہن نے اپنا حصہ نہیں لیا، مجھے طلاق ہوگئی ہے اور میں اپنے بڑے بھائی کے ساتھ رہتی ہوں، چھوٹے بھائی نے مجھے پشاور والی زمین میں سے تو حصہ دیا، لیکن جس گھر میں وہ رہتا ہے اس میں سے مجھے  میرا حصہ نہیں دیا، حالاں کہ وہ گھر بھی والد صاحب کا ترکہ ہے، کیا اس گھر میں میرا حصہ بنتا ہے؟
جواب: ۱۔واضح رہے کہ کسی شخص کے انتقال کے بعد اس کے ترکہ میں اس کے تمام ورثاء کا حق متعلق ہوجاتاہے اور کسی وارث کو اس کاحصہ نہ دینا اور محروم کرنا شرعاً جائز نہیں ہوتا، لہذا صورتِ مسئولہ میں سائلہ کے والدِ مرحوم کی چھ دکانیں اور چار گھروں  میں تمام ورثاء ( دو بیٹوں اور چار بیٹیوں) کا حصہ ہے، سائلہ کے بھائیوں کاجائیداد   آپس میں تقسیم کرنا اوربہنوں کو ان کا حصہ نہ دینا شرعاً جائزنہیں ہے،سائلہ کے بھائیوں پرلازم ہے کہ وہ مرحوم کی یہ دکانیں اور گھر  سائلہ سمیت مرحوم کے تمام  ورثاء میں ان کے حصوں کے مطابق  شرعی اعتبار سے تقسیم کردیں، ورنہ آخرت میں  سخت پکڑ ہوگی اور آخرت کی پکڑ بہت سخت ہے۔سائلہ کے بھائیوں نے والدمرحوم کی پشاور میں موجود زمین فروخت کرکے جن بہنوں کو ان کا حصہ دے دیا ان کا حصہ اس زمین سے ختم ہوگیا ہے، لیکن جن دو بہنوں نے اپنا حصہ معاف کردیا تو ان کاحصہ ختم نہیں ہوا، بلکہ ان کا حق اس زمین میں بدوستور باقی ہے، لہذا بھائیوں پر لازم ہے کہ وہ ان دو بہنوں کو اس کے حصے پر مکمل قبضہ وتصرّف دے دے ، پھر اس کے بعد اگر بہنیں اپنی خوشی ورضامندی سے بھائیوں کو اپناحصہ ہبہ کرنا چاہیں تو کرسکتی ہیں یا اگر وہ اس زمین میں موجود ان کے حصہ میں سے کچھ لے کر بقیہ معاف کردیں تب بھی ان کا حق اس زمین میں سے ختم ہوجائے گا۔۲۔سائل کے والد مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد ، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کے ۸حصے کرکے مرحوم کے ہر ایک بیٹے کو ۲،۲حصے اور ہر ایک بیٹی کو ایک ایک حصہ ملےگا۔صورتِ تقسیم یہ ہے :میت:۸بیٹابیٹابیٹیبیٹیبیٹیبیٹی۲۲۱۱۱۱یعنی ۱۰۰روپے میں سے مرحوم کے ہر ایک بیٹے کو ۲۵روپے اور ہر ایک بیٹی کو ۱۲.۵روپے ملیں گے۔درر الحکام میں ہے: (تقسيم حاصلات الأموال المشتركة في شركة الملك بين أصحابهم بنسبة حصصهم، فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) .(درر الحکام، الکتاب العاشر، الباب الاول، الفصل الثانی، المادۃ:۱۰۷۳،ج:۳،ص:۲۶،ط:دار الجیل)فتاوی ہندیہ میں ہے:ولا يتمّ حكم الهبة إلا مقبوضةً ويستوي فيه الأجنبيّ والولد إذا كان بالغاً، هكذا في المحيط. والقبض الذي يتعلّق به تمام الهبة وثبوت حكمها القبضُ بإذن المالك.(فتاوی ہندیہ،کتاب الہبہ ، الباب الثانی،ج:۴،ص:۳۷۷،ط:دار الفکر)تکملہ ردالمحتار میں ہے:ولو قال: تركتُ حقّي من الميراث أو برئتُ منها ومن حصّتي لا يصحّ و هو على حقه؛ لان الارث جبريّ لا يصحّ تركه.(تکملہ رد المحتار، باب دعوی النسب ،ج: 8  ،ص۲۰۸،ط:سعید)فقظ واللہ اعلم

عنوان: 2 بیوہ، 5 بیٹی، 3 بھائی، 3 بہن میں وراثت کی تقسیم
سوال: ہمارے گھر کے ساتھ دو بیوہ  ہیں، ان کا شوہر فوت ہو گیا ہے، ٹوٹل سرمایہ: 26,03,744‎ (چھبیس لاکھ تین ہزار سات سو چوالیس روپے) ہے۔ دو بیویاں  ہیں، پہلی بیوی کی 5 بیٹیاں ہیں، دوسری بیوی کی کوئی اولاد نہیں ہے، مرحوم کے  3  بھائی اور  3 بہنیں  ہیں۔ برائے مہربانی ان کے درمیان پیسوں کی تقسیم بتادیں!
جواب: صورتِ مسئولہ میں مرحوم کے ترکے کی تقسیم کا شرعی طریقہ یہ ہے کہ مرحوم کی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اس کی ادائیگی کے بعد، اگر مرحوم نے کوئی جائز وصیت کی ہو تو اسے  ایک تہائی  ترکہ میں سے نافذ کرنے کے بعد بقیہ کل جائیداد کو  2160 حصوں میں تقسیم کرکے  135 حصے مرحوم کی ہر ایک بیوہ کو، 288 حصے ہر ایک بیٹی کو، 100 حصے ہر ایک بھائی کو اور 50 حصے ہر ایک بہن کو ملیں گے۔یعنی 26,03,744‎ (چھبیس لاکھ تین ہزار سات سو چوالیس روپے)میں سے 162,734 (ایک لاکھ  باسٹھ ہزار سات سو چونتیس روپے) مرحوم کی ہر ایک بیوہ کو، 347,165.87 (تین لاکھ سینتالیس ہزار ایک سو پینسٹھ روپے اور ستاسی پیسے)  ہر ایک بیٹی کو، 120,543.70 (ایک لاکھ بیس ہزار پانچ سو تینتالیس روپے اور ستر پیسے) ہر ایک بھائی کو اور 60,271.85 (ساٹھ ہزار دو سو اکھتر روپے اور پچاسی پیسے) ہر ایک بہن کو ملیں گے۔صورتِ تقسیم یہ ہے: ورثاءحصےپیسوں کی تقسیم بیوہ 135162,734 بیوہ 135162,734 بیٹی 288347,165.87 بیٹی 288347,165.87 بیٹی 288347,165.87 بیٹی 288347,165.87 بیٹی 288347,165.87 بھائی 100120,543.70 بھائی 100120,543.70 بھائی 100120,543.70 بہن 5060,271.85 بہن 5060,271.85 بہن 5060,271.85 مجموعہ21602,603,744نوٹ: میراث کی مذکورہ تقسیم اس صورت میں ہے  جب  مرحوم کے والدین یا ان میں سے کوئی ایک  مرحوم کی زندگی میں حیات نہ ہو ، اور بیوہ کی پانچ بیٹیاں مرحوم شوہر سے ہی ہوں۔ بصورتِ  دیگر تقسیم مختلف ہوگی۔ فقط و اللہ اعلم

عنوان: لے پالک شرعًا وارث نہیں ہے
سوال: میری والدہ نے اپنے بھائی کے بیٹے کو گود لیاتھا اور دین سے بے خبر ہونے کی وجہ سے  والدہ نے اس کی ولدیت کی جگہ ہمارے والد کی ولدیت لگادی تھی ،اب ہماری والدہ کی جائیدا دہے جس کے وارث ہم دو بھائی اور چار بہنیں ہیں، لیکن والدہ کی غلطی  کی وجہ سے نادراآفس یا ریکارڈ (FRC)  میں اس لڑکے کا نام آرہاہے، جس کی  وجہ سے وہ بھی والدہ کی جائیداد میں وارث نظر آرہا ہے،نیز والدہ کی وفات کے بعد ہم نے اس کی شادی کروائی ہے اور وہ سسرال میں رہائش پذیر ہے اور واٹر بورڈمیں ملازمت کرتا ہے ،اب پوچھنا یہ ہے کہ وہ لڑکا ہماری والدہ کی جائیداد میں شرعًا وارث ہے یا نہیں ؟ ہماری والدہ کا انتقال 2010 میں ہوا تھا اور والدکا اس کے بعد 2012 میں ہوا ہے۔
جواب: واضح رہے کہ شریعتِ  مطہرہ میں  لے پالک اور منہ بولے بیٹے کی حیثیت حقیقی بیٹے کی طرح نہیں ہے، کسی کولے پالک  بنانے سے وہ لے پالک بنانے والے کا حقیقی بیٹا نہیں بن جاتا اور نہ ہی اس پر حقیقی اولاد  والے احکامات جاری ہوتے ہیں، چنانچہ اس کی ولدیت میں بھی اصل والد کا نام لکھا جانا ضروری ہے،گودلینے والے کا اپنا نام لکھناشرعًا ناجائز اور گناہ ہے،اسی طرح یہ لے پالک گود لینے والے کا شرعی وارث بھی نہیں ہوتا، بلکہ یہ اپنے حقیقی والدین کا وارث ہوتا ہے۔لہذا  صورتِ مسئولہ میں  سائل  كي والده نے جس لڑكے كو گو دليا تھا تو  والدہ کی ذمہ داری تھی کہ اس کی ولدیت میں اس کے حقیقی والد کا نام لکھواتیں، لیکن انہوں نے ایسا نہیں کیا اور اپنے شوہر کانام اس لے پالک کی ولدیت میں لکھوایا تو غلط کیا ،تاہم اس بنا  پر وہ لے پالک سائل  کی والدہ کا وارث نہیں بنے گا،میراث والدہ کی حقیقی اور نسبی اولاد کے درمیان ان کے شرعی حصوں کے مطابق تقسیم کی جائے گی ۔قرآن مجيد  میں ہے:{وَمَا جَعَلَ أَدْعِيَآءَكُمْ أَبْنَآءَكُمْ ذٰلِكُمْ قَوْلُكُمْ بِأَفْوٰهِكُمْ وَاللّٰهُ يَقُوْلُ الْحَقَّ وَهُوَ يَهْدِي السَّبِيْلَ ادْعُوهُمْ لِاٰبَآئِهِمْ هُوَ أَقْسَطُ عِندَ اللّٰهِ(الاحزاب) ترجمہ:اور تمہارے منہ بولے بیٹوں کو تمہار(سچ مچ کا) بیٹا نہیں بنادیا  یہ صرف تمہارے منہ سے کہنے کی بات ہے اور اللہ  تعالیٰ حق بات فرماتاہے اور وہی سیدھا راستہ بتلاتا ہے ۔تم ان کو ان کے باپوں کی طرف منسوب کیا کرو  یہ سب اللہ کے نزدیک راستی کی بات ہے۔                                                   (بیان القرآن ج 3 ص 162 )تفسیر مظہری میں ہے:        "فلايثبت بالتبني شىء من أحكام البنوة من الإرث و حرمة النكاح و غير ذلك."         (سورۃ الاحزاب  ج7ص284 ط:رشیدیہ)فقط واللہ اعلم

عنوان: ترکہ کی تقسیم ایک بیٹا اور تین بیٹیاں
سوال: ہمارے والدین کاانتقال ہوگیاہے ، ترکہ میں ایک مکان ہے ، ورثاء میں ایک بیٹا اور تین بیٹیاں حیات ہیں ،دادا ،دادی اور نانا،نانی والدین کی زندگی میں انتقال کرگئے تھے۔
جواب: صورتِ مسئولہ میں مرحوم والدین  کے ترکہ کی تقسیم  کا شرعی طریقہ یہ  ہے کہ سب سے پہلے   مرحومین   کے حقوقِ متقدّمہ یعنی تجہیز وتکفین  کا خرچہ نکا لنے کے بعد  اگر مرحومین  کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومین  نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے  کے بعد  کل ترکہ منقولہ وغیر منقولہ کو 5 حصوں میں تقسیم کرکے مرحوم والدین کے بیٹے کو دو حصے اور  ہر ایک بیٹی کو ایک ایک  حصہ ملے گا ۔صورتِ  تقسیم یہ  ہے :5میتـــــــــــــــــــــــــــــــــــــــــــــــــــــبیٹابیٹیبیٹیبیٹی2111یعنی فیصد کے اعتبار سے  بیٹے کو 40فیصد اور ہر ایک بیٹی کو 20فیصد ملے گا۔ فقط واللہ اعلم

عنوان: دو بطن والا مناسخہ
سوال: سید عاشق علی مرحوم کا انتقال ہوا ،ورثاء میں بیوہ،پانچ بیٹے اور چھ  بیٹیاں ہیں ،مرحوم کے والدین ،دادا ،دادی،نانا ،نانی مرحوم کی زندگی میں فوت ہوگئے تھے ،پھر مرحوم کی ایک بیٹی سیدہ راضیہ کا انتقال ہوا،ورثاء میں شوہر،والدہ اور دو بیٹے ہیں ،مرحومہ کی کوئی بیٹی نہیں۔ازراہ کرم مرحومین کے ترکہ کی تقسیم کا شرعی طریقہ بتائیں۔
جواب: صورتِ  مسئولہ  میں  سید عاشق علی شاہ مرحوم کا  ترکہ ان کے ورثا ء میں تقسیم کرنے کا شرعی طریقہ یہ ہے کہ سب سے پہلے مرحوم کے ترکہ سے ان کے حقوق متقدمہ یعنی تجہیزوتکفین کے اخراجات لئے جائیں گے،اس  کے بعد اگر ان کے ذمہ کسی کا قر ض ہو تو اس کو باقی کل ترکہ سے ادا کرنے کے بعد،اگر مرحوم    نے کوئی        جائز      وصیت کی ہو تو          اس کو باقی      ترکہ کے       ایک تہا ئی حصہ میں سے نافذ کرنےکے بعد  باقی کل جائیدادمنقولہ وغیر منقولہ کو 3072 حصے کرکے اس میں سے مرحوم کی بیوہ کو 412حصے،ہر بیٹے کو336،336حصے،ہرزندہ  بیٹی کو 168،168 حصے، مرحومہ بیٹی کے شوہر کو 42حصےاورہر  بیٹے کو49،49 حصے ملیں گے۔صورتِ تقسیم یہ ہے:3072/128/8                            عاشق علی شاہ مرحوم                       مض16میت­­­­­­­­­­­­­­­­­­­ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ            بیوہبیٹابیٹابیٹابیٹابیٹابیٹیبیٹیبیٹیبیٹیبیٹیبیٹی17161414141414777777384336336336336336فوت شدہ168168168168168                     ـــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ24/12   مرحومہ  بیٹی سیدہ راضیہ    مف7       مض2میتــــــــــــــــــــــــــــــــــــــــــــــشوہروالدہبیٹابیٹا32  7647742284949یعنی 100 روپے میں سے مرحوم  کی بیوہ کو13.411روپے، ہر بیٹے کو10.937روپے،ہرزندہ  بیٹی کو5.468روپے، مرحومہ بیٹی کے شوہر کو1.367روپےاورہر  بیٹے کو1.595روپے ملیں گے۔فقط واللہ اعلم

عنوان: ترکہ کی تقسیم
سوال: ایک عورت کا انتقال ہوا ورثاء میں ایک بیٹی اور والدین ہیں اور شوہر کا پہلے  انتقال ہوگیا، ایک بیٹے کا مرحومہ کی زندگی میں انتقال ہوگیا تھا، اس کے ورثاء میں ایک بیوہ، ایک بیٹا اور دو بیٹیاں ہیں اب مرحومہ کی میراث کس طرح تقسیم ہوگی؟
جواب: صورت مسئولہ میں مرحومہ کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے 24 حصے بناکر مرحومہ کی بیٹی کو 12 حصے، والد کو 4 حصے، والدہ کو 4 حصے، پوتے کو 2 حصے اور  ہر پوتی کو ایک ایک حصہ ملے گا۔ صورت تقسیم یہ ہے: 6/ 24میت۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔بیٹیوالد والدہپوتاپوتیپوتی311 1 1244211یعنی 100  روپے میں سے مرحوم کی بیٹی کو 50 روپے، والد کو 16.66  روپے والدہ کو 16.66  روپے، پوتے کو 8.33  روپے اور ہر پوتی کو 4.16   روپے ملیں گے۔فقط واللہ اعلم

عنوان: والد مرحوم کی وراثت کی تقسیم  اور وراثت کے مکان میں وارث کا کرایہ کا مستحق ہونا
سوال: میرے والدین کا انتقال ہوگیا  ہے، والد صاحب  کی وراثت کی تقسیم کس طرح ہوگی۔والدہ کا انتقال والد صاحب سے پہلے ہوگیا تھا ،پھر والد صاحب کا انتقال ہوا ،والد صاحب کے ورثاء میں  آٹھ بیٹے اور  پانچ بیٹیاں  ہیں ،والد کے والدین کا پہلے انتقال ہوگیا تھا۔پھر ایک بیٹی کا انتقال ہوا ۔اس کے ورثاء میں شوہر،  دو بیٹے اور ایک بیٹی ہے۔والد صاحب کی ایک دوکان ہےجس کا کرایہ   چونسٹھ ہزار روپے آتا ہے ۔اس کرایہ میں میرا اور بہنوں کا حق بنتا ہے یا نہیں؟ اور  بنتا ہے تو  کتنا بنتا ہے؟
جواب: صورت مسئولہ میں سائل کے والد  مرحوم  کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 420 حصوں میں تقسیم کر کے  آٹھ بیٹوں میں سے ہر ایک  بیٹے کو 40 حصے ،چار زندہ بیٹیوں میں سے ہر ایک بیٹی کو 20 حصے،مرحومہ بیٹی  کے شوہر کو 5 حصے،اس کے ہر ایک بیٹے کو 6 حصے اور بیٹی کو 3 حصے ملیں گے۔صورت تقسیم یہ ہے:420/21                                    والد مرحوم                                   میت____________________________________بیٹابیٹابیٹابیٹابیتابیٹابیٹابیٹابیٹیبیٹیبیٹیبیٹیبیٹئ22222222111114040404040404040فوت2020202020/4                      مرحومہ بیٹی                                      ما فی الید:1میت ـــــــــــــــــــــــ ــــــــــــــــــــــــــــــــــــــــــــــــــــــــــــــــــــــــــ____________________________________شوہربیٹا                                     بیٹابیٹی1   3 56  63یعنی فیصد کے اعتبار سے  والد مرحوم کے ہر ایک بیٹے کو9.523  فیصد، ہر ایک زندہ بیٹی کو4.761 فیصد، مرحومہ بیٹی کے شوہر کو1.190 فیصد،اس کے ہر ایک بیٹے کو1.428 فیصد اور بیٹی کو0.7142 فیصد ملے گا۔                                             مذکورہ موروثی مکان کے کرایہ میں بھی تمام ورثاء اپنے اپنے شرعی حصوں کے تناسب سے حقدار ہیں جس میں  سائل کا9.523  فیصد اور اس کی  ہر ایک بہن کا4.761   فیصد  کی حقدار  ہے، پیسوں کے حساب سے 64000 روپے میں سے سائل کو 6094.72 روپے اور اس کی ہر ایک بہن کو 3047.04روپے ملیں گے۔وفی درر الحكام شرح مجلة الأحكام :( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم .       (القواعد الکلیۃ/3/ 22/ط:دار الکتب العلمیۃ)فقط واللہ اعلم

عنوان: ترکہ کی تقسیم: بیوہ، ایک بیٹا اور چار بیٹیاں
سوال: میرے والد محترم فوت ہوگئے تو ترکے میں چار جریب زمین چھوڑ گئے اور ساتھ دس مرلے کا مکان جو آدھا میرے نام ہے، آدھا فوت شدہ بھائی کے نام ہے، فوت شدہ بھائی کی دو بیٹیا ں ہیں اور بیوہ میرے نکاح میں آگئی ہے۔ اب مسئلہ یہ ہے کہ میری چار بہنیں اور والدہ حیات ہیں اور  سابقہ بھابھی، جو کہ میری منکوحہ بن چکی ہے، چار جریب زمین کی وراثت کس طرح ہوگی؟  جب کہ دس مرلہ مکان تو میرے اور بھا ئی کے نام تھا، جو آبائی نہیں تھا، اس میں بھائی کی  دو بیٹیوں کا حصہ ہے یا بیوہ کا جب کہ بیوہ اب میری منکوحہ ہے؟تنقیحات :آپ کے سوال میں مندرجہ ذیل امور کی وضاحت مطلوب ہے:(۱)آپ کے بھائی کا انتقال والد کی حیات میں ہوا یا بعد میں؟(۲)دس مرلے کا جو مکان آپ اور آپ کے مرحوم بھائی کے نام ہے وہ آپ کے والد نے آپ دونوں کےنام کیا تھا؟ یا کسی اور ذریعہ سے آپ کی ملکیت میں آیا؟ اگر والد نے نام کیا تھا تو قبضہ بھی دے دیا تھا یا محض کا غذات میں نام کیا تھا؟(۳) والد کے انتقال کے وقت جو ان کے ورثہ حیات تھے ان کی مکمل تعداد(کتنے بیٹے اور کتنی بیٹیاں)لکھیں۔مندرجہ بالا امور کی وضاحت کے بعد ہی جواب دیا جاسکتا ہے۔جواب تنقیح:(۱) بھائی کی وفات والد سے پہلے ہوئی۔ (۲)دس مرلہ مکان آبائی نہیں،  چچا نے خریدا تھا گفٹ کے طور، مگر میرے اور بھائی کے حق میں پانچ پانچ مرلہ لکھا ہے ،  باقی ماندہ جائیداد پدری ہے،دس مرلہ مکان میرے اور فوت شدہ بھائی کے نام کاغذ میں بھی تھا اور قبضہ میں بھی دونوں ساتھ تھے ۔(۳)چار بہنیں زندہ ہیں،  والدہ حیات ہیں۔
جواب: آپ کے والد مرحوم کا ترکہ جو کہ چار جریب زمین کی صورت میں ہے تقسیم کرنے کا طریقہ یہ ہے کہ اس کے 48 حصے کرکے 6 حصے بیوہ  (آپ کی والدہ) کو، 14 حصے زندہ بیٹے کو اور 7 حصے ہر بیٹی کو ملیں گے، مرحوم کے جس بیٹے (یعنی سائل کے بھائی) کا انتقال مرحوم کی زندگی میں ہوگیا تھا اس کو مرحوم کے ترکے میں سے کوئی حصہ نہیں ملے گا، نیز دس مرلہ کا جو  مکان آپ کو اور آپ کے مرحوم بھائی کو چچا نے گفٹ دیا تھا اس میں سے آپ کے مرحوم بھائی کا حصہ (پانچ مرلہ) اس کا ترکہ ہے جو اس کے ورثاء میں تقسیم ہوگا ، جس کی صورت یہ ہے: اس کے  324 حصے کرکے ، 36 حصے اس کی بیوہ (جو کہ اب آپ کی منکوحہ ہے) کو ، 96 حصے اس کی ہر بیٹی کو، 54 حصے اس کی والدہ کو، 14  حصے  بھائی (آپ )کو اور سات حصے ہر بہن کو ملیں  گے۔فقط واللہ اعلمنوٹ:  چوں کہ آپ کے مرحوم بھائی کا انتقال اپنے والد کی حیات میں ہوا تھا اس  لیے والد کا بھی اس کے ترکہ میں حصہ تھا جو کہ انتقال کے بعد ان کے ورثاء کو ملے گا، اسی ترتیب کے مطابق حصوں کی نشان دہی کی گئی ہے۔

عنوان: بیوہ دو بیٹے اور ایک بیٹی
سوال: میرے والد  کا انتقال ہوگیاہے،  ورثاء میں ایک بیوہ دوبیٹے اور ایک بیٹی ہے، والدین  پہلے انتقال کرگئے تھے ، والد کا ایک مکان ہے جس کی قیمت  25  لاکھ روپے ہیں،  ورثاء میں کس طرح تقسیم ہوگا؟  فیصد کے حساب سے بھی بتادیں !
جواب: صورتِ مسئولہ میں مرحوم کے  ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمے کوئی قرض ہو تو اسے کل ترکہ  سے ادا کرنے کے بعد اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو40حصوں میں تقسیم کرکے مرحوم کی بیوہ کو5حصے، مرحوم کے ہر ایک بیٹے کو 14،14حصےاورمرحوم کی  بیٹی کو7حصے ملیں گے۔ صورتِ تقسیم یہ ہے :40/8میتـــــــــــــــــــــــــــــــــــــــــــــــــــــــــــ بیوہ بیٹا بیٹا بیٹی 17514147        یعنی 2500000روپے میں سے مرحوم کی بیوہ کو 312,500روپے،   مرحوم   کے ہر ایک بیٹے کو 875,000روپے ،اور  بیٹی کو  437,500روپے  ملیں گے ۔فقط واللہ اعلم

عنوان: وارث کے حق میں وصیت کا حکم
سوال: میں اپنے والد کا اکلوتا بیٹا ہوں جو زندہ ہے میرے تین بھائیوں کا انتقال میرے والد کی زندگی میں ہی ہو گیا تھا مرنے سے پہلے میرے والد نے وصیت کی کہ میرے مرنے کے بعد میرا سارا پیسہ میری بیوی اور میری بیٹی کو دے دینا پوچھنا یہ تھا کہ کیا ان کی وفات کے بعد میں وراثت (پیسے) سے محروم ہو چکا ہوں؟ کیا وصیت معتبر ہے یا کالعدم ہو گئی؟
جواب:
صورت ِ مسئولہ میں سائل اپنے والد مرحوم  کا دیگر شرعی  ورثاء "بیوہ، بیٹی" کی طرح  شرعی وارث ہے، والد کابیٹۓ کو محروم کر کے سارا پیسا بیوی  اور بیٹی کو دینے کی وصیت کرنا جائز نہیں ہے، اور نہ ہی ایسی وصیت قابلِ عمل ہے۔ نیز وارث کے حق میں وصیت  شرعاًمعتبر نہیں ہے الا یہ کہ  دیگر تمام   ورثاء عاقل وبالغ ہوں اور دلی خوشی  سے اس وصیت کو تسلیم کریں  تو اس وصیت کے مطابق عمل کیا جائے، اور اگر دیگر ورثاء  وارث کے حق میں وصیت پر راضی نہ ہوں تو  تمام متروکہ جائیداد مرحوم کے تمام شرعی ورثاء میں ان کے حصوں کے مطابق تقسیم کیا جائے گا۔حدیث شریف میں ہے:"و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة». رواه ابن ماجه".(مشكاة المصابيح، کتاب الفرائض، باب الوصایا، الفصل الثالث، ج:(2 ، صفحہ:926، ط:المكتب الإسلامي - بيروت) الدرالمختار وحاشیہ ابن عابدین میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج: صفحہ: 655 و656، ط: ایچ، ایم، سعید)  فقط واللہ اعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: کیا کمپنی کی طرف سے ادا کردہ رقم میں بیوہ کے ساتھ میت کے ماں باپ کو  بھی ترکہ میں حصہ ملے گا؟
سوال: ایک شخص کا انتقال ہوگیا ہے اور اس کی شادی کو ایک  سال ہوا تھا، اور اس کی کوئی اولادبھی نہیں ہےاور مرحوم کی بیوہ کو جوبھی رقم واجبات کی صورت میں کمپنی کی طرف سے ادا کی گئی ہے جو کہ لائف انشورنش کی رقم ہو یا دیگر واجبات، اُس پر مرحوم کے ماں باپ کا حق ہے یا نہیں؟
جواب: صورتِ  مسئولہ میں ہر وہ مال  جس کا میت زندگی میں جائز طریقے سے مالک و مستحق بنا ہوا ہو، اس میں میراث  جاری ہوگی ،اس میں بیوہ کے ساتھ  میت کے ماں ،باپ اور دیگر ورثا کا بھی حصہ ہوگا،البتہ    اگر بیوہ کو کمپنی کی طرف سے پنشن کی  مد میں  (یا کسی اور عنوان سے بیوہ کے نام پر ہی) رقم دی جاتی ہو تو  اس میں میراث جاری نہیں ہوگی، کیوں کہ وہ ادارے  کی طرف سے بیوہ کوعطیہ ہے، اس لیے اس میں میت کے ماں باپ کا  حق نہیں ہوگا۔واضح رہے کہ مرحوم نے   جو رقم انشورنس کمپنی کے پاس جمع کی تھی  اتنی ہی رقم میت کے ورثا  کے لیے   لینا جائز ہے، لیکن اس کے علاوہ کمپنی کی طرف سے  اضافی رقم جو دی گئی ہے  وہ سود ہے، اس کا استعمال کرنا جائز نہیں، بلکہ اسے   زکات کے مستحق  فقراء ومساکین پرثواب  کی نیت کے بغیر  صدقہ کردیں۔امداد الفتاوی میں ہے:’’چوں کہ میراث مملوکہ اَموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو  وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘( امداد الفتاوی: کتاب الفرائض،

عنوان: عدم جریان میراث در وظیفہ سرکاری تنخواہ(4 /343)، ط: دارالعلوم)فتاوی شامی میں ہے:"بخلاف ما تركه ميراثًا؛ فإنه عين المال الحرام، وإن ملكه بالقبض والخلط عند الإمام؛ فإنه لا يحل له التصرف فيه قبل أداء ضمانه، وكذا لوارثه، ثم الظاهر: أن حرمته على الورثة في الديانة لا الحكم".(حاشية ابن عابدين على الدر المختار: كتاب الحظر والإباحة(6/ 386)،ط. سعيد، كراتشي)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: والظاهر: أن المتصدق بمثله ینبغي أن ینوي به فراغ ذمته، ولایرجو به المثوبة".(أبواب الطهارة، باب ما جاء: لاتقبل صلاة بغیر طهور(1/ 34)، ط. المکتبة الأشرفیة)فقط واللہ اعلم

عنوان: مرحوم کی مطلقہ بیوی سے اولاد کا میراث میں حصہ
سوال: والد صاحب کی مطلقہ بیوی سے دو بچےہیں۔ بچے ابتدا   سے اپنی والدہ کے پاس ہی رہے، ان کے ایک لڑکا ایک لڑکی ہے، انہیں چھوڑے قریب پچیس تیس سال ہوگئے ہیں۔ پھر والد صاحب نے دوسرا نکا ح کیا جن سے میں اور میرا ایک بھائی ہے، سوال یہ ہے کہ والد محترم کی وفات کے بعد مطلقہ بیوی کے بچوں  کو ترکہ میں سے حصہ دیاجائے گا یا نہیں، جب کہ کام کاروبار کو بڑھانے میں اور رہائش کا پلاٹ اور اور اس پر گھر بنانے تک ہماری والدہ نےہمارے والد کا پورا ساتھ دیا ہے اور بنے ہوئے مکان کا قرضہ میرے ذمہ ہے، ہم اس کو ادا کرتے ہیں ۔غرض یہ کہ ہماری فیملی کا ایک بڑا حصہ بزنس کے سیٹ کرنے اور گھر کے بنانے میں لگا ہے ۔اگر ہم کسی قسم کا حیلہ  کریں تو کیا ہمارے لیے جائز ہے؟  اور اگر نہیں تو والد صاحب کی وفات کے بعد ہم میں تقسیمِ میراث کس طرح ہوگی؟
جواب: بصورتِ  مسئولہ جو اشیاء، کاروبار   اور  جائیداد آپ کے والدِ  مرحوم کی ملکیت  میں تھیں، اُن میں ان کی تمام اولاد کا حق ہوگا، خواہ وہ مطلقہ بیوی کے بچے ہوں یا غیر مطلقہ کے۔پھر کارو بار سے متعلق سمجھنا چاہیے کہ اولاد اپنے والد کے ساتھ کاروبار میں جو معاونت کرتی ہے وہ تبرع ہوتا ہے، جب تک والد  کوئی کاروبار  الگ کر کے  کسی بیٹے یا بیٹی کو نہ دے دیں، وہ والد ہی کا شمار ہوتا ہے، اگرچہ کسی  ایک بیٹے نے اس میں زیادہ محنت  کی ہو، لہذا اس کاروبار  میں تمام اولاد برابر کی شریک ہوتی ہے۔باقی جو مکان آپ نے اپنے والد کے ساتھ مل کر بنایا ہے، اگر اس مکان کے بنانے میں  آپ نے یہ معاہدہ کیا تھا کہ جتنی رقم میں لگا رہا ہوں اس رقم کے تناسب سے  میں اس مکان میں حصہ دار ہوں گا تو ایسی صورت میں آپ کو یہ حق ہے کہ تقسیمِ میراث سے پہلے اپنا مقررہ حصہ وصول کر لیں، اور اگر آپ نے یہ رقم اپنے والد کو  قرض  کی صراحت کر کے دی تھی تو  آپ قرض وصول کرنے کا حق رکھتے ہیں اور  اگر ایسا کوئی معاہدہ نہیں ہوا تھا تو آپ نے مالی طور پر اپنے والد کی جو معاونت کی، وہ  احسان اور نیکی کا کام  ہوا اور یہ مکان تمام ورثاء میں تقسیم ہو گا۔حق دار کو امانت اور دیانت کے ساتھ حق دے دینے میں ہی دنیا اور آخرت کی بھلائی ہے اور اسی سے  اپنے مال میں  برکت ہوتی ہے، وگرنہ  حیلے بہانوں سے دوسروں کا مال کھا جانے میں دنیا و آخرت کی رسوائی ہے، لہذا دیانت و امانت کے ساتھ تقسیمِ میراث کو یقینی بنائیں۔اب تقسیم میراث کی صورت یہ ہے کہ اولاً مرحوم کے ترکہ میں سے ان کی تجہیز و تکفین کے اخراجات اور اگر کوئی قرض ہو (مثلًا والد مرحوم نے قرض لے کر مکان بنایا تھا)  تو اس کو ادا کیا جائے، پھر اگر مرحوم نے کوئی جائز وصیت کی ہو تو اس کو ایک تہائی میں سے نافذ کیا جائے، اس کے بعد مرحوم کے کل ترکہ منقولہ و غیر منقولہ کو 8 حصوں میں تقسیم کر کے ایک حصہ مرحوم کی بیوہ کو، دو دو حصے ہر ایک بیٹے کو اور ایک حصہ بیٹی کو ملے گا۔یعنی فیصد کے اعتبار سے ساڑھے بارہ فیصد مرحوم کی بیوہ کو، پچیس پچیس فیصد ہر ایک بیٹے کو اور ساڑھے بارہ فیصد بیٹی کو ملے گا۔یہ تقسیم اس صورت میں ہے جب کہ آپ کی والدہ حیات ہوں۔  فقط واللہ اعلم

عنوان: بیوہ، چار بیٹیاں، سات بھائی اور چار بہنوں میں ترکے کی تقسیم
سوال: ورثاء: ایک بیوہ، چار بیٹیاں جن میں سے ایک غیر شادی شدہ ہے، جائیداد کی تقسیم کس طرح کی جائے جب کہ متوفی کے سات بھائی اور چار بہنیں بھی ہیں؟ برائے مہربانی اس معاملے میں رہنمائی فرمائیں۔
جواب: صورتِ مسؤلہ  میں مرحوم کے ترکے کی شرعی تقسیم  یہ ہے کہ میت کے حقوق متقدمہ یعنی کفن دفن کا خرچہ نکالنے کے بعد ،اگر مرحوم کے ذمے کوئی قرض ہو تو اس کی ادائیگی کے بعد،   اگر مرحوم نے کوئی جائز وصیت کی ہو تو باقی مال کی ایک تہائی میں سے اسے نافذ کرنے کے  بعد ،باقی ماندہ ترکہ کو کل 432 حصوں میں تقسیم کر کے مرحوم کی بیوہ  کو اس میں سے  54 حصے(یعنی 12.5%)، مرحوم کی ہر ایک بیٹی  کو 72 حصے(یعنی 16.7%)، مرحوم کے ہر ایک  بھائی کو 10 حصے (یعنی  2.315٪) اور ہر ایک بہن کو 5 حصے(یعنی  1.16٪) ملیں گے۔ فقط واللہ اعلم

عنوان: دورانِ عدت فوت ہونے والی مطلقہ ثلاثہ کے شوہر کا ترکہ میں حصہ
سوال: ایک مطلقہ جس کو  تین طلاقیں دی گئی تھیں،  دورانِ  عدت فوت ہو گئی، تو کیا اس کے شوہر کو اس کے ترکہ سے کچھ ملے گا یا نہیں؟
جواب: عدت کے دوران وفات پانے والی مذکورہ عورت (جسے تین طلاقیں دی گئی تھیں) کے ترکہ سے اس کے شوہر کو  کچھ  نہیں  ملے  گا۔ بدائع الصنائع في ترتيب الشرائع (3 / 218):"منها: الإرث عند الموت، و جملة الكلام فيه أن المعتدة لاتخلو إما إن كانت من طلاق رجعي، و إما إن كانت من طلاق بائن أو ثلاث، و الحال لايخلو إما إن كانت حال الصحة و إما إن كانت حال المرض، فإن كانت العدة من طلاق رجعي فمات أحد الزوجين قبل انقضاء العدة و رثه الآخر بلا خلاف، سواء كان الطلاق في حال المرض أو في حال الصحة؛ لأنّ الطلاق الرجعي منه لايزيل النكاح؛ فكانت الزوجية بعد الطلاق قبل انقضاء العدة قائمة من وجه و النكاح القائم من كل وجه سبب لاستحقاق الإرث من الجانبين، كما لو مات أحدهما قبل الطلاق، و سواء كان الطلاق بغير رضاها أو برضاها، فإن ما رضيت به ليس بسبب لبطلان النكاح، حتى يكون رضًا ببطلان حقها في الميراث، و سواء كانت المرأة حرّةً مسلمةً وقت الطلاق أو مملوكةً أو كتابيةً ثم أعتقت أو أسلمت في العدة؛ لأنّ النكاح بعد الطلاق قائم من كلّ وجه ما دامت العدة قائمةً و أنه سبب لاستحقاق الإرث.و إن كانت من طلاق بائن أو ثلاث فإن كان ذلك في حال الصحة فمات أحدهما لم يرثه صاحبه سواء كان الطلاق برضاها أو بغير رضاها ، وإن كان في حال المرض فإن كان برضاها لاترث بالإجماع، و إن كان بغير رضاها فإنها ترث من زوجها عندنا."(کتاب الطلاق، باب الرجعۃ، فصل فی احکام العدۃ، ط: دارالکتب العلمیۃ)حاشية رد المحتار على الدر المختار  (3 / 384):"لأنّ الميراث لا بدّ أن يكون لنسب أو سبب و هو الزوجية و العتق و الزوجية تنقطع بالبينونة."(کتاب الطلاق ، باب طلاق المریض،ط: سعید)فقط واللہ اعلم

عنوان: والد نے زندگی میں جو مکان بیٹے کے نام کیا ہو اس کا حکم
سوال: وراثت کب لاگو ہوتی ہے؟  اگر مرحوم نے ایک گھر چھوڑا،  جو انہوں نے اپنی زندگی میں ہی بڑےبیٹے کے نام کردیا تھا کچھ قانونی پیچیدگیوں کی وجہ سے اور ایک پلاٹ بھی ہے جس کی انہوں نے وصیت کی تھی کہ سب سے چھوٹے بھائی  کی شادی کے اخراجات اسی سے ادا کریں (زبانی وصیت) اور ایک پلاٹ اور تھا جس کے  لیے انہوں نے زبانی وصیت کی تھی کہ چھوٹی بہن کی شادی کے اخراجات اسی سے کریں تو اس کو بیچ کر بہن کی شادی کے اخراجات  کیے تھے۔  اب اس صورت میں جو گھربڑے بھائی  کے نام کیاہے جس کی کل مالیت لگ  بھگ 1,1500,000 Rs. ہے، اس کی وراثت کو تقسیم کیا جاۓگا یا کیا جانا ضروری ہے؟  اگر دوسرے بہن بھائی  مطالبہ کریں ؟ پانچ بھائیوں اور چار بہنوں میں ۔اگر کیا جائے گا تو کیسے کیا جاۓ گا؟  گھر والد مرحوم نے خریدا تھا، بعد میں کچھ قانونی پیچیدگیوں کی وجہ سے اس کو بڑے بیٹے کے نام کردیا تھا، ابھی وہ ہی بھائی  اس میں رہائش پذیر ہیں ۔ راہ نمائی فرمائیں! اگر تقسیم ہوگی تو اس کا طریقہ کار کیا ہوگا، ایک بیوہ، پانچ بھائی اور چار بہنوں میں؟
جواب: وراثت  کا تعلق انسان کی موت سے ہے، جب ایک شخص کا انتقال ہو جاتا ہے تو اس کے مال میں اس کے ورثاء کا حق متعلق ہو جاتا ہے  جس کو اُن کے درمیان شرعی قانون کے مطابق تقسیم کرنا ضروری ہوتا ہے۔صورتِ مسئولہ میں آپ کے والد نے جو مکان خرید کر اپنے بڑے بیٹے کے نام کر دیا تھا، اگر  واقعتًا وہ محض قانونی پیچیدگیوں کی وجہ سے بیٹے کے نام منتقل کیا تھا، باقاعدہ بیٹے کو مالک بنانا مقصود نہیں تھا تو ایسی صورت میں مذکورہ بیٹھا اس مکان کا مالک نہیں بنے گا، بلکہ اس میں تمام ورثاء کا حق ہوگا، اور تمام ورثاء میں شرعی حصص کے مطابق تقسیم ہوگا۔جس کا طریقہ یہ ہو گا کہ  اس مکان کے یا ا س کی قیمت کے 112 حصے کیے جائیں گے، اس میں سے 14 حصے مرحوم کی بیوہ کے،  14، 14  حصے مرحوم کے ہر ایک بیٹے کو اور سات حصے مرحوم کی ہر ایک بیٹی کو ملیں گے۔یعنی ایک کروڑ پندرہ لاکھ روپے میں سے 1437500 روپے مرحوم کی بیوہ کو، 1437500 روپے ہر ایک بیٹے کو اور 718750 روپے مرحوم کی ہر ایک بیٹی  کو ملیں گے۔اور اگر والد صاحب نے مذکورہ مکان بڑے بیٹے کے نام کرنے کے ساتھ ساتھ اس کو مالک   بناکر قبضہ و تصرف بھی دے دیا تھا تو  مذکورہ بیٹا اس مکان کا مالک متصور ہو گا،  دیگر ورثاء کا اس میں کوئی حق  وحصہ نہ ہو گا اور نہ ہی وہ مکان میراث میں تقسیم ہو گا، اگرچہ اس صورت میں والد  دوسرے بیٹوں کو چھوڑ کر صرف ایک بیٹے کو  جائے داد  دینے کی وجہ سے گناہ گار ہوگا۔یہ بھی ملحوظ رہے کہ اگر والد نے اس مکان میں اپنی رہائش کے دوران ہی یہ مکان اپنے بیٹے کے نام کیا ہو، خالی مکان حوالہ نہ کیا ہو تو ایسی صورت میں بیٹا اس مکان کا مالک نہیں بنے گا، خواہ مالک بنانے کی نیت سے ہی کیوں نہ دیا ہو ۔پھر والد نے جو وصیت اپنے بیٹے کے لیے کی ہے یہ وصیت  چوں کہ وارث کے لیے ہے اور جو وصیت وارث کے لیے ہو وہ دیگر تمام ورثاء کی اجازت پر موقوف ہوتی ہے، اس لیے اگر مذکورہ وصیت پر تمام بالغ ورثاء راضی ہوں تو یہ ووصیت نافذ العمل ہو گی،  ورنہ نہیں، اسی طرح جو وصیت بیٹی کے لیے کی گئی  تھی، اُس کا نفاذ ورثاء پر لازم نہیں تھا، لیکن اگر تمام ورثاء نے باہمی رضامندی سے اس کو نافذ کر دیا تو ایسا کرنا درست ہوا۔والد مرحوم کی دیگر تمام جائے داد کی تقسیم کا طریقہ یہ ہے کہ اولًا تجہیز و تکفین کے اخراجات نکال کر، اگر ان کے ذمے قرض ہو تو اسے کل ترکے میں سے ادا کرکے، اگر انہوں نے جائز وصیت کی ہو تو اسے بقیہ ایک تہائی ترکے میں سے ادا کرکے باقی کل منقولہ  وغیر منقولہ جائے داد 112 حصوں میں تقسیم کی جائے گی، بیوہ کو 14 حصے، ہر ایک بیٹۓ کو 14 حصے اور ہر ایک بیٹی کو 7 حصے ملیں گے، یعنی سو روپے میں سے 12.5% بیوہ کو، 12.5% ہر ایک بیٹے کو اور 6.25% ہر ایک بیٹی کو ملیں گے۔الفتاوى الهندية (90/6):"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."فقط واللہ اعلم

عنوان: کسی شخص کا اپنی اہلیہ کواس کی  زندگی میں زیورات، کپڑے اور آن لائن بزنس کے لیے  دینے والی رقم کا حکم
سوال: ہمارے چچی جان انتقال کرگئی ہیں  اور ہمارے  چچا ان کے مال کو  جو انہوں نے چھوڑا ہے ، ان کے وارثوں میں تقسیم کرنا چاہتے ہیں،لیکن سوال یہ ہے کہ ان کا پورا مال جیسے  زیورات کپڑے اور وہ  online business بھی کرتی  تھیں ، لیکن وہ business انہوں نے چچا کے پیسوں سے ہی شروع کیا تھا اور زیورات کپڑے وغیرہ بھی چچا نے دلائے تھے ،تو ہمارے چچا جاننا چاہتے ہیں کے یہ سب چچا کا ہی مال ہے ،تو کیا پھر بھی تقسیم کرنا ضروری ہوگا؟ اور ہمارے چچی جان کوئی نوکری وغیرہ پر نہیں تھی ،یہ سب ہمارے چچا کا مال ہے۔
جواب: صورتِ مسئولہ میں  سائل کے چچا نے  اپنی اہلیہ  مرحومہ   کو  کاروبار کے لیے جو پیسے دیے تھے ،اسی طرح کپڑے اور زیورات خرید کر دیے تھے ، اگر یہ  پیسے ،کپڑے اور  زیورات اپنی اہلیہ کو ہدیہ کیے تھے تو یہ سب چیزیں مرحومہ ( سائل کی چچی ) کی ملکیت تھیں اور اب ان کے انتقال کے بعد ان کے تمام وارثوں میں  تقسیم ہوں گی ،لیکن اگر سائل کے چچا نے   یہ چیزیں ہدیہنہیں کی تھیں، بلکہ کاروبار کے لیے  پیسے قرض کے طور پر دیے تھے تو  اس صورت  میں  جتنے  پیسے قرض دیے تھے  وہ  سائل کے چچا کو ملیں گے اور باقی جو    نفع ہوا ہے ،وہ سب  سائل کی چچی کی ملکیت تھا اور ان کے انتقال کے بعد تمام وارثوں میں تقسیم ہوگا۔اسی طرح کپڑے اور زیورات بھی اگر ہدیہ نہیں کیے تھے ،بلکہ استعمال کے لیے دیے تھے  تو یہ چیزیں  بھی سائل کے چچا کی ملکیت ہیں  ،سائل کے چچا ہی کو ملیں گی ،مرحومہ  کے وارثوں میں تقسیم نہیں ہوں گی ۔وفي المجلة:"تنعقد الهبة بالإيجاب و القبول و تتم بالقبض."(المجلة.مادة 837ص: 162ط:كارخانه تجارت كتب)وفي درر الحكام في شرح مجلة الأحكام:"القرض (بالفتح، و الكسر) معناه اللغوي: المال الذي يعطى على أن يؤخذ بعد ذلك بدله، ويكون قيميًا أو مثليًا. و على هذا التقدير يكون القرض بمعنى المقروض. أما معناه الشرعي: فهو عقد مخصوص يرد على دفع وإعطاء المال المثلي لآخر على أن يرد مثله."(3/ 82ط:دار الجيل)فقط واللہ اعلم

عنوان: بیوہ، دو بیٹیاں، ایک بھائی اور تین بہنوں میں ترکہ کی تقسیم
سوال: ایک صاحب کا انتقال ہو گیاہے ،  ان کی نرینہ اولاد نہیں ہے، پس ماندگان میں ایک بیوہ ، دو بیٹیاں ایک بھائی اور تین بہنیں  ہیں۔ مرحوم کا ترکہ کیسے تقسیم ہوگا ؟
جواب: صورتِ مسئولہ میں مرحوم کے حقوقِ متقدمہ یعنی تجہیز و تکفین کا خرچہ مرحوم کے ترکہ سے پورا کرکےدیکھا جاۓ گا کہ  مرحوم کے ذمہ کوئی قرض ہے  تو اس کی ادائیگی کرکےاگر مرحوم نے کوئی جائز وصیت کی ہوتو اس کو ایک تہائی ترکہ سے نافذ کرنے کے بعد مرحوم کے کُل ترکہ کو 24 حصوں میں تقسیم کرکے 3 حصے بیوہ کو 8 ، 8 حصے مرحوم کی ہر ایک بیٹی کو ، 2 حصے مرحوم کے بھائی کو اور ایک ایک حصہ مرحوم کی ہر ایک بہن کو دیا جاۓ گا۔یعنی فیصد کے اعتبار سے 12.5 فیصد بیوہ کو ، 33.334 فیصد مرحوم کی ہر ایک بیٹی کو ، 8.334 فیصد مرحوم کے بھائی کو جب کہ  4.1667 فیصد مرحوم کی ہر ایک بہن کو ملیں گے ۔ فقط واللہ اعلم

عنوان: والد کی زندگی میں انتقال کرنے والی بیٹی کی اولاد کا نانا کی میراث میں سے حصہ
سوال: اگر بیٹی کا   باپ سے پہلے  انتقال ہوجائے  اور باپ کا  بعد میں انتقال ہو تو کیا اس  بیٹی کی  اولاد،  اپنی والدہ کے حصہ کا مطالبہ کرسکتے ہیں یا نہیں؟
جواب: والد کی زندگی میں جس بیٹی کا انتقال ہو چکا ہو ، والد کے انتقال کے بعد والد کے ترکہ میں اس مرحومہ بیٹی کا کوئی حصہ نہیں ہوگا، لہذا  والد کے ترکہ میں سےاس مرحومہ کا حصہ نکال کر اس کی اولاد کو دینا لازم نہیں ہوگا ، البتہ اگر تمام ورثہ عاقل، بالغ ہوں اور اپنی رضامندی سے ترکے میں سے مرحوم والدکے نواسے، نواسیوں کو کچھ دینا چاہیں، یا جو عاقل بالغ ورثہ ہوں وہ اپنے حصے میں سے خوشی سے کچھ دینا چاہیں تویہ ان کی طرف سے تبرع اور احسان ہوگا اور ان کو اس کا ثواب ملے گا۔البحر الرائق شرح كنز الدقائق  (8/ 557):"وأما بيان الوقت الذي يجري فيه الإرث، فنقول: هذا فصل اختلف المشايخ فيه، قال مشايخ العراق: الإرث يثبت في آخر جزء من أجزاء حياة المورث، وقال مشايخ بلخ: الإرث يثبت بعد موت المورث".  فقط واللہ اعلم

عنوان: والدہ/ شوہر/ دو بیٹوں/ دو بیٹیوں میں ترکہ کی تقسیم
سوال: میری والدہ کا انتقال ہو گیا ہے، ہم دو بہنیں دو بھائی ہیں ،ایک بہن شادی شدہ ہے اور باقی سب غیر شادی شدہ ہیں ،ہمارے  والد حیات ہیں اور امی کی والدہ اور بہن بھائی بھی  حیات ہیں، والد کا یہ حال ہے کہ نہ امی کی زندگی میں کوئی خرچہ اٹھاتے تھے نہ اب  اولاد کا کوئی خیال رکھتے ہیں، امی کا جو تھوڑا بہت سامان ہے وہ اب کس طرح اور کن کن لوگوں میں تقسیم ہوگا اور کون کون سا سامان تقسیم ہوتا ہے ؟ اس میں  کتنے حصے بنیں گے؟  وراثت صرف شوہر اور اولاد میں تقسیم ہوگی  یا مرحومہ کے بہن ،بھائی اور والدہ میں بھی تقسیم ہوگی؟
جواب:
صورتِ  مسئولہ میںمرحومہ کے ترکہ کی تقسیم کا طریقہ کار یہ ہے کہ اگر مرحومہ کے ذمہ کوئی قرض ہو تو سب سے پہلے کل جائیداد میں سے قرضہ ادا کیا جائے، پھر اگر مرحومہ نے کوئی جائز وصیت کی ہو تو اسے تہائی مال میں سے نافذ کرنے کے بعد  مرحومہ کہ کل جائیداد منقولہ و غیر منقولہ کو    کل 72      حصوں میں  تقسیم کرکے مرحومہ کے شوہر کو 18 حصے، ان کی والدہ کو 12 حصے، اور ان کے ہر ایک بیٹےکو  14حصے اور ہر ایک بیٹی کو 7 حصے ملیں گے۔ یعنی مرحومہ کے شوہر کو  کل ترکہ کا 25 فیصد، مرحومہ کی والدہ کو 16.66فیصد، ان کے ہر ایک بیٹے کو  19.44 فیصد اور ہر بیٹی کو  9.72 فیصد حصے ملیں گے۔مرحومہ کے انتقال کے وقت مرحومہ کی ملکیت میں جو کچھ بھی تھا،چاہے وہ جس صورت میں  بھی ہو، وہ سب مرحومہ کا ترکہ کہلائے گا اور مذکورہ بالا ضابطہ کے مطابق مرحومہ کے شرعی ورثاء میں تقسیم ہوگا۔نیز واضح رہے کہ بیٹے کے بالغ ہونے کے بعد( اگر وہ معذور نہ ہو اور کمانے کے قابل ہو تو) اس کا کسی بھی قسم کا خرچہ شرعاً والد کے ذمہ نہیں رہتا ،  جب کہ  بیٹیوں کا نفقہ شادی ہو جانے تک ہر حال میں والد کے ذمے ہے، چاہے وہ بالغ ہوں یا نابالغ ، شادی ہوجانے کے بعد ان کا نفقہ بھی باپ پر لازم نہیں، لہٰذا بیٹے  اگر بالغ اور  کمانے کے قابل ہو گئے ہیں تو  ان کے لیے والد  سے خرچہ کا مطالبہ کرنا ہی جائز نہیں  اور  جس صورت میں والد پر نفقہ واجب ہو، تو  بھی ادب اور تہذیب کے ساتھ  اخراجات لینے  چاہییں، لیکن جس صورت میں والد پر نفقہ ہی واجب نہیں ہے اس صورت میں ان سے نفقے کا مطالبہ کرنا اور ادا نہ کرنے کی صورت میں ان کو الزام دینا جائز نہیں، بہرحال مرحومہ کے ترکہ میں سے ان کے شوہر یعنی آپ کے والد کو مذکورہ حصہ ملے گا،  چاہے وہ مرحومہ اور اولاد کا نفقہ ادا کرتے ہوں یا نہ کرتے ہوں، البتہ بیوی یا اولاد کا نفقہ واجب ہونے کی صورت میں ادا نہ کرنے کی وجہ سے وہ گناہ گار ہوں گے۔باقی مذکورہ صورت میں مرحومہ  کی اولاد موجود ہونے کی وجہ سے مرحومہ کے بہن بھائیوں  کو حصہ نہیں ملے گا۔الدر المختار وحاشية ابن عابدين (رد المحتار) (3/ 612):"(وتجب) النفقة بأنواعها على الحر (لطفله) يعم الأنثى والجمع (الفقير) الحر ... (وكذا) تجب (لولده الكبير العاجز عن الكسب) كأنثى مطلقاً وزمن.(قوله: لطفله) هو الولد حين يسقط من بطن أمه إلى أن يحتلم، ويقال: جارية، طفل، وطفلة، كذا في المغرب. وقيل: أول ما يولد صبي ثم طفل ح عن النهر (قوله: يعم الأنثى والجمع) أي يطلق على الأنثى كما علمته، وعلى الجمع كما في قوله تعالى: {أو الطفل الذين لم يظهروا} [النور: 31] فهو مما يستوي فيه المفرد والجمع كالجنب والفلك والإمام - {واجعلنا للمتقين إماما} [الفرقان: 74]- ولاينافيه جمعه على أطفال أيضاً كما جمع إمام على أئمة أيضاً فافهم.... (قوله: كأنثى مطلقاً) أي ولو لم يكن بها زمانة تمنعها عن الكسب فمجرد الأنوثة عجز إلا إذا كان لها زوج فنفقتها عليه ما دامت زوجة ... (قوله: وزمن) أي من به مرض مزمن، والمراد هنا من به ما يمنعه عن الكسب كعمى وشلل، ولو قدر على اكتساب ما لايكفيه فعلى أبيه تكميل الكفاية". فقط واللہ اعلم

Reference: Mishkat al-Masabih 1690 In-book reference : Book 5, Hadith 163: حوالہ

Reference: Reference: Surah An-Noor, Ayah 31 | : سورۃ النور، آیت نمبر 31 حوالہ

عنوان: مرحوم کی جائیداد کا بعض ورثاء کے نام پر ہونے سے باقی ورثاء کا حق ساقط نہیں ہوگا
سوال: والد کے انتقال کے بعد دادا نے والد  کی پراپرٹی ہم دو بھائی اور والدہ کے نام کر دی تھی،تو اب کیا اس پراپرٹی میں بہنوں کا حصہ بھی ہوگا؟
جواب: صورتِ  مسئولہ میں والد کے انتقال کے بعد والد کی پراپرٹی پر والد کے تمام ورثاء (بیوہ،بیٹے اور بیٹیوں) کا حق ثابت ہوگیا تھا، لہذابیٹوں اور بیوہ کے ساتھ بیٹیوں کا بھی  حصہ ہوگا، دادا کے اس جائیداد کو صرف مرحوم کی بیوی اور بیٹوں کے نام پر ٹرانسفر کرنے سے اس جائیداد میں سے مرحوم کی بیٹیوں کا حق ساقط نہیں ہوگا۔ ہاں اگر دادا اپنی ذاتی مملوکہ پراپرٹی آپ لوگوں کے نام کرنے کے ساتھ مالکانہ قبضہ و تصرف بھی دے دیتے تو آپ ہی اس کے مالک متصور ہوتے۔  فقط واللہ اعلم

عنوان: مرحوم شوہر کی بیوہ ایک سے زیادہ ہوں تو ان کا حصہ
سوال: اگر کسی کی دو بیویاں ہوں  اور اس کا  انتقال ہو جائے تو ان بیویوں کو اس کی جائیداد کا کتنا حصہ ملے گا،  جس طرح اگر ایک بیوی ہو تو اس کو آٹھواں حصہ ملتا ہے؟
جواب: شوہر کا انتقال ہوجانے کی صورت میں  بیوہ ایک ہو یا ایک سے زیادہ ہوں،  اگر مرحوم شوہر کی کوئی اولاد نہ ہو تو ان کو مرحوم شوہر کے ترکہ میں سے چوتھائی حصہ ملے گا،اور مرحوم شوہر کی اولاد ہونے کی صورت میں  ان کو آٹھواں حصہ ملے گا، دونوں صورتوں میں اگر بیوہ ایک سے زیادہ ہوں تو وہ چوتھائی یا آٹھواں حصہ  ہی ان میں برابر تقسیم ہوگا، ہر ایک کو الگ الگ چوتھائی یا آٹھواں حصہ نہیں ملے گا۔الفتاوى الهندية (6 / 450):"وَلِلزَّوْجَةِ الرُّبُعُ عِنْدَ عَدَمِهِمَا وَالثُّمُنُ مَعَ أَحَدِهِمَا، وَالزَّوْجَاتُ وَالْوَاحِدَةُ يَشْتَرِكْنَ فِي الرُّبُعِ وَالثُّمُنِ وَعَلَيْهِ الْإِجْمَاعُ، كَذَا فِي الِاخْتِيَارِ شَرْحِ الْمُخْتَارِ".فقط واللہ اعلم

عنوان: ’’کلالہ‘‘ کی میراث میں سے بہن اور چچا زاد بھائی کا حصہ
سوال: کلالہ کی وفات کے بعد حقیقی بہن اور چچا زاد بھائی کا حصہ کیا ہوگا؟
جواب: "کلالہ"  کی تفسیر میں  اختلاف ہے کہ یہ میت کا وصف ہے یا ورثاء کو کہا جاتا ہے یا  ترکہ کو، لیکن "کلالہ"  کی جو تعریف معروف ہے اُس کے مطابق  "کلالہ "  سے مراد وہ میت  ہے  جس کے ورثاء میں اصول  و فروع میں  سے کوئی موجود نہ ہو یعنی اُس کے  والد  دادا اور بیٹے پوتوں میں سے کوئی موجود نہ ہو۔صورتِ مسئولہ میں اگر ’’کلالہ‘‘ کی وفات کے وقت اس کے ورثا میں سے صرف ایک حقیقی بہن اور ایک چچا زاد بھائی حیات تھے تو  اس ’’کلالہ‘‘ کے ترکہ کی تقسیم کا شرعی طریقہ کار یہ ہے کہ سب سے پہلے مرحوم یا مرحومہ کی کل جائیداد   منقولہ و غیر منقولہ میں سے مرحوم یا مرحومہ کی تجہیز و تکفین کا خرچہ نکالنے کے بعد ، اگر مرحوم یا مرحومہ کے ذمہ کوئی قرض ہو اسے ادا کرنے کے بعد، اگر مرحوم یا مرحومہ نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  بقیہ  کل جائیداد  (منقولہ و غیر منقولہ )  میں سے آدھا حصہ (۵۰ فیصد) ’’کلالہ‘‘ کی بہن کو اور باقی آدھا حصہ (۵۰ فیصد) ’’کلالہ‘‘ کے چچا زاد بھائی کو ملے گا۔تفسير الزمخشري = الكشاف عن حقائق غوامض التنزيل (1/ 485):"فإن قلت:ما الكلالة؟ قلت: ينطلق على ثلاثة على من لم يخلف ولداً ولا والداً، وعلى من ليس بولد ولا والد من المخلفين، وعلى القرابة من غير جهة الولد والوالد."المبسوط للسرخسي (17/ 53):"والكلالة من ليس له ولد ولا والد."البحر الرائق شرح كنز الدقائق ومنحة الخالق وتكملة الطوري (8/ 566):"واختلفوا في الكلالة هل هي صفة للميت أو للورثة أو للتركة ؟"الفقه الإسلامي وأدلته (10/ 430):"وفي الأثر: «الكلالة: من ليس له ولد، ولا والد».وولد الابن داخل في الولد، لقوله تعالى: {يا بني آدم} [الأعراف:31/7] والجد داخل في الوالد، لقوله تعالى: {كما أخرج أبويكم من الجنة} [الأعراف:27/7]."الفتاوى الهندية (6/ 450)’’ الخامسة - الأخوات لأب وأم للواحدة النصف وللثنتين فصاعدا الثلثان، كذا في خزانة المفتين ومع الأخ لأب وأم للذكر مثل حظ الأنثيين، ولهن الباقي مع البنات أومع بنات الابن، كذا في الكافي‘‘.الفتاوى الهندية (6/ 451):’’ عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده.‘‘فقط واللہ اعلم

عنوان: ایک بیٹے اور چار بیٹیوں میں وراثت کی تقسیم
سوال: زید کا انتقال ہو گیا ہے اور وارثوں میں ایک لڑکا اور چار لڑکیاں چھوڑیں اور زید کی اہلیہ کا بھی انتقال ہو گیا تھا،  زید کی کل جائیداد کی قیمت تقریباً پچاس لاکھ ہے، اب موجودہ وارثین کا کتنا کتنا حصہ ہوگا؟
جواب: صورتِ مسئولہ میں زید کے ترکہ کی تقسیم کا طریقہ کار یہ ہو گا کہ زید کے ترکہ میں سے اولاً اس کی تجہیزو تکفین کے اخراجات اور قرضہ جات ادا کیے جائیں گے، پھر اگر زید نے کوئی جائز وصیت کی ہو تو اس کو ایک تہائی میں سے نافذ کیا جائے گا، اس کے بعد زید کی کل جائیداد منقولہ و غیر منقولہ کو چھ حصوں میں تقسیم کیا جائے گا، اس میں سے دو حصے زید کے بیٹے کو اور ایک ایک حصہ ہر ایک بیٹی کو ملے گا۔یعنی پچاس لاکھ روپے میں سے  سولہ لاکھ، چھیاسٹھ ہزار، چھ سو چھیاسٹھ روپے، چھیاسٹھ پیسے (1,666,666.66) زید کے بیٹے کو اور آٹھ لاکھ، تینتیس ہزار، تین سو تینتیس روپے، تینتیس پیسے (833,333.33)  زید کی ہر ایک بیٹی کو ملیں گے۔ فقط واللہ اعلم

عنوان: زندگی میں بیوی کو مکان گفٹ کرنا
سوال: ہمارے ایک خالو ہیں، جن کا انتقال بیس سال پہلے ہو چکا ہے، اُن کا ایک مکان تھا، وہ انہوں نے خالہ کو گفٹ کر دیا تھا، پھر ان کا انتقال ہو گیا، ان کی ایک بہن بھی تھی، ان کا بھی انتقال ہو گیا،  اب سوال یہ ہے کہ اس مکان پر میری خالہ کا حق ہے؟ جب کہ خالو کا اور کوئی بھائی بہن وغیرہ نہیں، البتہ بہن کے بچے ہیں۔
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا، نیز ہر چیز کا قبضہ اسی چیز کے حساب سے ہوتا ہے،   مکان کے قبضہ کے تام ہونے کا طریقہ یہ ہے کہ  واہب (مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے، پھر اگر خود بھی مکان میں رہنا چاہتا ہے تو موہوب لہ کی اجازت سے رہ سکتاہے،   اس طرح موہوبہ چیز موہوب لہ کے لیے گفٹ ہوجائے گا، اور واہب کی ملکیت ختم ہوجائے گی۔بصورتِ مسئولہ اگر شوہر نے مذکورہ طریقہ کے مطابق مکان اپنی بیوی  کے نام کیا تھا، یعنی مکان مکمل طور پر  قبضہ میں دیا، اور خود اپنے سامان سمیت کسی اور مکان میں رہائش رکھی، یا اسی مکان میں رہے، لیکن مذکورہ طریقہ کے مطابق تخلیہ کیا تھا (یعنی مکان سے نکل کر بیوی کے حوالے کیا تھا)، تو مکان بیوی  کی ملکیت ہو گا اور اس مکان میں بیوی کے علاوہ کوئی دوسرا حق دار نہ ہو گا۔لیکن اگرمکان صرف نام کیا تھا اور مذکورہ طریقے کے مطابق قبضہ نہیں دیا تھا تو  یہ مکان شوہر کی ملکیت میں رہا اور اُن کے انتقال کے بعد اُن کے تمام ورثاء میں تقسیم ہو گا جس میں بیوہ بھی شامل ہو گی۔باقی سائل کے خالو کے ترکہ میں شمار کرکے ورثا کے حصوں کا تناسب کیا ہوگا، اس کے لیے ضروری ہے کہ یہ معلوم ہو کہ :خالو کی بہن  کا انتقال خالو سے پہلے ہوا  یا بعد میں؟ اگرچہ آپ نے سوال میں اس کا ذکر کیا ہے، لیکن ایک گونہ اس میں ابہام باقی ہے۔اگر بعد میں ہوا تو ان کے شوہر حیات ہیں یا نہیں؟ نیز خالو کی بہن کے بچے کتنے ہیں؟ان باتوں کی وضاحت کر دیں تو جواب دے دیا جائے گا۔یاد رہے کہ اولاد کے نہ ہونے کی صورت میں بیوہ کو چوتھائی  حصہ ملتا ہے۔الدر المختار وحاشية ابن عابدين (رد المحتار) (6/ 792):"باب توريث ذوي الأرحام (هو كل قريب ليس بذي سهم ولا عصبة) فهو قسم ثالث حينئذ (ولا يرث مع ذي سهم ولا عصبة سوى الزوجين) لعدم الرد عليهما (فيأخذ المنفرد جميع المال)."فقط واللہ أعلم

عنوان: چھ بھائی اور چھ بہنوں میں ترکہ کی تقسیم
سوال: ایک  اسّی  (80)  لاکھ   کی  قیمت کا گھر ہے اور اس میں  12 حصہ دار ہیں، 6 بھائی اور  6 بہنیں تو ان میں سے ہر ایک کا کتنا حصہ ہو گا ؟
جواب: صورتِ مسئولہ  میں اگر مذکورہ مکان ترکہ کا ہے اور مورث کے انتقال کی وجہ سے   ورثاء کی  طرف منتقل ہوا ہے تو ایسی صورت میں مذکورہ مکان  اٹھارہ حصوں میں تقسیم کیا جائے گا اور ہر ایک بھائی کو دو حصے اور ہر ایک بہن کو ایک حصہ ملے گا۔یعنی اسی لاکھ روپے میں سے آٹھ لاکھ اٹھاسی ہزار آٹھ سو اٹھاسی روپے، اٹھاسی پیسے (888,888.88)  ہر ایک بیٹے کو اور  چار لاکھ چوالیس ہزار چار سو چوالیس روپے، چوالیس پیسے (444,444.44) ہر ایک بیٹی کو ملیں گے۔ فقط واللہ اعلم

عنوان: بیوہ، دو بیٹیاں اور ماں میں ترکہ کی تقسیم
سوال: ایک بیوہ،2  بیٹیوں اور ماں میں  وراثت کس طرح سے تقسیم ہو گی؟
جواب: اگر ایک شخص کا انتقال ہوا اور اس کے ورثاء میں صرف ایک بیوہ، ماں اور   دو بیٹیاں ہیں، تو اس کی وراثت کی شرعی تقسیم یہ ہے کہ مرحوم کے  حقوق متقدمہ یعنی کفن دفن کا خرچ نکالنے کے بعد اگر مرحوم کے ذمے کوئی قرض ہو تو  اس قرض کی ادائیگی کے بعد اگر  مرحوم نے کوئی جائز وصیت  کی ہو تو باقی ترکہ کے ایک تہائی حصہ میں  اسے نافذ کرنے  کے بعد  مرحوم کےباقی  ترکہ منقولہ و غیر منقولہ کو  کل  23 حصوں میں تقسیم کریں گے، جس میں سے 3 حصے  (13.03فیصد) بیوہ کو ، 4  حصے(17.39فیصد) والدہ کو    اور  ہر بیٹی کو  8 (34.78فیصد)حصے ملیں گے۔ فقط واللہ اعلم

عنوان: میراث کی تقسیم
سوال: ایک بیوہ ہے اور  اس کی چار بیٹیاں ہیں اور ایک بیٹا ہے، باپ کی وراثت کی تقسیم کیا ہو گی؟
جواب: مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعد کل ترکہ میں سے  12.5 فیصد بیوہ کو،  29.166  فیصد بیٹے کو اور 14.583 فیصد ہر ایک بیٹی کو ملے گا۔ فقط واللہ اعلم

عنوان: شوہر، ایک بیٹی اور والد میں وراثت کی تقسیم
سوال: میری بیوی کا انتقال ہو چکا ہے اور میری ایک بیٹی ہے اور میری‌بیوی کے والد ہیں؛ لہذا وراثت کس طرح تقسیم کریں!
جواب: صورتِ مسئولہ میں مرحومہ  کی میراث کی تقسیم کا شرعی طریقہ یہ ہے کہ مرحومہ کے حقوقِ متقدمہ ادا کرنے کے بعد، یعنی اگر مرحومہ کے  ذمے کوئی قرض ہو  اسے ادا کرنے کے بعد ،اگر مرحومہ نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو  4 حصوں میں تقسیم کرکے ایک حصہ شوہر کو، دو  حصے بیٹی کو  اور ایک  حصہ والد کو ملے گا۔فیصد  کے تناسب سے 25% شوہر کو، 50% بیٹی کو اور 25% والد کو ملے گا۔فقط واللہ اعلم

عنوان: بینک میں موجود فوت شدہ لاوارث شخص کے دو کروڑ روپے کا مصرف
سوال: بینک میں ایک شخص  کے 2 دو کروڈ روپے  ہیں، وہ فوت ہوچکا ہے،  وہ لاوارث ہے،  اس کے  کوئی ورثاء نہیں ہیں، وہ ،تو کیا وہ 2 کروڑ میں لے سکتا ہوں ؟
جواب: لاوارث شخص کا مال بیت المال میں جمع کرایا جاتا ہے، موجودہ زمانہ میں بیت المال کا صحیح انتظام نہ ہونے کی وجہ سے علمائے کرام نے مدارس  یا مستحقینِ زکات پر شریعت کے مطابق خرچ کرنے والے اداروں کو اس کا بدل قرار دیا ہے، لہٰذا مذکورہ شخص کے پیسے کسی مدرسہ  میں مستحقِ  زکات بچوں کے  لیے جمع کروا دینے  چاہییں۔ سائل کو یہ رقم لینے کا حق نہیں ہے۔ فقط واللہ اعلم

عنوان: ذاتی پیسوں کی زمین اور مکان کو قانونی مجبوری کی وجہ سے مرحومہ بیوی کے نام کرنے سے مکان کی ملکیت کا حکم
سوال: میرے پانچ بیٹے ہیں اور چار لڑکیاں ہیں۔ میں نے اپنا مکان خود تعمیر کیا، مگر مرحومہ اہلیہ کے نام اس  لیے خریدا کہ میں ملک سے باہر کام کرتا تھا اور میں سرکاری کاموں کے  لیے موجود نہیں ہوتا تھا،  ڈھائی سال پہلے اہلیہ کا انتقال ہو گیا،  ابھی تک مکان فروخت کرکے لوگوں کے حصّے ادا نہیں  کیے گئے؛ چوں کہ زمین میں نے خریدی اور اپنی کمائی سے ہی تعمیر کیا،  آپ فرمائیں کہ میرا اس مکان پر کتنا اختیار ہے؟ اگر یہ ملکیت مرحومہ ہی کی ہے تو اس کا اب تک فروخت نہ کیا جانا اور حصے ادا نہ کرنا شرعی طور پر کیسا ہے؟ پانچ بیٹے اور  میں، میری ایک غیر شادی شدہ لڑکی کے ساتھ اس مکان میں رہتے ہیں۔ باقی تین لڑکیاں شادی شدہ ہیں،  ان میں سے دو کے پاس مکان بھی نہیں ہے۔ وہ بھی لحاظ کی خاطر باپ سے انصاف کی منتظر ہیں۔کیا  مجھے اس مکان کو فروخت کرنے میں عجلت سے کام لینا  چاہیے؟ جب کہ میری عمر بھی ماشاءاللہ ۷۶برس ہے۔
جواب: صورتِ  مسئولہ میں جو گھر آپ نے ذاتی پیسوں سے لیا ہو اور تعمیر بھی ذاتی پیسے سے کیا ہو،  لیکن قانونی مجبوریوں کی وجہ سے اپنی مرحومہ اہلیہ کے نام کیا ہو، ان کو مالک بنانا مقصد نہیں ہو تو ایسی صورت میں آپ ہی اس گھر کے مالک ہیں، وہ گھر مرحومہ کی وراثت میں تقسیم نہیں ہوگا۔ الدر المختار وحاشية ابن عابدين (رد المحتار) (5 / 689):"بخلاف جعلته باسمك فإنه ليس بهبة."  فقط واللہ اعلم

عنوان: ولد الزنا (زنا سے پیدا ہونے والے بچے) کا زانی کے ترکہ میں حق
سوال: اگر زنا سے بچہ پیدا ہو جائے تو کیا بچے کا زانی کے مال حصہ ہوگا ؟
جواب:
زنا سے پیدا ہونے والے بچے کا نسب زانی سے ثابت نہیں ہوتا ہے،اس لیے  ولد  الزنا (زنا سے پیدا ہونے والے بچے) کا زانی کے ترکے  میں کوئی حق و حصہ نہیں ہوتا ہے، کیوں کہ ترکہ میں حصہ ہونے کے  لیے دونوں کے درمیان باپ، بیٹے کا رشتہ ہونا  چاہیے، جب کہ نسب ثابت ہوئے بغیر باپ ، بیٹے کا رشتہ ثابت ہونا ممکن نہیں ہے، لہٰذا چوں کہ ولد الزنا زانی کے حق میں بمنزلہ اجنبی کے ہے؛ اس لیے  ان دونوں کو ایک دوسرے کے ترکہ میں سے کچھ حصہ نہیں ملے گا۔ہاں!  اگر زانی اپنی مزنیہ سے نکاح کرلے اور نکاح کے چھ  مہینے بعد اس حمل سے بچہ پیدا ہو تو وہ بچہ ثابت النسب ہوگا، لیکن اگر نکاح کے بعد  چھ  ماہ گزرنے سے پہلے ہی بچہ پیدا ہوگیا تو پھر اس بچہ کا اس زانی سے نسب ثابت نہیں ہوگا اور وہ بچہ ولد الزنا ہی کہلائے گا،  البتہ اس صورت میں  اگر زانی اس بچے کے باپ ہونے کا اقرار کرلیتا ہے اور زنا کا ذکر نہیں کرتا تو بھی اس بچے کا نسب اس سے ثابت ہوجائے گا۔مزید تفصیل کے لیے درج ذیل لنک ملاحظہ کیجیے:زنا کے بعد اسی لڑکی سے نکاح اور پیدا ہونے والے بچے کے نسب کا حکممرقاة المفاتيح شرح مشكاة المصابيح (5/ 2038):’’وعن أبي أمامة قال: سمعت رسول الله صلى الله عليه وسلم يقول في خطبته عام حجة الوداع: «إن الله قد أعطى كل ذي حق حقه فلا وصية لوارث». رواه أبو داود و ابن ماجه و زاد الترمذي: «الولد للفراش و للعاهر الحجر و حسابهم على الله». (رواه أبو داود، وابن ماجه، وزاد الترمذي: «الولد للفراش») بفتح الفاء أي: للأم، في النهاية: و تسمّى المرأة فراشًا؛ لأنّ الرجل يفترشها. أي: الولد منسوب إلى صاحب الفراش، سواء كان زوجًا أو سيّدًا، أو واطئ شبهة، و ليس للزاني في نسبة حظ إنما الذي جعل له من فعله استحقاق الحد، و هو قوله: («وللعاهر الحجر») قال التوربشتي: يريد أن له الخيبة، وهو كقولك: له التراب، والذي ذهب إلى الرجم فقد أخطأ لأن الرجم لايشرع في سائره، وكل ذي حق حقه يدل على أن لا نصيب لأحد بعدما بين الله الأنصباء إلا للأجنبي فلا حظ للأول فكيف بالثاني؟  وكان من حق الظاهر أن يقول: لا حق للعاهر ثم له التراب، فوضع الحجر موضعه ليدل بإشارة النص على الحد وبعبارته على الخيبة، فكان أجمع من لو قيل التراب. ...  قال الطيبي -رحمه الله-: " الضمير في حسابهم إذا رجع إلى العاهر بحسب الجنسية جاز إذا أريد بالحجر الحد، وإذا أريد مجرد الحرمان فلا، ويمكن أن يقال: إنه راجع إلى ما يفهم من الحديث من الورثة والعاهر، وكان المعنى أن الله تعالى هو الذي قسم أنصباء الورثة بنفسه فأعطى بعضنا الكثير وبعضنا القليل، وحجب البعض وحرم البعض، و لايعرف حساب ذلك وحكمته إلا هو، فلاتبدلوا النص بالوصية للوارث وللعاهر، وعلى هذا قوله: وحسابهم على الله حال من مفعول أعطى، وعلى الأول من الضمير المستقر في الخبر في قوله: " «وللعاهر الحجر» ". وفي الجامع الصغير للسيوطي: " «الولد للفراش وللعاهر الحجر» " رواه الشيخان، وأبو داود، والنسائي، عن ابن مسعود، وعن ابن الزبير، وابن ماجه، عن عمر، وعن أبي أمامة - رحمه الله - تعالى، وقد عد من المتواتر‘‘.فقط واللہ اعلم

Reference: Mishkat al-Masabih 3073 In-book reference : Book 12, Hadith 32: حوالہ

عنوان: سرکاری ملازمین کو گروپ انشورنس کی مد میں ملنے والی رقم کا حکم
سوال: سرکاری ملازمین کے لیے گروپ انشورنس  سے متعلق سوال :معزز عدالت نے حکومت کو حکم دیا ہے کہ وہ دورانِ سروس فوت ہوجانے والے ملازمین کے ساتھ ساتھ جو  ریٹائر ہو چکے اور ہونے والے تمام ملازمین کو گروپ انشورنس اداکرے۔ اس سے قبل یہ سہولت صرف دوران ملازمت فوت ہوجانے والے ملازمین کودی جاتی تھی۔عرض یہ ہے کہ اس مہنگائی کے طوفان میں فلیٹ کی صورت میں گھر خریدنا بہت مشکل ہے اور 500 اسکوائر فٹ کے فلیٹ میں تین جوان بچوں کے ساتھ رہائش پذیر ہیں،  چار کمروں کے فلیٹ کے حساب سے گھر لینا ہمارے بس میں نہیں اور بینک سے سود لینا جائز نہیں ، اپنا چھوٹا  سا گھر بیچ کر اور قرضہ اٹھا کر بغیر سود کے کوئی ادھار دے ، اس کے علاوہ گورنمنٹ کی طرف سے گروپ انشورنس لینا جائز ہے یا نہیں؟  اگر لیتے ہیں تو قرضے کی صورت میں دے سکتے ہیں یا نہیں؟  دونوں صورتوں میں رہنمائی فرمائیں!
جواب: واضح رہے کہ سرکاری ملازمین کو گروپ انشورنس کے نام سے ملنے والی رقم کے بارے میں یہ تفصیل ہے کہ اگر  مذکورہ فنڈ کی مد میں ملازم  کی تنخواہ سے کٹوتی نہیں ہوتی،  بلکہ حکومت اپنے طور پر ملازمین کا گروپ انشورنس کرواتی ہے ، یا ملازم کو  تنخواہ ملنے سے پہلے گروپ انشورنس کے نام  سے جبری کٹوتی  کرتی ہو ، اور ملازم کا براہِ راست انشورنس کمپنی سے کوئی واسطہ نہ ہو  اور بعد میں حکومت  خود   اپنے فنڈ میں اس رقم کو شامل کرکے  اضافہ کے ساتھ وہ رقم خود  ملازمین کو یا ان کے پس ماندگان کو   دے تو   یہ ملازمین یا ان کے  ورثاء کے حق میں سود نہیں ہوگا۔البتہ  اگر گروپ  انشورنس کی مد میں سرکاری ملازمین کی تنخواہ سے اختیاری طور پر  کٹوتی ہوتی ہو   یا ملازم کو خود انشورنس کمپنی سے وہ رقم وصول کرنا پڑتی ہو تو اس صورت میں  اس ملازم کے لیے حکومتی جمع کرائی رقم کے بقدر رقم لینا جائز ہوگا اور  اصل رقم سے زائد رقم  کو  ثواب کی نیت کے بغیر صدقہ کرنا ضروری ہوگا۔فقط واللہ اعلم

عنوان: میت کے بعد بجلی کے بل اور مکان ٹرانسفر کرنے کے اخراجات وغیرہ ورثاء میں کیسے تقسیم ہوں گے؟
سوال: مورث  کے مرنے کے بعد ترکہ میں قرضہ آگیا، مثلًا گیس  و  بجلی  کے  بل،  مکان  ٹرانسفر کرانے  کا خرچہ، وغیرہ تو یہ قرضہ تمام ورثا کے حصوں سے نکالا جائے گا یا جو استعمال کرنے والے ہیں، گھر  میں موجود ہیں، ان کے حصے سے؟کیوں کہ میت کی ایک بیٹی کی شادی ہو چکی ہے  تو اس بیٹی نے گیس بجلی استعمال نہیں کی ہے،  ایسی صورت میں قرضہ کی ادائیگی کن کے حصوں سے کی جائے گی؟
جواب: صورتِ  مسئولہ میں  جن اشیاء کا تعلق استعمال سے ہے،  ان کا خرچہ اصلاً استعمال کرنے والے کے ذمے  ہے مثلاً بجلی و گیس وغیرہ ۔ اگر مورث زندگی میں ایسی چیزوں کے خرچے خود اٹھاتا تھا اور ساتھ رہنے والوں سے نہیں لیتا تھا تو یہ اس کا احسان تھا، تاہم اس کے انتقال کے بعد  ایسی اشیاء کے جو اخراجات ہوں، وہ استعمال کرنے والوں ہی کے ذمے  ہیں۔اور جن اشیاء کا تعلق استعمال سے نہیں ہے، بلکہ مورث کی مملوکہ چیزوں سے ہے، مثلاً مکان ٹرانسفر کرانے کا خرچہ،  وہ تمام ورثاء کے حصوں سے ادا کیا جائے گا۔ فقط واللہ اعلم

عنوان: بیوہ اور اولاد کا حصہ
سوال: والد کے انتقال کے بعد وراثت میں والدہ اور بہن بھائیوں میں وراثت کی تقسیم کی شرح کیا ہوگی؟
جواب: صورتِ مسئولہ میں مرحوم  کے  ترکہ میں سے اولاً  تجہیز وتکفین کے اخراجات ادا کیے جائیں گے، اگر مرحوم کے ذمہ کوئی قرضہ ہو تو اُس کو ادا کیا جائے گا،پھر  مرحوم کے کُل ترکہ کا آٹھواں حصہ یعنی ساڑھے بارہ فیصد مرحوم کی بیوہ کو دیا جائے گا،  اس کے بعدبقیہ ترکہ بیٹوں اور بیٹیوں میں اس طرح تقسیم کر دیا جائے کہ بیٹوں کو دُگنا دیا جائے اور بیٹیوں کو بیٹوں کے  حصے کا آدھا دیا جائے۔ یہ اُس وقت جب مرحوم کے والدین حیات نہ ہوں، اگر مرحوم کے والدین حیات ہوں تو اولاد سے پہلے  اُن میں سے ہر ایک کو کُل ترکہ کا  چھٹا حصہ ملے گا۔ فقط واللہ اعلم

عنوان: دو بیوہ، ایک بیٹی اور ایک بھائی میں میراث کی تقسیم
سوال: متوفی کی بیٹی ، بھائی اور 2 بیواؤں کا حصہ بتائیں!
جواب: صورتِ مسئولہ میں مرحوم  کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 16 حصوں میں تقسیم کرکے ایک، ایک حصہ ہر بیوہ کو، 8 حصے بیٹی کو اور  6  حصے بھائی کو ملیں  گے۔یعنی فیصد کے اعتبار سے 6.25% ہر بیوہ کو، 50.00% بیٹی کو اور 37.50% بھائی کو ملے گا۔نوٹ : یہ تقسیم اس وقت ہے جب کہ متوفی کی وفات کے وقت اس کا کوئی بیٹا یا والدین حیات نہ ہوں۔ فقط واللہ اعلم

عنوان: بیوہ، تین بیٹیاں اور بھائی میں ترکہ کی تقسیم
سوال: بیوہ،  3بیٹیاں،  1سگابھائی  اور  2سوتیلےبھائی  اور  2سوتیلی بہنیں ہیں، ترکہ کی تقسیم کیسے ہوگی؟
جواب: صورتِ  مسئولہ میں  ذکر کردہ ورثاء کی تفصیل اگر واقعہ کے مطابق اور درست ہے  تو   مرحوم  کے  ترکہ  کی تقسیم کا شرعی طریقہ یہ ہے کہ مرحوم کے ترکہ میں سے اس کے حقوقِ متقدمہ یعنی تجہیز وتکفین کے اخراجات نکالنے کے بعد، مرحوم کے ذمہ اگر کوئی قرض ہو تو  اسے مرحوم کے کل  ترکہ میں سے ادا کرنے بعد، مرحوم نے اگر کوئی  جائز وصیت کی ہو تو اسے ایک  تہائی ترکہ میں سے نافذ کرکےباقی کل منقولہ وغیر منقولہ  ترکہ  کو  72 حصوں میں تقسیم کرکے مرحوم  کی بیوہ کو 9 حصے، مرحوم کی ہر ایک بیٹی کو 16، 16 حصے کرکے اور مرحوم کے سگے بھائی کو 15 حصے ملیں گے۔یعنی مثلًا  100 روپے  میں سے مرحوم کی بیوہ کو  12.50 روپے، مرحوم کی  ہر ایک بیٹی کو   22.22  روپے اور  مرحوم کے  سگے  بھائی کو    20.83 روپے ملیں گے۔باقی سگے بھائی کی موجودگی میں سوتیلے بھائی بہن   (یعنی باپ شریک بھائی بہن) وارث نہیں ہوں گے، اور اگر سوتیلے سے مراد ماں شریک بہن بھائی ہیں تو مذکورہ صورت میں بیٹیوں کی وجہ سے ان کا حصہ نہیں ہوگا۔ فقط واللہ اعلم

عنوان: والدہ کی زندگی میں والد کی میراث تقسیم کرنے کا حکم
سوال: والد کا انتقال ہوگیا ہے، والدہ حیات ہیں،  اب کیا میراث تقسیم ہوگی یا نہیں ؟
جواب: صورتِ  مسئولہ میں والد کے انتقال کے بعد اگر ورثاء میں سے کوئی اپنا حصہ لینا چاہے تو   مرحوم والد کی میراث کی تقسیم لازم ہے، خواہ ابھی والدہ زندہ ہوں۔ فقط واللہ اعلم

عنوان: کلالہ کی تعریف
سوال: کلالہ کسے  کہتے ہیں؟  تفصیل ذکرکریں!
جواب: "کلالہ"  کی تفسیر میں  اختلاف ہے کہ یہ میت کا وصف ہے یا ورثاء کو کہا جاتا ہے یا  ترکہ کو، لیکن "کلالہ"  کی جو تعریف معروف ہے اُس کے مطابق  "کلالہ "  سے مراد وہ میت  ہے  جس کے ورثاء میں اصول  و فروع میں  سے کوئی موجود نہ ہو یعنی اُس کے  والد  دادا اور بیٹے پوتوں میں سے کوئی موجود نہ ہو۔تفسير الزمخشري = الكشاف عن حقائق غوامض التنزيل (1/ 485):"فإن قلت:ما الكلالة؟ قلت: ينطلق على ثلاثة على من لم يخلف ولداً ولا والداً، وعلى من ليس بولد ولا والد من المخلفين، وعلى القرابة من غير جهة الولد والوالد."المبسوط للسرخسي (17/ 53):"والكلالة من ليس له ولد ولا والد."البحر الرائق شرح كنز الدقائق ومنحة الخالق وتكملة الطوري (8/ 566):"واختلفوا في الكلالة هل هي صفة للميت أو للورثة أو للتركة ؟"الفقه الإسلامي وأدلته (10/ 430):"وفي الأثر: «الكلالة: من ليس له ولد، ولا والد».وولد الابن داخل في الولد، لقوله تعالى: {يا بني آدم} [الأعراف:31/7] والجد داخل في الوالد، لقوله تعالى: {كما أخرج أبويكم من الجنة} [الأعراف:27/7]."فقط واللہ اعلم

عنوان: بھتیجی اور چچازاد بہن ہوں تو میراث بھتیجی کو ملےگی
سوال: کلالہ کی وفات کے بعد بھتیجی اور چچازاد بہن ہو تو میراث کیسے تقسیم ہوگی؟
جواب: واضح ہو کہ بھتیجی اور چچازاد بہن کا تعلق میراث میں "ذوی الارحام" سے ہے اور فقہاء کرام نے ذوی الارحام کی جو چار قسمیں بیان کی ہیں، ان میں سے بھتیجی کا تعلق تیسری قسم اور چچازاد بہن کا تعلق چوتھی قسم سے ہے۔ نیز تیسری قسم کو چوتھی قسم پر مقدم کیا جائے گا لہذا صورتِ مسئولہ میں بھتیجی کی موجودگی میں چچازاد بہن کا صہ نہیں ہے، تمام میراث بھتیجی کو ملے گی۔الدر المختار وحاشية ابن عابدين (رد المحتار) (6 / 794):(ثم) جزء أبويه وهم (أولاد الأخوات) لأبوين أو لأب وأولاد الإخوة والأخوات لأم وبنات الإخوة لأبوين أو لأب وإن نزلوا ۔۔۔ (ثم) جزء جديه أو جدتيه وهم (الأخوال والخالات والأعمام لأم والعمات وبنات الأعمام وأولاد هؤلاء ۔فقط واللہ اعلم

عنوان: فتویٰ نمبر 144211200103 کے سوال کی وضاحت کے بعد جواب
سوال: میں یہ سوال پہلے بھی کر چکا ہوں مگر شاید صحیح نہ بتا سکا تھا ۔ اس سوال میں جو گھر ہے وہ اس شخص کی ذاتی ملکیت ہے جو کہ اس نے اپنی ذاتی کمائی ہوئی رقم سے خریدا تھا ، والد کی طرف سے وراثت میں نہیں ملا۔ یہ شخص شادی شدہ ہے اور اپنے گھر میں بیوی اورنابالغ بیٹی کے ساتھ رہتا ہے۔ اس کے علاوہ اس کے دو چھوٹے بھائی بھی ہیں جو صاحبِ اولاد ہیں اور والدہ بھی حیات ہیں ۔بھائیوں کو اس شخص نے اسٹامپ پیپر پر لکھ کر دے دیا ہے کہ اس کی جائیداد جس میں ایک گھر ہے جس کی مالیت تقریبًا ایک کڑور چالیس لاکھ ہے اس سے اس کے بھائیوں کا کوئی تعلق نہیں ہے۔ اگر خدانخواستہ اس شخص کا انتقال ہو جاۓ تو اس کی جائیداد کی تقسیم کس طرح ہوگی؟ اور اس کے بھائی شرعی طور پر اس کی بیوی اور بچی کو ڈرا دھمکا کر ان کی جائیداد میں حصہ تو طلب نہیں کر سکیں گے؟
جواب: محترم! آپ کا سوال پہلے بھی صحیح طرح سے سمجھ کر ہی جواب دیا گیا تھا، پہلے بھی یہی فرض کر کے کے جواب دیا گیا تھا کہ جس گھر کے بارے میں سوال ہورہا ہے وہ اس شخص کا ذاتی گھر ہے، لیکن چوں کہ مذکورہ شخص کے والد اور بیٹا نہ ہونے کی وجہ سے اس کے دونوں بھائی بھی والدہ، بیوہ  اور بیٹی کے ساتھ  وارث بنیں گے؛ اس لیے اس جواب میں بھی یہی لکھا گیا تھا کہ  :’’ اگر مذکورہ شخص کے والد حیات نہیں ہیں، اور اس کی وفات کے وقت اس کا کوئی بیٹا بھی موجود نہ ہوا (یعنی کوئی بیٹا پیدا ہی نہ ہوا، یا پیدا ہو کر زندہ نہ رہا)، اور ان کے دونوں یا کوئی ایک بھائی زندہ ہوئے تو وہ بھائی بھی اس کے وارث بنیں گے، مذکورہ شخص کے یہ کہنے یا لکھنے ’’کہ اس کی جائے داد میں اس کے بھائیوں کا کوئی حصہ نہیں ہے‘‘ سے اس کے بھائی اس کی میراث سے محروم نہیں ہوں گے، کیوں کہ کسی کو وارث بنانا یا وراثت سے محروم کرنا یہ انسان کے بس کی بات نہیں ہے، وراثت کا حق اللہ تعالیٰ کی طرف سے طے کردہ ہے، لہٰذا اس شخص کے دیگر  ورثاء (بیوی، بیٹی اور والدہ) کو ان کا شرعی حصہ دینے  کے بعد جتنا بچے گا وہ اس کے بھائیوں میں اس شخص کے وارث ہونے کی حیثیت سے برابر برابر تقسیم ہوگا، لیکن چوں کہ ابھی مذکورہ شخص زندہ ہے؛ اس لیے ابھی ورثاء کے حتمی حصے بتائے نہیں جاسکتے ہیں، کیوں کہ یہ پتا نہیں کہ اس شخص کے انتقال کے وقت اس کے موجودہ ورثاء میں سے کون کون زندہ ہوگا، اس  لیے حتمی تقسیم اس کے انتقال کے وقت ہی بتائی جاسکتی ہے۔‘‘ شاید سائل کا خیال یہ ہے کہ کسی  شخص کی موت کے بعد اس کی ذاتی ملکیت میں صرف اس کی اولاد اور بیوہ کو ہی وراثت کا حق حاصل ہے،  بہن بھائیوں کا اس سے کوئی تعلق نہیں ہے، جب کہ حقیقت یہ نہیں ہے، بلکہ جیسے موروثی جائے داد میں بہن بھائیوں کا حصہ ہوتاہے، اسی طرح اگر کسی شخص کی اولاد میں بیٹا نہ ہو، اور اس کے والد بھی حیات نہ  ہوں تو اس کی ذاتی مملوکہ جائے داد میں بھی بھائی کو وراثت کا حق حاصل ہے۔ فقط واللہ اعلم

عنوان: بھتیجی اور چچا زاد بھائی کا ترکہ میں حصہ
سوال: کلالہ کی وفات کے بعد بھتیجی  کا حصہ،  جب کہ متوفی کے  چچا زاد موجود ہیں!
جواب: اگر کسی آدمی کی وفات کے بعد اُس کے ورثاء میں بھتیجی اور چچا زاد بھائی ہوں تو اس کا ترکہ اس کے چچا زاد بھائی کو ملے گا، بھتیجی کا ترکہ میں کوئی حصہ نہ ہو گا۔ فقط واللہ اعلم

عنوان: بیوی کے نام مکان کرنا / بیوہ سات بیٹوں اور پانچ بیٹیوں میں میراث کی تقسیم
سوال: میرے ایک دوست کے والد صاحب نے اپنی محنت اور مشقت کی کمائی سے ایک تین منزلہ مکان بنایا اور بعد میں اپنی زوجہ کے نام کروادیا ، کچھ عرصہ قبل دوست کے والد صاحب کا انتقال ہوگیا، مرحوم انتقال تک اپنی زوجہ اور تمام بیٹوں کے ساتھ اسی گھر میں رہ رہے تھے اور ان کی تدفین بھی اسی گھر سے ہوئی تھی ،اب سوال یہ ہے کہ اس مکان کی ملکیت کی شرعی حیثیت کیا ہو گی ؟  اگر والد کی ملکیت ہے تو اس کی شرعی تقسیم کیا ہو گی ؟ سات بھائی اور پانچ بہنیں ہیں جو کہ سب شادی شدہ ہیں اور والدہ بھی حیات ہیں اور  اگر والدہ کی ملکیت ہے تو شرعی تقسیم کیا ہو گی ؟اگر والدہ کی ملکیت ہے تو کیا والدہ یہ مکان کسی بھی ایک بیٹے یا بیٹی کے نام کر سکتی ہیں ؟
جواب:
صورتِ مسئولہ  میں  اگر مرحوم  نے  مذکورہ مکان اپنی بیوی کے نام،  ہدیہ ( گفٹ) کی نیت سے کیا تھا  اور نام کرنے کے بعد گھر کا مکمل قبضہ و تصرف بھی دے دیا تھا تو اس صورت میں یہ گھر مرحوم کی بیوی  کی ملکیت میں آگیا تھا، اب وہ مرحوم کے ترکہ میں شامل نہیں ہوگا اور  جب تک  مرحوم کی بیوہ حیات ہیں یہ ان کی ملکیت ہے، بیٹوں اور بیٹیوں میں تقسیم نہیں ہوگا ،تاہم اگر  بیوہ اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہتی ہیں تو کرسکتی ہیں، اور اپنی  زندگی میں جو جائیداد تقسیم کی جائے،  وہ ہبہ (گفٹ) کہلاتی ہے اور اولاد کے درمیان ہبہ  (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»."(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی، البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہےنیز جس کو جوکچھ دیا جائے وہ مکمل قبضہ کے ساتھ دیا جائے ،صرف نام کرنا  کافی نہیں ہوگا ۔ بہرصورت کسی ایک یا بعض کو دے دینا اور دوسروں کو بالکل محروم کرنا جائز نہیں ہے۔یہ سب تفصیل اس صورت میں تھی کہ جب مرحوم نے اپنا قبضہ و تصرف ختم کرکے، یہ گھر اپنی بیوی کو  مکمل  قبضہ  و تصرف کے ساتھ   ہدیہ کردیا ہو، لیکن اگر مرحوم نے یہ گھر  صرف بیوی کے نام کیا تھا،  مکمل قبضہ و تصرف کا اختیار نہیں دیا تھا، اگرچہ نام کرتے ہوئے ہدیہ کی نیت تھی،تو اس صورت میں  قبضہ نہ دینے کی وجہ سے ہدیہ مکمل نہ ہوا، لہٰذا یہ گھر مرحوم کی ملکیت  تھا اور   اب مرحوم کے انتقال کے بعد ان کے ورثاء میں تقسیم ہوگا ۔مرحوم کے  ورثاء  میں اگر صرف بیوہ ، سات بیٹے اور پانچ بیٹیاں ہیں ،یعنی مرحوم کے والدین  موجود نہیں ہیں تو اس صورت میں ترکہ کی تقسیم کا شرعی طریقہ یہ ہے کہ  مرحوم کے ترکہ میں  سے اس کے حقوقِ  متقدمہ  یعنی تجہیز و تکفین کے اخراجات نکالنے کے بعد، مرحوم  کے ذمے  اگر کوئی قرض ہے تو اسے کل ترکہ  میں سے ادا کرنے کے بعد، مرحوم نے اگر کوئی  جائز وصیت کی ہو تو اسے   باقی ترکے کے ایک تہائی ترکہ میں سے نافذ کرکے  باقی کل منقولہ وغیر منقولہ  ترکہ کو  152 حصوں میں تقسیم کرکے مرحوم کی بیوہ کو  19 حصے ،مرحوم کے ہر بیٹے کو  14 حصے اور مرحوم کی ہر بیٹی کو  7  حصے ملیں  گے ، یعنی 100روپے میں سے  مرحوم کی بیوہ کو  12.50 روپے ،مرحوم کے ہربیٹے کو  9.21  حصے اور ہر بیٹی کو  4.60 روپے ملیں گے ۔وفي الفتاوى الهندية:"ومنها: أن يكون الموهوب مقبوضًا حتى لايثبت الملك للموهوب له قبل القبض."(4/374ط:دار الفکر)وفي رد المحتار:"(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبة."(5/ 689ط:سعيد)وفي الفتاوى الهندية :"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية." (4/ 391ط:دار الفکر)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بھائیوں کو زندگی میں وراثت سے محروم کرنے کا حق
سوال: اگر ایک شخص جو کہ شادی شدہ ہے اور اس کی ایک نابالغ بیٹی ہے۔ اس کے علاوہ اس کے دو چھوٹے بھائی بھی ہیں جو  صاحب اولاد ہیں اور والدہ بھی حیات ہیں ۔بھائیوں کو اس شخص نے اسٹامپ پیپر پر لکھ کر دے دیا ہے کہ اس کی جائیداد جس میں ایک گھر ہے جس کی مالیت تقریبًا ایک کڑور چالیس لاکھ  ہے اس سے اس کے بھائیوں کا کوئی تعلق نہیں ہے۔ اگر  خدانخواستہ اس شخص کا انتقال ہو جاۓ تو اس کی جائیداد کی تقسیم کس طرح ہوگی؟ اور اس کے بھائی شرعی طور پر اس کی بیوی اور بچی کو ڈرا دھمکا کر ان کی جائیداد میں حصہ تو طلب نہیں کر سکیں گے؟
جواب: صورتِ  مسئولہ  میں اگر مذکورہ شخص کے والد حیات نہیں ہیں، اور اس کی وفات کے وقت اس کا کوئی بیٹا بھی موجود نہ ہوا (یعنی کوئی بیٹا پیدا ہی نہ ہوا، یا پیدا ہو کر زندہ نہ رہا)، اور ان کے دونوں یا کوئی ایک بھائی زندہ ہوئے تو وہ بھائی بھی اس کے وارث بنیں گے، مذکورہ شخص کے یہ کہنے یا لکھنے ’’کہ اس کی جائے داد میں اس کے بھائیوں کا کوئی حصہ نہیں ہے‘‘ سے اس کے بھائی اس کی میراث سے محروم نہیں ہوں گے، کیوں کہ کسی کو وارث بنانا یا وراثت سے محروم کرنا یہ انسان کے بس کی بات نہیں ہے، وراثت کا حق اللہ تعالیٰ کی طرف سے طے کردہ ہے، لہٰذا اس شخص کے دیگر  ورثاء (بیوی، بیٹی اور والدہ) کو ان کا شرعی حصہ دینے  کے بعد جتنا بچے گا وہ اس کے بھائیوں میں برابر برابر تقسیم ہوگا، لیکن چوں کہ ابھی مذکورہ شخص زندہ ہے؛ اس لیے ابھی ورثاء کے حتمی حصے بتائے نہیں جاسکتے ہیں، کیوں کہ یہ پتہ نہیں کہ اس شخص کے انتقال کے وقت اس کے موجودہ ورثاء میں سے کون کون زندہ ہوگا، اس  لیے حتمی تقسیم اس کے انتقال کے وقت ہی بتائی جاسکتی ہے۔ الدر المختار وحاشية ابن عابدين (رد المحتار) (6/ 773):’’ (يحوز العصبة بنفسه وهو كل ذكر) فالأنثى لا تكون عصبة بنفسها بل بغيرها أو مع غيرها (لم يدخل في نسبته إلى الميت أنثى) ... (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى خلافا لهما وللشافعي‘‘.فقط واللہ اعلم

عنوان: بہن کو مکان دیا ہو اور اس کا انتقال ہو جائے تو مکان کس کا ہو گا؟
سوال: ہم ، بھائیوں نے اجتماعی طور پر شادی کے بعد اپنی بہن کو فلیٹ دیا تھا۔ میری بہن فوت ہوگئی اس کا شوہر اور دو بیٹیاں زندہ ہیں۔ کس کے نام فلیٹ منتقل کیا جائے گا؟  برائے مہربانی اسلامی شریعت کے مطابق راہ نمائی کریں!
جواب: صورتِ  مسئولہ میں اگر آپ بھائیوں نے یہ فلیٹ مالکانہ حقوق کے ساتھ اپنی بہن کو دے دیا تھا تو اس کی مالک آپ کی بہن بن گئی تھیں، ان کے انتقال کے بعد مذکورہ فلیٹ مرحومہ کے ترکے میں شامل ہو کر ان کے تمام ورثاء  میں تقسیم ہوگا۔یعنی مذکورہ فلیٹ کے یا اس کی قیمت کے 12 حصے کیے جائیں گے اور  اس میں سے تین حصے مرحومہ کے شوہر کو، آٹھ حصے  مرحومہ کی دونوں بیٹیوں کو اور ایک حصہ بھائیوں کو ملے گا۔یعنی فیصد کے اعتبار سے 25 فیصد مرحومہ کے شوہر کو، چھیاسٹھ اعشاریہ چھیاسٹھ فیصد  مرحومہ کی دونوں بیٹیوں کو  (جو اُن میں برابر برابر تقسیم ہوجائے گا) اور آٹھ اعشاریہ چونتیس فیصد مرحومہ کے بھائیوں کو ملے گا۔واضح رہے کہ یہ تقسیم اس صورت میں ہے جب کہ آپ کی بہن کی وفات کے وقت آپ کے والدین حیات نہ ہوں، اگر دونوں میں سے کوئی حیات ہو تو تقسیم مختلف ہوگی، اس صورت میں دوبارہ رجوع کرکے مسئلہ معلوم کرلیا جائے۔اور اگر آپ بھائیوں نے یہ فلیٹ مرحومہ کو مالکانہ حقوق کے ساتھ نہیں دیا تھا، بلکہ صرف رہائش کے لیے دیا تھا تو ایسی صورت  میں اس فلیٹ کے مالک آپ بھائی  ہی ہوں گے اور بہن کے انتقال کے بعد یہ فلیٹ سب بھائیوں کی ملکیت شمار ہوگا یا اور ترکے میں تقسیم نہیں ہوگا۔  فقط واللہ اعلم

عنوان: ۳ بیٹیاں ، ایک بھائی اور ایک بہن کے درمیان میراث کی تقسیم
سوال: ایک عورت کا انتقال ہوا اور اس نے تین لڑکیاں ،  ایک بھائی اور ایک بہن چھوڑے ، تو ان تمام کا وراثت میں کتنا حصہ بنے گا؟
جواب: صورتِ مسئولہ میں سب سے پہلے مرحومہ کے حقوقِ متقدمہ یعنی تجہیز و تکفین کا خرچہ نکالنے کے بعد دیکھا جائے گا کہ اگر مرحومہ کے ذمہ کوئی قرض ہو تو اس کو ادا کرکے اگر مرحومہ نے کوئی جائز وصیت کی ہو تو اس کو ایک تہائی ترکہ سے نافذ کرنے کے بعد  باقی کُل مال کو 9 حصوں میں تقسیم کرکے 2،2 حصے ہر ایک بیٹی کو ، 2 حصے مرحومہ کے بھائی کو اور ایک حصہ مرحومہ کی بہن کو دیا جائے گا۔یعنی فیصد کے اعتبار سے کل مال کا 22.222 فیصد مرحومہ کی ہر ایک بیٹی کو ، 22.222 فیصد مرحومہ کے بھائی کو جب کہ 11.111 فیصد مرحومہ کی بہن کو ملے گا۔فقط واللہ اعلم

عنوان: شوہر، تین بھائی اور تین بہنوں میں میراث کی تقسیم
سوال: زینب کے پہلے شوہر کا انتقال 2010 میں ہو گیا تھااور کوئی اولاد نہیں تھی ، اس نے دوسری شادی عابد سے کی جس کی پہلی بیوی سے ایک بیٹا اور بیٹی تھی،مگر  زینب کی اپنی کوئی اولاد دوسری شادی کے بعد بھی نہیں تھی۔زینب کے والدین بہت پہلے انتقال کر چکے ہیں، اب اس کی تین بہنیں اور بھائی انتقال کر چکے ہیں ۔زینب کے تین بھائی اور تین بہنیں بھی حیات ہیں ۔اس کا ایک مکان سابقہ شوہر کے ساتھ مشترکہ  ہے ۔اب وراثت کی تقسیم کیا ہو ؟ جائیداد اور بینک اکاونٹ کی رقم کس طرح تقسیم ہو گی اور وراثت کیا بنے گی ؟ کیا جو بہنیں وفات پاچکی ہیں ان کی اولاد بھی تقاضہ کر سکتی ہیں؟
جواب: صورتِ  مسئولہ میں  زینب کے انتقال کے وقت اگر اس کے شوہر اور بہن بھائی حیات  تھے تو زینب کی تمام مملوکہ جائیداد اور نقد رقم میں سے ان کے حقوق متقدمہ (قرض اور وصیت وغیرہ) نکالنے کے بعد باقی جائیداد میں سے آدھا حصہ  زینب کے شوہر  کو ملے گا اور باقی آدھا حصہ  زینب  کے ان بہن بھائیوں میں جو زندہ ہوں اس طرح تقسیم ہوگا کہ ہر بھائی کو بہن کے مقابلہ میں دوگنا حصہ ملے گا، زینب کے  جن بہن  بھائیوں کا انتقال زینب کی زندگی میں ہوچکا ہو ان کا یا ان کے بچوں کا  زینب کے ترکہ میں کوئی حق نہیں ہوگا۔ فقط واللہ اعلم

عنوان: والد کی زندگی میں فوت شدہ بیٹی کا والد کی میراث میں حصہ
سوال: والد کی زندگی میں شادی شدہ بیٹی کا انتقال ہو گیا تو  کیا والد کی وفات کے بعد وراثت میں اس بیٹی کا حصہ ہو گا؟ جب کہ باقی اور بہن بھائی بھی ہیں۔
جواب: جس بیٹی کا انتقال والد کی زندگی میں ہوگیا، والد  کی وفات کے بعد اس کا میراث میں حصہ نہیں ہوگا، نیز دیگر بھائی بہنوں کی موجودگی میں   اس کی اولاد کا  بھی میراث میں شرعًا حصہ نہیں ہوگا۔الدر المختار وحاشية ابن عابدين (رد المحتار) (6/ 758):’’وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه.‘‘فقط واللہ اعلم

عنوان: دو بھائی اور دو بہنوں میں 18 مرلہ زمین کی تقسیم
سوال: 18مرلہ زمین کی تقسیم 2 بھائی اور 2 بہنوں کے درمیان کیسے ہو گی؟  اور اگر تقسیم کا کوئی فارمولا ہے جس سے بندہ خود جان سکتا ہے کہ ہر کسی کو کتنا حصہ ملے گا تو وہ بھی بتا دیں،  بھائی بہنوں کی کسی بھی تعداد کے بارے میں۔
جواب: صورتِ  مسئولہ  میں والدین کے ترکہ  کی  زمین    ان کے شرعی ورثاء دو بیٹے اور دو بیٹیوں میں تقسیم کا  طریقہ  یہ ہے کہ   مکمل ترکہ  کو 6 حصوں میں تقسیم کرکے 2، 2 حصے ہر ایک بیٹے کو اور ایک، ایک حصہ ہر ایک بیٹی کو ملے گا۔یعنی  18 مرلہ میں سے 6، 6 مرلہ ہر ایک بیٹے کو، اور 3، 3 مرلہ ہر ایک بیٹی کو ملے گا۔اور نقد رقم کے حساب سے تقسیم کا طریقہ یہ ہے کہ مثلًا   100 روپے  میں  سے  ہر  ایک  بیٹے کو    33.33 روپے کرکے اور ہر ایک بیٹی کو   16.16 روپے کرکے ملیں گے۔میراث کے مسائل میں ورثاء کی تعداد اور حیثیت تبدیل ہونے سے ان کے حصے مختلف ہوتے رہتے ہیں، اور اس کے ضوابط "علم الفرائض/ علم المیراث" میں مقرر ہیں، جن کا ماخذ قرآنِ مجید اور احادیثِ مبارکہ ہیں۔ لہٰذا بوقتِ ضرورت میراث کی کتابوں کی طرف یا اس کے ماہرین کی  طرف رجوع کیا جائے۔ فقط واللہ اعلم

عنوان: فوج کی سرورس میں دورانِ ملازمت انتقال کرجانے والے فوجی کے لواحقین کو ملنے والی امداد کا حکم
سوال: ایک فوجی شخص دورانِ  سروس سن 65  کی جنگ میں شہیدہوگیاتھا، فوج کی طرف سےاس کےلواحقین کو کچھ  زمین اورمکان وغیرہ،  جس طرح حکومت دورانِ سروس حادثاتی طورپرانتقال کرجانے والے پولیس ڈیپارٹمنٹ میں پولیس اہلکاروں کی بیوہ اوربچوں  کے لیے بڑی گرانٹ وغیرہ دیتی ہے،  اسی طرح موصوف فوجی کوبھی دیاگیاتھا، اس وقت شہید کے بچے چھوٹے اور ناسمجھ تھے، شہید کی بیوہ نے دوسری شادی کرلی اور بچے دادا نے پالے، اب کئی سالوں بعد بچےباپ کی دورانِ سروس شہادت کےبعد شہید کی بیوہ کو  ملنے والی حکومتی گرانٹ یاامداد میں  سےحصہ مانگ رہےہیں، کیا اولاد شرعًا اس گرانٹ یاامداد میں  مطالبہ کرسکتی ہےیانہیں؟
جواب: کسی بھی ادارے کے ملازم کے انتقال کے بعد ادارے کی جانب سے مرحوم ملازم کے پس ماندگان  کو جو  رقم  امداد کے طور پر دی جاتی ہے وہ رقم ملازم کے  ترکہ میں شامل نہیں ہوتی،  بلکہ وہ رقم ادارے کی جانب سے عطیہ،  امداد  اور  تبرع ہوتا ہے،  اس لیے  ادارہ مرحوم کے جن لواحقین کو وہ رقم دے گا وہی اس کے مالک ہوں گے۔         صورتِ  مسئولہ میں   مذکورہ   مرحوم  ملازم کے  ملازمت کے دوران انتقال کی صورت میں محکمہ کی جانب سے اس کے لواحقین  کو متعلقہ محکمہ کے ضابطہ کے مطابق جو  زمین، مکان اور رقم وغیرہ دی گئی ہے ،  یہ چیزیں  مرحوم کے ترکہ میں شامل نہیں ہوں گی، بلکہ ادارے نے  جن لواحقین کے نام جس تناسب سے جاری کی ہیں اسی کے مطابق ان کو ملیں  گی، اگر  متعلقہ ادارے نے  یہ رقم بیوہ اور بچوں   دونوں کے نام سے دی ہیں تو اس میں بیوہ کے ساتھ  ، مرحوم کے  بچوں کا  بھی حق و حصہ ہوگا، اور اگر ادارے نے صرف  بیوہ کے ہی نام سے جاری کی ہیں تو  وہی اس کی مالک ہوگی، بچوں کا اس میں کوئی حق وحصہ نہیں ہوگا، خلاصہ یہ ہے کہ متعلقہ ادارے کی طرف سے ملنے والی زمین، مکان اور  رقم  اسی کی ملکیت ہوگی  جس کو ادارہ نامزد کرکے دےگا، لہذا  متعلقہ ادارے سے ان کا ضابطہ دریافت کرلیا جائے۔فتاوی شامی میں ہے:"لأن تركه الميت من الأموال صافيًا عن تعلق حق الغير بعين من الأموال، كما في شروح السراجية." (6/759،  کتاب الفرائض، ط: سعید)وفیہ ایضا:"(هي) لغةً: التفضل على الغير ولو غير مال. وشرعًا: (تمليك العين مجانًا) أي بلا عوض لا أن عدم العوض شرط فيه ... (وسببها إرادة الخير للواهب) دنيوي كعوض ومحبة وحسن ثناء، وأخروي."(5/ 687، کتاب الھبة، ط: سعید)الموسوعۃ الفقھیہ میں ہے:"العطية: هي ما أعطاه الإنسان من ماله لغيره، سواء كان يريد بذلك وجه الله تعالى، أو يريد به التودد، أو غير ذلك."(23/ 227، تحت عنوان الزکاۃ، ط:  دارالسلاسل کویت)         امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسان ِ سرکار ہے، بدونِ  قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہے  تقسیم کردے۔‘‘(4/343، کتاب الفرائض،

عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم

عنوان: بیٹوں کی طرف سے والدہ کے علاج پر کیے گئے خرچ کو میراث سے منہا کرنے کا حکم
سوال: میری والدہ کی وراثت  کی تقسیم سے پہلے میں نے تجویز دی کہ  چوں کہ آخر وقت میں علاج پر بہت خرچہ ہوا ہے اور یہ خرچہ صرف تین بیٹوں نے کیا،  لہٰذا پہلے یہ اخراجات منہا کرکے پھر  میراث تقسیم کی جائے،  مگر ایک بھائی جس نے خرچہ بھی نہیں کیا تھا ، اس نے سخت مخالفت کی،  واضح  رہے کہ تینوں بھائیوں نے اپنی سعادت سمجھ کے سب  خرچہ کیا،تو اب وراثت کیسے تقسیم ہوگی؟
جواب: بصورتِ مسئولہ اگر مذکورہ بھائیوں نے قرض  کی صراحت کے ساتھ والدہ کے علاج پر رقم خرچ کی تھی یا واپسی کے معاہدے کے ساتھ خرچ کی تھی تو میراث تقسیم کرنے سے پہلے مذکورہ رقم کو منہا کیا جاسکتا ہے، تاہم اگر مذکورہ بھائیوں نے والدہ کے علاج  پر  مذکورہ رقم قرض کی صراحت یا واپسی کے معاہدہ  کے بغیر خرچ کی تھی تویہ  رقم بھائیوں کی طرف سے اپنی والدہ  پر تبرع واحسان تھا (جیسے کہ سوال سے بھی یہی ظاہر ہورہا ہے) لہذا اس رقم کو میراث سے منہا نہیں کیا جاسکتا۔فتاوی عالمگیری (الفتاوى الهندية ) میں ہے:"ثم بالدين و أنه لايخلو إما أن يكون الكل ديون الصحة أو ديون المرض، أو كان البعض دين الصحة والبعض دين المرض، فإن كان الكل ديون الصحة أو ديون المرض فالكل سواء لايقدم البعض على البعض، و إن كان البعض دين الصحة و البعض دين المرض يقدم دين الصحة إذا كان دين المرض ثبت بإقرار المريض، وأما ما ثبت بالبينة أو بالمعاينة فهو و دين الصحة سواء، كذا في المحيط." (كتاب الفرائض، ج:6، ص:447، ط:مكتبه رشيديه)فقط واللہ اعلم

عنوان: مرحوم کی جائیداد میں بیوہ بھابھی کے حصے کا حکم
سوال: میرے مرحوم شوہر کی جائیداد میں میرے شوہر کی بیوہ  بھابھی کا حصہ بنے گا یا نہیں ؟
جواب: صورتِ  مسئولہ میں اگر آپ کے مرحوم شوہر کے انتقال کے وقت ان کے بھائی فوت ہوچکے تھے تو اس فوت شدہ بھائی کی بیوہ کا وراثت میں حصہ نہیں ہے۔ اور  اگر شوہر کے انتقال کے وقت بھائی حیات تھے تو شوہر کے ورثاء یعنی اس کی اولاد، والدین وغیرہ کی تفصیل ارسال کرکے دوبارہ سوال کریں۔  اس کے بعد ہی متعینہ جواب دیا جاسکتاہے۔المبسوط للسرخسي (17 / 48):"لأن بقاء الوارث حيا بعد موت المورث شرط لإثبات الخلافة في ملكه."فقط واللہ اعلم

عنوان: بھتیجے، بھتیجیاں، بھانجے اور بھانجیوں کا میراث میں حق دار ہونے کا حکم
سوال: ایک عورت فوت ہو گئی،  اس نے کچھ ترکہ چھوڑا،  اس  کے  خاوند پہلے فوت ہو چکے ہیں،  اس کی ایک  لڑکی تھی جو  پہلے فوت ہو چکی ہے،  ان کی اور کوئی اولاد نہیں تھی،  اور ان کاایک بھائی اور  چھ بہنیں تھیں جو  پہلے فوت ہو گئے ہیں ، والدین بھی فوت ہو گئے ہیں،  اب عورت کے صرف بھتیجے بھتیجیاں اور بھانجے بھانجیاں زندہ ہیں،  اب پوچھنا یہ ہے کہ ان کی وراثت شرعی طور پر کن میں تقسیم ہوگی؟
جواب: بصورتِ مسئولہ اگر واقعتًا  مرحومہ کےدیگر ورثاء (والدین، شوہر،  اولاد، بہن، بھائی وغیرہ)  میں سے کوئی حیات نہیں ہے، صرف بھتیجے، بھتیجیاں، بھانجے، بھانجیاں حیات ہیں، تو مرحومہ کے ترکہ میں سے حقوقِ متقدمہ ادا  کرنے کے بعد کل ترکہ صرف بھتیجوں کو ملےگا، باقی بھتیجیاں، بھانجے، بھانجیاں شرعی طور پر مرحومہ کے ترکہ میں حق دار نہیں  ہوں گے۔فتاوی شامی میں ہے:"أن ابن الأخ لايعصب أخته، كالعم لايعصب أخته، و ابن العم لايعصب أخته، و ابن المعتق لايعصب أخته، بل المال للذكر دون الأنثى؛ لأنها من ذوي الأرحام، قال في الرحبية: و ليس ابن الأخ بالمعصب ... من مثله أو فوقه في النسب." (کتاب الفرائض، فصل في العصبات، ج:6، ص:783، ط:ایچ ایم سعید)فقط واللہ اعلم

عنوان: میراث کی تقسیم
سوال: میرے والد کا انتقال ہوگیا اور انہوں نے ایک ایفیڈیوڈ چھوڑا ہے جس میں یہ مذکور ہے کہ انہوں نے پراپرٹی میری دونوں بہنوں کو گفٹ کردی ہے اور انہوں نے میرے لیے میراث یا وصیت کے طور پر کچھ نہیں چھوڑا۔ میں ایک بیٹا اور دو بہنیں ہی ورثاء ہیں۔شریعت کے مطابق ہم تینوں کے درمیان تقسیم کا درست طریقہ کیا ہے جب کہ مذکورہ وصیت بھی موجود ہے؟ میری والدہ کا بھی انتقال ہوگیا ہے اور بہنیں کہتی ہیں کہ گھر ہمارا ہے ؛ کیوں کہ  والد نے ہمیں گفٹ کردیا ہے۔ کیا ہمیں اس وصیت پر عمل کرنا ہوگا یا والد کا یہ فعل درست نہیں تھا ؟  شریعت کے مطابق رہنمائی فرمائیں!
جواب: واضح رہے کہ ہبہ  (گفٹ ) کے مکمل ہونے کے لیے ضروری ہے جس کو  ہبہ (گفٹ) کیا جارہا ہے اس کو ہبہ کی ہوئی چیز کا  مکمل قبضہ دیا جائے اور  اگرزندگی میں  مکمل قبضہ نہ دیا جائے تو پھر گفٹ کرنے والے کے انتقال کے بعد وہ  چیز تمام ورثاء میں ان کے شرعی حصوں کے مطابق تقسیم ہوگی؛  لہذا صورتِ  مسئولہ میں  سائل کے والد نے  چوں کہ زندگی میں قبضہ نہیں دیا تھا صرف موت کے بعد ایک ایفیڈیوڈ  سامنے آئی جس میں گفٹ کا ذکر ہے  تو مذکورہ  پراپرٹی  سائل کے والد کی میراث شمار ہوگی اور  اب سائل اور ان کے دو بہنوں کے درمیان شرعی حصوں کے مطابق تقسیم ہوگی،  یعنی پراپرٹی کے چار  حصے کیے جائیں گے اس میں سے  دو حصے سائل  کے اور  ایک  ایک حصہ ہر بہن کو ملے  گا۔ یعنی فیصد کے اعتبار سے 50 فیصد سائل کا، اور 25، 25 فیصد سائل کی بہنوں کا ہوگا۔سائل کے والد کی  مذکورہ گفٹ کی ایفیڈیوڈ اور وصیت کا  شرعًا کوئی اعتبار نہیں ہے،  اور سائل کی بہنوں کی بات بھی شرعًا درست  نہیں ہے۔  فقط واللہ اعلم

عنوان: ایک بیٹے اور تین بیٹیوں میں 30 لاکھ وراثت کی تقسیم
سوال: والد کا انتقال ہوگیا ہے۔ ورثاء میں ایک بیٹا، تین بیٹیاں ہیں۔ مکان کی قیمت 30 لاکھ ہے۔ تقسیمِ شرعی بتائیں!
جواب: صورتِ مسئولہ میں مرحوم  کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو5  حصوں میں تقسیم کرکے 2 حصے بیٹے کو اور ایک ایک حصہ ہر بیٹی کو ملے گا۔30 لاکھ روپے  میں مکان فروخت ہوجائے تو اس کے اعتبار سے 12 لاکھ روپے بیٹے کو اور   ہر بیٹی کو  6 لاکھ روپے ملیں گے۔فقط واللہ اعلم

عنوان: بیوہ، دو بھائی اور ایک بہن میں میراث کی تقسیم
سوال: میت کے ورثاء میں ایک بیوہ،دو بھائی اور ایک بہن ہے۔ اولاد اور والدین نہیں ہیں۔ ترکہ کس طرح تقسیم ہوگا؟
جواب: صورتِ مسئولہ میں مرحوم  کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 20 حصوں میں تقسیم کرکے بیوہ کے 5 حصے، ہر بھائی کے 6 حصے اور بہن کے 3 حصے ہوں گے۔فیصد کے اعتبار سے بیوہ کو 25%، ہر ایک بھائی کو 30% اور بہن کو 15% ملے گا۔ فقط واللہ اعلم

عنوان: ایک بیوہ، پانچ بیٹیاں اور ایک بیٹے کے درمیان تقسیم میراث
سوال: کیا فرماتے ہیں علماء کرام اس مسئلہ کے بارے میں کہ ایک آدمی میں فوت ہوا اور اس کے ورثاء میں میں ایک بیوی ،  ایک بیٹا  اور پانچ بیٹیاں  ہیں،  ہر ایک کا شرعی لحاظ سے سے وراثت میں میں کتنا حصہ ہوگا؟  اور اس شخص کےترکہ میں سوا آٹھ کھیت ہیں!
جواب: صورت مسئولہ میں میت کے حقوقِ متقدمہ ادا کرنے کے بعد یعنی تجہیز وتکفین کا خرچہ نکالنے کے بعد، اگر میت کے ذمہ کسی کا قرض ہو تو اس کو ادا کرنے کے بعد، اور اگرمیت  نے کوئی جائز وصیت کی ہو تو اس کو ایک تہائی  ترکہ میں نافذ کرنے کے بعد مابقیہ کل ترکہ  کوآٹھ حصوں میں تقسیم کرکے ایک ،ایک حصہ بیوہ  کو، اسی طرح ہر ایک بیٹی کو ایک ایک حصہ، اور دو  حصے بیٹے کو ملیں گے۔ صورتِ تقسیم یہ ہے:مــيــــــــــتــــــــــــــــــــــ 8 ـــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ                                                                                   بیوہ                                                                                                                                   بیٹی                                                                                  بیٹی                                                                                           بیٹی                                                                                            بیٹی                                                                        بیٹی                                                                                                            بیٹا   1          1        1       1      1       1        2فیصد کے اعتبار سے 12.5 بیوہ  کو،  اسی طرح ہر ایک بیٹی کو       12.5،   اور   مرحوم کے بیٹے کو  25 فیصد ملیں گے۔فقط، واللہ اعلم

عنوان: پانچ بیٹیوں اور تین بھتیجوں میں ترکہ کی تقسیم
سوال: زید کا انتقال  ہوا،  ورثا میں پانچ بیٹیاں اور تین بھتیجے چھوڑے  ہیں،  شریعت کے روسے مذکورہ ورثا میں مرحوم کی  میراث تقسیم فرمادیں!
جواب: صورتِ مسئولہ میں ذکر کردہ ورثاء کی تفصیل اگر واقعہ کے مطابق اور درست ہے یعنی مرحوم کے والدین  (اور دادا اور نانی) اس کی زندگی ہی میں وفات پاچکے ہیں اور مرحوم کی کوئی نرینہ اولاد  (بیٹا یا پوتا) بھی نہیں ہے، اور مرحوم کی بیوہ کا بھی اس کی زندگی ہی میں انتقال ہوگیا ہے  اور مرحوم کے بھائیوں کا بھی اس کی زندگی ہی میں انتقال ہوچکا تھا تو  اس صورت میں   مرحوم کے ترکہ  کی تقسیم کا شرعی طریقہ یہ ہے کہ  ترکہ میں سے اس کے حقوق متقدمہ یعنی تجہیزوتکفین کے  اخراجات نکالنے کے بعد، مرحوم کے ذمہ اگر کسی کا قرض ہو تو اسے کل ترکہ میں سے ادا کرنے کے بعد، مرحوم نے اگر کوئی جائز وصیت کی ہو تو اسے ایک تہائی ترکہ میں ادا کرکے باقی کل منقولہ وغیر منقولہ ترکہ کو 45 حصوں میں تقسیم کرکے   6 ، 6 حصے مرحوم کی ہر ایک بیٹی کو ، اور 5،5 حصے مرحوم کے ہر ایک بھتیجے کو ملیں گے۔یعنی مثلا 100 روپے میں سے  مرحوم کی ہر ایک بیٹی کو 13.33 روپے، اور ہر ایک بھتیجے کو 11.11 روپے ملیں گے۔فقط واللہ اعلم

عنوان: شوہر اور بھائیوں کے درمیان ترکہ کی تقسیم کا طریقہ
سوال: عورت کا انتقال ہو جائے اور اس کے والدین بھی نہ ہوں تو اس کی میراث شوہر اور بھائیوں کے درمیان کیسے تقسیم ہوگی ؟
جواب: عورت کے ورثاء میں اگر صرف شوہر اور بھائی ہوں (یعنی والدین کے ساتھ ساتھ اس کی اولاد بھی نہ ہو) تو اس کے ترکہ میں سے آدھا حصہ اس کے شوہر کو ملے گا اور باقی آدھا حصہ تمام بھائیوں میں برابر برابر تقسیم ہوگا۔ فقط واللہ اعلم

عنوان: وراثت میں پنشن کا حکم نیز پوتوں کی میراث
سوال: اگر کسی شخص کے والد کا انتقال ہوا اور حکومت کی جانب سے اس کی جو پینشن ہے وہ صرف اس کی کنواری لڑکیوں کوملتی ہے ،تو شرعاً محض ان کے لیے اس کا استعمال درست ہے یا اس میں دیگر ورثاء کا بھی حصہ ہو گا ؟اور کیا یہ بھی میت کے ترکہ میں شمار ہوگا؟ اسی طرح جس شخص کی اولاد میں سے کسی ایک بیٹے کا والد سے پہلے انتقال ہوگیا ہو جب کہ وہ بیٹا خود بھی صاحبِ  اولاد ہو تو کیا باپ کی وفات کے بعد اس بیٹے کی اولاد کا وراثت میں حصہ ہوگا یا نہیں؟
جواب: واضح رہے کہ پنشن کی رقم حکومت یا کسی بھی ادارے  کی طرف سے عطیہ ہوتی ہے؛ لہذا پنشن کی رقم ادارہ جس کے نام پر جاری کرے اس کے لیے اس کا وصول کرنا اور اس کو اپنے استعمال میں لانا جائز ہے، اس میں وراثت جاری نہیں ہوگی، اگر مرحوم نے اپنی کنواری لڑکیوں  کو نامزد کیا تھا اور مذکورہ ادارے کا ضابطہ یہی ہے کہ ملازم کے نامزد کردہ کو پینشن دی جائے گی تو  اس کی کنواری لڑکیاں ہی  اس کی حق دار ہوں گی۔ اور یہ پنشن  اس کے ترکہ میں شمار نہیں ہوگی۔امداد الفتاوی میں ہے:’’چوں کہ  میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔(4/343، کتاب الفرائض،

عنوان: عدم جریان میراث در وظیفہ سرکاری تنخواہ، ط: دارالعلوم)نیزاگر کسی شخص  کے انتقال کے وقت اس کا کوئی  دوسرا بیٹا موجود ہو تو   اس کے ترکہ میں سے پوتوں  کو کوئی حصہ نہیں ملے گا۔  اور اگر اس کے انتقال کے وقت اس کا کوئی بیٹا زندہ نہ ہو تو اس کے ترکہ میں پوتے وارث ہوں گے۔ ’’وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن‘‘.(تکملة فتح الملهم،  ۲/۱۸، باب ألحقو الفرائض بأھلھا، مسئلۃ میراث الحفید عند وجود الابن)فقط واللہ اعلم

عنوان: بیوہ، بیٹی، دو بھائی اور ایک بہن میں ترکہ کی تقسیم
سوال: اگر متوفی  ایک بیوہ، ایک بیٹی، دو بھائی اور ایک بہن چھوڑکر فوت ہو،  مرحوم کی زمین کی تقسیم ان سب حصّہ داروں میں کیسے ہوگی؟
جواب: صورتِ  مسئولہ میں مرحوم کے ترکہ کی تقسیم کا طریقہ کار یہ ہو گا کہ اولاً مرحوم کے ترکہ سے ان کی تجہیز و تکفین کے اخراجات اور قرضہ جات ادا کیے جائیں، پھر اگر مرحوم نے کوئی جائز وصیت کی ہو تو اس کو  باقی ترکے کے ایک تہائی میں سے نافذ کیا جائے گا، اس  کے بعد مرحوم کے کل ترکہ کو 120 حصوں میں تقسیم کر کے  بیوہ کو 15 حصے، بیٹی کو 60 حصے، ہر ایک بھائی کو  18 حصے اور بہن کو 9 حصے ملیں گے۔یعنی فیصد کے اعتبار سے بیوہ کو  12.5 فیصد، بیٹی کو 50 فیصد، ہر ایک بھائی کو 15 فیصد اور بہن کو 7.5 فیصد ملے گا۔ فقط واللہ اعلم

عنوان: اگر بیٹی کا انتقال ہو جائے تو نواسوں کو کچھ ملے گا یا نہیں؟
سوال: ایک شخص کے نانا کا گھر فروخت ہوتا ہے،  جب کہ نانا حیات نہ ہوں اور نانی حیات ہوں اور ان کا ایک بیٹا اور بیٹیاں ہوں، ان میں ایک بیٹی کا انتقال ہوچکا ہو اور اس کی اولاد ہو،  اب کیا ماں کا حصہ اولاد کو ملتا ہے ؟مطلب کہ نواسے نواسی کو ؟
جواب: صورتِ مسئولہ میں اگر بیٹی کا انتقال اپنے والد کی حیات میں ہی ہو گیا ہو تو  اُن کے ترکہ میں اُن کے نواسوں کا کوئی حق نہ ہو گا اور اگر بیٹی کا انتقال والد کے انتقال کے بعد ہوا ہو تو اس صورت میں والد کے ترکہ میں بیٹی کا بھی حق ہے، لہٰذا جتنا حق بیٹی کا ہے  وہ حق اُس بیٹی کی اولاد میں تقسیم ہو گا۔اگر ہر ایک کے حصے کی تفصیل بھی معلوم کرنا ہو تو اولاً یہ بتا دیں کہ بیٹی کا انتقال والد سے پہلے ہوا ہے یا بعد میں، پھر  مرحوم اور مرحومہ کے دیگر  تمام ورثاء  کی تفصیل  لکھ کر سوال دوبارہ ارسال کر دیں۔ فقط واللہ اعلم

عنوان: والدہ، ایک بیٹے اور سات بیٹیوں میں ترکہ کی تقسیم
سوال: والدہ صاحبہ کا انتقال ہواہے، والد صاحب کا پہلے سے انتقال ہوچکا ہے۔ ایک ہی بھائی ہوں اور سات بہنیں ہیں،  نانی اماں حیات ہیں اور تین ماموں اور دو خالہ ہیں،  برائے مہربانی واراثت کی تقسیم میں ہر ایک کا حصہ بتادیں!
جواب: صورتِ  مسئولہ میں  سائل کی والدہمرحومہ کی جائیداد کی تقسیم کا شرعی طریقہ کار یہ ہے کہ  پہلےمرحومہ کے  حقوقِ متقدمہ  (یعنی مرحومہ کے  ذمہ کسی کا کوئی قرض ہو تو  اسے ادا کرنے کے بعد، اگر مرحومہنے کوئی جائز وصیت کی ہو تو اسے ایک تہائی مال میں سے  ) ادا کرنے کے بعد    باقی کل جائیداد منقولہ وغیر منقولہکو   54/ حصوں میں تقسیم کر  کے مرحومہ  کی والدہ  (سائل کی نانی) کو 9 /حصے، اور  مرحومہ   کے بیٹے  (سائل) کو10 /حصے، اور مرحومہ  کی ہر ایک  بیٹی  (سائل  کی  بہنوں) کو 5/ حصے ملیں  گے۔باقی سائل کے ماموں اور خالہ وغیرہ   کو کچھ نہیں ملے گا، وہ محروم ہوں گے۔یعنی: فیصد کے  اعتبار  سے  100 روپے  میں  سے  16.66 فیصد مرحومہ کی والدہ  کو  اور   18.51 فیصد  مرحومہ کے بیٹے (سائل)  کو، اور 9.25 فیصد مرحومہ  ہربیٹی کو ملےگا۔ فقط واللہ اعلم

عنوان: تین بیٹوں اور سات بیٹیوں کے درمیان والد کے ترکہ کی تقسیم کا طریقہ
سوال: باپ کا انتقال ہوا ہے، ورثاء میں 3 بیٹے اور 7 بیٹیاں ہیں، کس کو کتنا حصہ ملے گا؟
جواب: صورتِ مسئولہ میں مرحوم کے ترکے کی تقسیم کا شرعی طریقہ یہ ہے کہ سب سے پہلے مرحوم کی کل جائیداد میں سے مرحوم کی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اس کی ادائیگی کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد بقیہ کل جائیداد منقولہ و غیر منقولہ کو13 حصوں میں تقسیم کر کے اس میں سے دو، دو حصے مرحوم کے ہر ایک بیٹے کو اور ایک، ایک حصہ مرحوم کی ہر ایک بیٹی کو دیا جائے گا۔فیصد کے اعتبار سے 100 فیصد میں سے (تقریبًا)  15.384فیصد مرحوم کے ہر ایک بیٹے کو اور (تقریبًا) 7.692 فیصد مرحوم کی ہر ایک بیٹی کو ملیں گے۔فقط واللہ اعلم

عنوان: چار بیٹیوں، ایک بھائی اور ایک بہن کے درمیان مرحومہ کی میراث کی تقسیم
سوال: ایک عورت کی وفات ہوگئی ، اس کی چار بیٹیاں ، ایک بہن اور ایک بھائی ہے ۔ اس کا میراث کا مسئلہ دلیل کے ساتھ مطلوب ہے۔
جواب: صورتِ مسئولہ میں مرحومہ کے ترکہ کی تقسیم کا طریقہ کار یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کی تجہیز و تکفین کا خرچہ نکالنے کے بعد ، اگر مرحومہ کے ذمہ کوئی قرض ہو اسے ادا کرنے کے بعد، اگر مرحومہ نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  بقیہ  کل جائیداد  (منقولہ و غیر منقولہ ) کو ۳۶ حصوں میں تقسیم کر کے اس میں سے چھ، چھ ( ۶، ۶) حصے مرحومہ کی ہر ایک بیٹی کو، آٹھ (۸) حصے مرحومہ کے بھائی کو اور چار (۴) حصے مرحومہ کی بہن کو ملیں گے۔فیصد کے اعتبار سے ۱۰۰ فیصد میں سے %16.66 مرحومہ  کی ہر ایک بیٹی کو، %22.22 مرحومہ کے بھائی کو اور % 11.11 مرحومہ کی بہن کو ملیں گے۔الدر المختار وحاشية ابن عابدين (رد المحتار) (6/ 773)’’ (والثلثان لكل اثنين فصاعدا ممن فرضه النصف) وهو خمسة البنت وبنت الابن والأخت لأبوين والأخت لأب والزوج (إلا الزوج) لأنه لا يتعدد، والله تعالى أعلم.‘‘الدر المختار وحاشية ابن عابدين (رد المحتار) (6/ 773)’’ (يحوز العصبة بنفسه وهو كل ذكر) ۔۔۔۔۔۔ (لم يدخل في نسبته إلى الميت أنثى) ۔۔۔۔۔ (ما أبقت الفرائض) أي جنسها (وعند الانفراد يحوز جميع المال) بجهة واحدة. ثم العصبات بأنفسهم أربعة أصناف جزء الميت ثم أصله ثم جزء أبيه ثم جزء جده (ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل ثم أصله الأب ويكون مع البنت) بأكثر (عصبة وذا سهم) كما مر (ثم الجد الصحيح) وهو أبو الأب (وإن علا) وأما أبو الأم ففاسد من ذوي الأرحام (ثم جزء أبيه الأخ) لأبوين (ثم) لأب ثم (ابنه) لأبوين ثم لأب (وإن سفل) تأخير الإخوة عن الجد وإن علا قول أبي حنيفة وهو المختار للفتوى خلافا لهما وللشافعي.‘‘الدر المختار وحاشية ابن عابدين (رد المحتار) (6/ 775)’’ (ويصير عصبة بغيره البنات بالابن وبنات الابن بابن الابن) وإن سفلوا (والأخوات) لأبوين أو لأب (بأخيهن) فهن أربع ذوات النصف والثلثين يصرن عصبة بإخوتهن‘‘۔فقط واللہ اعلم

عنوان: والدہ کے ترکہ میں والد کی دوسری بیوی کی اولاد کا حصہ
سوال: میری مرحومہ والدہ کی جائیداد میں میرے سوتیلے بھائی کا (جو کہ والد کی پہلی بیوی سے ہیں) کیا حصہ ہوگا؟ جب کہ والد صاحب کا بھی انتقال ہو چکا ہے۔
جواب: صورتِ  مسئولہ میں آپ کی والدہ کے ترکہ میں سے آپ کے والد کی پہلی بیوی کی اولاد کا حصہ نہیں ہوگا؛ اس لیے کہ   شرعی طور پر وہ ان کے ورثاء میں داخل نہیں ہیں۔حاشية رد المحتار على الدر المختار  (6 / 758):"وشروطه ثلاثة: موت مورث حقيقةً أو حكماً كمفقود أو تقديراً كجنين فيه غرة، ووجود وارثه عند موته حياً حقيقةً أو تقديراً كالحمل، والعلم بجهل إرثه". فقط واللہ اعلم

عنوان: یکے بعد دیگرے دو شوہروں کے انتقال ہونے پر بیوہ کو دونوں کی پنشن لینا
سوال: میرے والد کا انتقال 1986 میں ہوا تھا،  وه ایک  پرائیویٹ کمپنی کے ملازم تھے تو میری والدہ کو   E.O.B.I کی طرف سے پینشن   ملنے لگی اور 1989 میں میری والدہ کا نکاح ہوگیا اور ان کا انتقال بھی 1999 میں ہوگیا،  اب  میری والدہ اپنے دونوں  شوہروں کی پنشن لیتی ہے،  تو یہ دونو ں پینشن لینا جائز ہے؟
جواب: پینشن کی رقم ادارہ کی طرف سے عطیہ اور تبرع ہوتی ہے، ادارہ   جس کے نام پر جس شرائط کے مطابق  جاری کرے وہی  شخص ان قواعد وضوابط کے مطابق اس کا مالک ہوتا ہے۔لہذا اگر آپ کی والدہ کو   یکے بعد دیگرے دونوں شوہر وں کے انتقال کے بعد ان کے ادارہ کی طرف سے پنشن ملتی ہے، اور ان اداروں کے ضابطے میں یہ شرط نہیں ہے کہ بیوہ دوسری شادی کرلے تو اس کو پنشن نہیں ملے گی، یا ایک بیوہ عورت  دو پنشن نہیں لی سکتی   وغیرہ، تو اس صورت میں آپ کی والدہ کے لیے دونوں پنشن  لینا جائز ہوگا۔یہ ملحوظ رہے کہ  (EOBI) حکومتِ پاکستان کی طرف سے پنشن اور بڑھاپے  کی انشورنس کی سہولت کے لیے قائم فنڈ کا ادارہ ہے جو ملازمین اور ان کے ورثاء کو ان کی سروس کی مدت کے مطابق پنشن و دیگر منفعت دیتا ہے۔کمپنیاں ملازمین کی تنخواہ میں سے کچھ پیسے کاٹ کر ڈالتی ہیں اور اپنی طرف سے بھی اتنا ہی اس میں دیتی ہیں۔اس رقم کی  انویسٹ منٹ  سودی  سرمایہ کاری  کے اداروں میں بھی کی جاتی ہے۔اس کا فقہی حکم بھی یہ ہے کہ سرمایہ  کاری کا مذکورہ طریقہ کار تو ناجائز ہے، لیکن اگر ملازم سے  یہ کٹوتی جبری ہو ،  ملازم کو اس میں اختیار نہ ہو تو  اس صورت میں جو منافع ملازمین یا ان پس ماندگان کو    ملتے ہیں وہ ناجائز نہیں ہوں گے۔فقط واللہ اعلم

عنوان: والد کی موجودگی میں اولاد کا جائیداد میں حصہ مانگنا
سوال: کیا والد  کی موجودگی میں اولاد   کا جائیداد  میں  حصہ مانگنا جائز ہے یا نہیں؟
جواب: واضح رہے کہ  وراثت کا تعلق موت کے بعد سے ہوتا ہے،زندگی میں والد  اپنی جائیداد  کا  خود مالک  ہوتاہے؛ لہٰذا بصورتِ مسئولہ  اولاد کا والد کی زندگی میں والد  کی جائیداد میں کوئی ملکیتی  حق نہیں ہے۔فتاوی شامی میں ہے:"وشروطه: ثلاثة: موت مورث حقيقةً، أو حكمًا كمفقود، أو تقديرًا كجنين فيه غرة و وجود وارثه عند موته حيًّا حقيقةً أو تقديرًا كالحمل والعلم بجهة إرثه، وأسبابه وموانعه سيأتي."(كتاب الفرائض، شرائط الميراث، ج:6، ص:758، ط:ايج ايم سعيد)فقط واللہ اعلم

عنوان: 6 بیٹوں اور 6 بیٹیوں میں ترکہ کی رقم تقسیم
سوال: مرحوم کے بچے ہیں، جن میں  6  لڑکے اور 6 لڑکیاں  ہیں،  اور گھر کی قیمت 2 کروڑ   12 لاکھ ہے تو بیٹے اور بیٹیوں  کے حصے میں کتنے پیسے آئیں گے؟
جواب: صورتِ  مسئولہ میں اگر والد ین کا انتقال ہوگیا ہے اور یہ ترکہ کا مکان ہے اور اب ورثاء میں صرف یہی چھ بیٹے اور چھ بیٹیاں ہیں تو ان میں  ترکہ کی تقسیم کا شرعی طریقہ یہ ہے کہ  مرحوم کے  کل منقول وغیر منقولہ ترکہ کو کل 18 حصوں میں تقسیم کرکے دو، دو حصے  مرحوم کے ہر ایک  بیٹے کو ، اور ایک ، ایک حصہ  ہر ایک بیٹی کو ملے گا۔یعنی مثلًا  21200000  (دو کروڑ، بارہ لاکھ) روپے میں مرحوم کے ہر ایک بیٹے کو   2355555.55  (تئیس لاکھ، پچپن ہزار، پانچ سو پچپن ) روپے (پچپن پیسے) ، اور  ہر ایک بیٹی کو 1177777.77 (گیارہ لاکھ، ستتر ہزار، سات سو ستتر) روپے  (ستتر پیسے) ملیں گے۔ فقط واللہ اعلم

عنوان: حقیقی اولاد کی موجودگی میں داداکی میراث میں پوتا حصہ دار نہیں بنتا
سوال: (دادا کی میراث میں پوتے کا حصہ)   ہمارے ایک چچا کا انتقال 1984 میں ہوا تھا،  جب کہ ہمارے دادا  کا انتقال 1989 میں ہوگیا تھا،  ہمارے متوفی  چچا کا ایک بیٹا ہے،  کیا  ہمارے  دادا  کی میراث میں ہمارے  چچا زاد  کا کوئی حصہ ہے ؟
جواب: صورتِ  مسئولہ میں اگر دادا کی وفات کے وقت ان کے دیگر بیٹے حیات تھے تو  دادا کی وفات سے پہلے فوت ہونے والے بیٹے کے بیٹے کا داداکی  میراث میں حصہ نہیں ہے۔ اور نہ ہی دادا کی حیات میں فوت ہونے والے حقیقی بیٹے کا دادا کی میراث  میں شرعی طور پر حصہ بنتا ہے۔ فقط واللہ اعلم

عنوان: ایک بیوہ، دو بیٹوں اور تین بیٹیوں کے درمیان 50 تولہ سونے کی تقسیم
سوال: میرے والد صاحب نے ورثہ میں 50 تولہ سونا چھوڑا ہے، ہم دو بھائی اور تین بہنیں ہیں،  والدہ محترمہ ابھی حیات ہیں ،الحمدللہ !  اس کی تقسیم شریعت کے مطابق کیسے کرنی ہے ؟
جواب: صورتِ  مسئولہ  میں  مرحوم  کی  میراث کی تقسیم کا شرعی طریقہ یہ ہے کہ مرحوم کے ترکہ  میں سے حقوقِ  متقدمہ  یعنی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل جائیداد منقولہ و غیر منقولہ کو  8 حصوں میں تقسیم کر کے اس میں سے ایک حصہ مرحوم کی بیوہ کو، دو،دو حصے مرحوم کے ہر ایک بیٹے کو اور ایک، ایک حصہ مرحوم کی ہر ایک بیٹی کو ملے گا۔فی صد کے اعتبار سے  100 فیصد میں سے ساڑھے بارہ فی صد مرحوم کی بیوہ کو، 25  فیصد مرحوم کے ہر ایک بیٹے کو اور ساڑھے بارہ فیصد مرحوم کی ہر ایک بیٹی کو ملیں گے۔لہذا  50 تولہ سونے کی قیمت معلوم کرکے  مذکورہ شرح فی صد کے اعتبار سے سونا  تقسیم کرلیا جائے۔ اور اگر سونا ہی تقسیم کرنا ہے تو مذکورہ فیصدی تناسب کو سامنے رکھ کر وزن کے اعتبار سے تقسیم کروالیا جائے، چناں چہ مرحوم کی بیوہ کو 6.25 تولہ سونا،  مرحوم کے ہر ایک بیٹے کو 12.5 تولہ سونا،  اور مرحوم کی ہر ایک بیٹی کو 6.25 تولہ سونا ملے گا۔ فقط واللہ اعلم

عنوان: دادی کی میراث میں فوت شدہ بیٹے کے بچوں کا حصہ
سوال: میرے خاوند کا انتقال میری ساس سے پہلے ہوا ہے  اور میرے خاوند کے دو بچے ہیں۔  میرے سسرال والے کہتے ہیں کہ آپ کا اور بچوں کا دادی کی وراثت میں کوئی حصہ نہیں بنتا؛ کیوں کہ بچوں کا والد اپنی والدہ سے پہلے فوت ہوا ہے، آپ راہ نمائی کردیں!
جواب: وراثت کا استحقاق مورِث کی موت کے بعد  ثابت ہوتا ہے؛  اس لیے کسی شخص کے انتقال کے وقت اس کے جو ورثاء موجود ہوں  وہی اس کے وارث ہوتے ہیں، اس کی زندگی میں فوت ہونے والے اس کے وارث نہیں بنتے ، لہذا اگر کسی بیٹے کا انتقال والدہ کی زندگی میں ہی ہوجائے تو اس کے بچے (اپنے چچا کی موجودگی میں) اپنے دادا یا دادی کی میراث میں شرعاً حق دار نہیں ہوں گے،  ایسی صورت میں اگر پوتے ضرورت مند ہوں اور دادا / دادی کو اندازا ہوکہ میرے بعد میرے بیٹے پوتوں کو  تبرعاً کچھ نہیں دیں گے تو دادا / دادی کو  چاہیے کہ وہ ایک تہائی ترکہ کے اندر اندر پوتوں کے لیے وصیت کرجائے، لیکن اگر دادا/ دادی  وصیت کے بغیر انتقال کرجائے تو اس کی وراثت میں پوتوں کا شرعاً کوئی حصہ نہیں ہوگا۔ ہاں اگر  مرحوم کے  بالغ ورثاء  مرحوم کےپوتوں کو اپنی رضامندی سے کچھ دے دیں تو یہ ان کی طرف سے تبرع واحسان ہوگا اور ثواب کا باعث ہوگا۔ صحيح بخاري میں ہے  :"وقال زيد: «ولد الأبناء بمنزلة الولد، إذا لم يكن دونهم ولد ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن»".(8/ 151،باب میراث ابن الابن، ط: دار طوق النجاہ)البحر الرائق   میں ہے:"وأما بيان الوقت الذي يجري فيه الإرث فنقول: هذا فصل اختلف المشايخ فيه، قال مشايخ العراق: الإرث يثبت في آخر جزء من أجزاء حياة المورث، وقال مشايخ بلخ: الإرث يثبت بعد موت المورث".(9/346 ، کتاب الفرائض، ط: رشیدیہ)فقط واللہ اعلم

عنوان: بیوہ، دو بیٹے اور سات بیٹیوں کے درمیان میراث کی تقسیم
سوال: مرحوم کی ایک بیوی، دو بیٹے،  سات بیٹیاں ہیں، ان میں جائیداد کی تقسیم کیسے  ہوگی؟
جواب: اگر مرحوم کے والدین حیات  نہیں اور صرف یہی وارث ہیں جو سوال میں مذکور ہیں تو اس صورت میں میت کی تجہیز و تکفین ،ادائیگی قرض اور وصیت اگر ہو تو اس کو ایک تہائی ترکہ میں نافذ کرنے کے بعد کل ترکہ منقولہ و غیر منقولہ کے 88  حصے کرکے مرحوم کی بیوہ کو 11 حصے، مرحوم کے ہر بیٹۓ کو  14 حصے اور ہر ایک بیٹی کو 7 حصے ملیں گے ۔ فیصد کے حساب سے مرحوم کی بیوہ کو 12.5 فیصد مرحوم کے ہر بیٹۓ کو 15.9فیصد اور ہر ایک بیٹی کو 7.95فیصد   ملے  گا ۔ فقط واللہ اعلم

عنوان: مرحوم نے مہر ادا نہیں کیا تو وراثت کی تقسیم سے پہلے اس کی بیوی کو مہر ادا کیا جائے گا
سوال: ایک شخص کی دو بیویاں ہیں۔  اس کی موت کے بعد ایک بیوی کے حق مہر کے ثبوت ہیں اور  دوسری کے نہیں تو دوسری کو حق مہر ملے گا یا نہیں ؟
جواب: صورتِ   مسئولہ  میں  جس کو حقِ مہر   ملنے کے ثبوت نہ  ہوں  اور  اس کا دعوی بھی یہ ہو کہ اسے حق مہر نہیں ملا تو مرحوم کے ترکہ کی تقسیم سے پہلے اس بیوی کا مہر ادا کیا جائے گا۔الدر المختار وحاشية ابن عابدين (رد المحتار) (6 / 760):"(ثم) تقدم (ديونه التي لها مطالب من جهة العباد) ."فقط واللہ اعلم

عنوان: بیوی پر غیرت کرتے ہوئے بیوی اور والدہ کو قتل کیا
سوال: ایک شخص مسمّٰی  ۔۔۔ بن  ۔۔۔ نے غیرت کے نام پر   اپنی بیوی کو قتل کرتے ہوئے اپنی والدہ کو بھی قتل کیا ہے،  (اپنی بیوی کو قتل کر رہا تھا، لیکن وہ ڈر کے مارے والدہ کے ساتھ چمٹ گئی تھی بالآخر  اس شخص نے مجبور ہوکر پہلی گولی چلائی جو والدہ کے سینہ میں لگی اور والدہ شہید ہوگئی ہے۔  اب سوال یہ کہ  اس شخص کو اپنی والدہ کی میراث میں سے حق وراثت ملے گا یا نہیں  ؟
جواب:
صورتِ  مسئولہ  میں  مذکورہ  قاتل  اپنی  والدہ  کا وارث نہیں ہے؛ کیوں کہ قتل کرنے  والا اپنے مورث کی وراثت سے محروم ہوجاتا ہے۔ملحوظ رہے کہ غیرت کے نام پر قتل کا جو طریقہ رائج ہے شریعت اس کی قطعًا اجازت  نہیں دیتی، اگر کسی سے  زنا یا اس کے مقدمات میں سے کوئی جرم سرزد ہوجائے تو شریعتِ مقدسہ میں اس حوالے سے واضح اَحکام موجود ہیں، جرم کے اِثبات کا طریقہ اور اس کی سزائیں بھی متعین ہیں۔  گناہ کے وقوعہ کے بعد کسی شخص کو اَز خود سزا نافذ کرنے کا اختیار نہیں ہوتا، پھر اگر جرم ثابت نہ ہو، یا جرم اس نوعیت کا نہ ہو جتنی سزا دی جائے تو یہ بجائے خود گناہ اور جرم ہے؛ لہٰذا مذکورہ شخص کا غیرت میں آکر بیوی کو قتل کرتے ہوئے اپنی ماں کو قتل کردینا بہت بڑا گناہ ہے، اس شخص کو سچی توبہ کے ساتھ ساتھ ساری زندگی استغفار کرنا چاہیے اور وقتًا فوقتًا صدقہ بھی دیتا رہے اور والدہ کے لیے ایصالِ ثواب بھی کرتا رہے، قیامت کے دن معاملات میں سے سب سے پہلے خونِ ناحق کا انصاف لیا جائے گا، پھر مظلومہ بھی کسی کی والدہ ہوتو گناہ  کی سختی کا اندازا کیا جاسکتاہے، اس لیے استغفار اور دعاؤں کا اہتمام رکھے کہ اللہ تعالیٰ روزِ قیامت اس کی والدہ کو اس سے راضی کردے۔ نیز اس شخص کا بیوی کو غیرت کے نام پر قتل کرنا بھی جائز نہیں تھا، اس پر  بھی توبہ و استغفار کرنا لازم ہے۔الدر المختار وحاشية ابن عابدين (رد المحتار) (6 / 766):"(وموانعه) ... (والقتل) الموجب للقود أو الكفارة."مرقاة المفاتيح شرح مشكاة المصابيح (5 / 2173):"(وعن جابر بن عتيك) : بفتح العين المهملة وكسر الفوقية بعدها تحتية ساكنة. قال المؤلف: كنيته أبو عبد الله الأنصاري، شهد بدرا وجميع المشاهد بعدها. (أن نبي الله صلى الله عليه وسلم: قال: " من الغيرة ": بفتح أوله، أي على أهله (ما يحب الله) . أي: يرضاه ويستحسنه (ومنها ما يبغض الله) : أي: يكرهه ويستقبحه (فأما التي يحبها الله) : تفصيل على طريق اللف والنشر المرتب (فالغيرة في الريبة) : بالكسر أي في موضع التهمة، والشك ما تتردد فيه النفس كمظهر فائدة الغيرة وهي الرهبة والانزجار، وإن لم تكن في موقعها فتورث البغض والشنآن والفتن، وهذا معنى قوله: (وأما التي يبغضها الله في غير ريبة) : وفي نسخة من غير ريبة، بأن يقع في خاطره ظن سوء من غير أمارة كخروج من باب، أو ظهور من شباك، أو تكشف على أجنبي، أو مكالمة معه من غير ضرورة."فيض القدير (4 / 408):"وهذا الحديث ضابط الغيرة التي يلام صاحبها والتي لا يلام فيها قال: وهذا التفصيل يتمحض في حق الرجل لضرورة امتناع اجتماع زوجين لامرأة لطريق الحل وأما المرأة فحيث غارت من زوجها في ارتكاب محرم كزنا أو نقص حق وجور عليها لضرة وتحققت ذلك أو ظهرت القرائن فهي غيرة مشروعة فلو وقع ذلك بمجرد توهم عن غير ريبة فهي الغيرة في غير ريبة وأما لو كان الزوج عادلا ووفى لكل من زوجتيه حقها فالغيرة منها إن كانت لما في الطباع البشرية التي لم يسلم منها أحد من النساء فتعذر فيها ما لم يتجاوز إلى ما يحرم عليها من قول أو فعل وعليه حمل ما جاء عن السلف الصالح من النساء في ذلك كعائشة وزينب وغيرهما."فقط واللہ اعلم

Reference: Sahih Muslim 2919a In-book reference : Book 54, Hadith 94 USC-MSA web (English) reference : Book 41, Hadith 6976 (deprecated numbering scheme): حوالہ

عنوان: تین بھائی اور دو بہنوں میں ترکہ کی تقسیم
سوال: ہمارا دیہات میں ایک گھر تھا جو کہ تقریبًا 43 مرلہ کا ہے،   جب وہ گھر ہمارے والد صاحب کے حصہ میں آیا تھا بھائیوں کی طرف سے تو یہ گھر کی جگہ اور کچھ کچےمکان تھے اور ہم تین بھائی اور دو ہماری بہنیں ہیں اور تینوں بھائی کا مشترکہ کاروبار تھا،  پھر ہم نے اس گھر کو دوبارہ تعمیر کیا جو اب انیس لاکھ  پچاس ہزار (1950000) کا  بکا ہے، اب اس میں ہماری بہنوں کا حصہ صرف اس جگہ میں ہوگا جو اس وقت والد صاحب کو ملی تھی یا دوبارہ مکان بنانے کے بعد اب جس رقم کے ساتھ بکی ہے اس رقم کے لحاظ سے تقسیم ہوگی؟ اور کتنا حصہ ہوگا بہنوں کا؟
جواب: صورت ِ مسئولہ میں  مرحوم والد کو  حصہ میں ملنے والی زمین اور مکان کے بارے میں تفصیل یہ ہے کہ : اگر بھائیوں نے بہنوں کی اجازت سے پرانے مکان گرائے ہیں اور اس پر نیا مکان اپنے لیے تعمیر کیا ہے تو  ایسی صورت میں  اب  اس مکان کی  تعمیر کا  خرچہ بھائیوں کو ملے گا، اور باقی کل مالیت سب بہن بھائیوں میں ان کے حصوں کے بقدر  تقسیم ہو گی۔  اور اگر بہنوں سے اجازت لیے بغیر بھائیوں نے مکان سب  (بہن بھائیوں) کے لیے تعمیر کیا ہے تو ایسی صورت میں یہ بھائیوں  کی طرف سے تبرع و احسان ہوگا، اور تعمیر پر  لگائی گئی رقم انہیں نہیں ملے گی۔ اور اگر  اجازت کے بغیر بھائیوں نے  اپنے لیے مکان تعمیر کیا ہے(سب شرکاء)  کے لیے نہیں بنایا تو بھائیوں کو اس تعمیر کے بدلےصرف  ملبے کی قیمت ملے گی ،اور  بقیہ کل مالیت ورثاء میں شرعی حصوں کے مطابق تقسیم کی جائے گی۔باقی  مرحوم کے ترکہ کی تقسم  کا طریقہ یہ ہے کہ  سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا کوئی قرض ہو تو  اسے ادا کرنے کے بعد، اگر مرحومنے کوئی جائز وصیت کی ہو تو اسے ایک تہائی مال میں سے نافذ کرنے کے بعد، باقی کل جائیداد منقولہ وغیر منقولہکو   8حصوں میں تقسیم کر  کے مرحوم کے ہر ایک بیٹے کو 2/ حصے ،  اور مرحوم کی ہر ایک  بیٹی کو 1/ حصہ ملے گا۔یعنی:فیصد کے اعتبار سے100(سو روپے) میں سے 25 (پچیس) روپے مرحوم کے ہر ایک بیٹے کو،   اور12/5روپےمرحوم کی  ہر ایک بیٹی  کوملیں گے۔درر الحكام في شرح مجلة الأحكام میں ہے:"إذا عمر أحد الشريكين الملك المشترك ففي ذلك احتمالات أربعة: ...الاحتمال الثاني - إذا عمر أحد الشريكين المال المشترك للشركة بدون إذن الشريك كان متبرعًا ...الاحتمال الرابع - إذا عمر أحد الشريكين المال المشترك بدون إذن شريكه على أن يكون ما عمره لنفسه فتكون التعميرات المذكورة ملكًا له وللشريك الذي بنى و أنشأ أن يرفع ما عمره من المرمة الغير المستهلكة. انظر شرح المادة (529) ما لم يكن رفعها مضرًّا بالأرض ففي هذا الحال يمنع من رفعها."(درر الحكام في شرح مجلة الأحكام، ج:  3 ، صفحہ:  314،  ط:  دار الجيل)فقط و الله اعلم

عنوان: ماں بھائی اور بہین کے درمیان ترکہ کی تقسیم
سوال: ایک عورت  نے  وارثت  میں  780000 روپے چھوڑے ہیں۔ اور ورثاء میں ماں، ایک سگےبھائی اور ایک سگی بہن کو چھوڑا۔ سب کو کتنا کتنا حصہ ملے گا؟
جواب: صورتِ  مسئولہ میں مرحومہ کے ترکہ/ میراث کی تقسیم کا شرعی طریقہ یہ ہے کہ سب سے پہلےمرحومہ کے حقوقِ متقدمہ یعنی تجہیز  و تکفین کا خرچہ نکالنے کے بعد، اگر مرحومہ کے ذمہ کسی کا کوئی قرض ہو تو اسے ادا کرنے کے بعد، اگر مرحومہنے کوئی جائز وصیت کی ہو تو اسے ایک تہائی مال میں سے نافذ کرنے کے بعد، باقی کل جائیداد منقولہ وغیر منقولہکو18 حصوں میں تقسیم کر  کے مرحومہ کی والدہ کو 3/ حصے اور مرحومہ کے  بھائی  کو 10/ حصے اور مرحومہ کی بہن کو5 حصے ملیں گے۔یعنی: 780000 (سات لاکھ اسی ہزار ) روپے   میں سے مرحومہ کی والدہ کو 130000(ایک لاکھ تیس ہزار)  روپے، اور مرحومہ کے  بھائی  کو   433,333.33  روپے (چار لاکھ تینتیس ہزار،  تین سو تینتیس  روپے تینتیس پیسے)  ،  اور مرحوم بہن  کو 216,666.66 روپے ( دو لاکھ، سولہ ہزار، چھ سو چھیاسٹھ روپے چھیاسٹھ پیسے)  ملیں گے۔فقط واللہ اعلم

عنوان: فوت شدہ بیٹی کی اولاد کا والدین کی میراث میں حصہ نہیں ہے
سوال: والدین کی زندگی میں بیٹی کا انتقال ہو جائے تو کیا وراثت یا ترکہ میں نواسا یا نواسی کا کوئی حصّہ ہوگا یا نہیں  ؟
جواب: صورتِ  مسئولہ میں والدین کی دیگر اولاد زندہ ہوں تو  ان کی زندگی میں فوت شدہ بیٹی کی اولاد  کا ان کی میراث میں حصہ نہیں ہے۔تاہم والدین اگر نواسا / نواسی میں سے میں سے کسی کے لیے وصیت کرنا چاہیں تو اپنے  ایک تہائی ترکے کے اندر اندر مقدار کی وصیت کرسکتے ہیں۔"وللإرث شروط ثلاثة … ثانيها: تحقق حياة الوارث بعد موت المورث".(الموسوعة الفقهية الکویتية ، 3 / 22، دار السلاسل) فقط واللہ اعلم

عنوان: میراث : بہن، ایک بھتیجا اور 2 بھتیجیاں
سوال: زید جو کہ غیر شادی شدہ تھا، وفات پا گیا،  پس ماندگان میں اس کی ایک حقیقی شادی شدہ بہن،  چھوٹے مرحوم بھائی کی بیوہ، ایک بیٹا اور دو شادی شدہ بیٹیاں موجود ہیں،  مرحوم کی جائیداد کی تقسیم کیسے ہو گی؟
جواب: صورتِ مسئولہ میں مرحوم  کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو  2  حصوں میں تقسیم کرکے ایک حصہ بہن کو اور ایک حصہ بھتیجے کو ملے گا۔یعنی فیصد کے اعتبار سے 50% بہن کو اور 50% بھتیجے کو ملے گا۔بھتیجیوں کا میراث میں حصہ نہیں ہے۔در مختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب".(ج:6، ص:783-784، ط:سعید)فقط والله اعلم

عنوان: زمین پر قبضہ کیا لیکن اس کی قیمت ادا کرنے سے پہلے انتقال ہوگیا
سوال: اگر  زید نے کسی زمین پر قبضہ کرلیا تھا، جب کہ اس زمین کے مالک کو قیمت ادا نہیں کی تھی،  اس اثناء میں زید فوت ہو گیا تو کیا اب اس زمین میں وراثت جاری ہوگی ؟
جواب: صورتِ مسئولہ میں اگر زید نے زمین خرید کر اس کی رقم ادا نہیں کی تھی تو زید اس زمین کا مالک تھا، اس کے ذمہ جو قیمت واجب الادا تھی، میراث کی تقسیم سے پہلے اس کے ترکہ سے وہ قیمت ادا کی جائےاور یہ زمین اس کے ترکہ میں شمار ہوکر اس کے ورثاء میں شرعی حصوں کے اعتبار سے تقسیم ہوگی۔ تاہم اگر زید نے وہ زمین خریدی نہیں، بلکہ زمین غصب کرکےاس پر قبضہ کیا تھا تو یہ زمین کا قبضہ صاحبِ حق کو دینا لازم ہے، اسے میراث میں تقسیم نہیں کیا جائے گا۔الدر المختار وحاشية ابن عابدين (رد المحتار) (6 / 760):(ثم) تقدم (ديونه التي لها مطالب من جهة العباد)فقط واللہ اعلم

عنوان: میراث : 5 بیٹیاں، 3 بھائی اور 3 بہنیں
سوال: جائیداد کی تقسیم کا طریقہ بتا دیں، مرحوم کی پانچ بیٹیاں، تین بہنیں اور تین بھائی ہیں اور کوئی نہیں، بیوہ بھی نہیں ہے  انتقال ہو چکا ہے، اور مرحوم پر قرضہ بھی ہے۔
جواب: صورتِ مسئولہ میں مرحوم  کی میراث کی تقسیم کا شرعی طریقہ یہ ہے کہ مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ،  مرحوم کے ذمہ جو قرض ہے اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 135 حصوں میں تقسیم کرکے مرحوم کی ہر بیٹی کو 18 حصے، ہر بھائی کو 10 حصے اور ہر بہن کو 5 حصے ملیں گے۔یعنی فیصد کے اعتبار سے ہر بیٹی کو 13.333%، ہر بھائی کو 7.406% اور ہر بہن کو 3.703% ملے گا۔ فقط واللہ اعلمنوٹ : یہ تقسیم اس وقت ہے جب کہ مرحوم کے والدین یا بیوہ انتقال کے وقت حیات نہ ہوں، نیز مرحوم کا کوئی بیٹا بھی نہ ہو۔

عنوان: متروکہ مکان کے متعلق سوالات کے جوابات
سوال: مرحوم  ...  کے لواحقین کی تفصیل، بیگم  ... جن کا انتقال 2016 میں ہوا تھا۔ مرحوم کے سات بچے ہیں اور سب حیات ہیں۔ چار بیٹے اور تین بیٹیاں۔ چار بیٹے اور دو بیٹیاں شادی شدہ ہیں اور صاحب اولاد ہیں۔ ایک بیٹی کی شادی نہیں ہوئی ہے۔سوال 1- ہمارے والد صاحب کے انتقال کے وقت ان کے پاس 9 لاکھ دس ہزار موجود ہیں۔ سب بہن بھائیوں نے مشترکہ فیصلے کے بعد یہ تمام کی تمام رقم مرحوم کے صدقہ جاریہ کے استعمال میں لانے کی رضامندی ظاہر کی ہے۔ آپ کی طرف سے اس کے بارے میں رائے چاہیے؟سوال 2- ہمارے والد صاحب کے انتقال کے وقت ان کے پاس تین پلاٹ تھے۔ ہم تمام بہن بھائیوں نے مشترکہ رضامندی سے فیصلہ کیا ہے ان پلاٹوں کو بیچ کے جو رقم حاصل ہو وہ مرحوم کے صدقے کے لیے استعمال ہو۔ اسی  رقم سے ہم اپنی والدہ یعنی مرحوم کی بیوی کے لیے  بھی صدقہ کریں گے؟سوال 3 - والد صاحب مرحوم کے جو استعمال کی چیزیں موجود تھیں اس میں سے ہم بہن بھائیوں نے آپس کی رضامندی سے کچھ چیزیں نشانی اور استعمال کے لیے رکھ لی ہے، بقیہ ہم خیرات کرنے کے خواہش مند ہیں کیا خرچ کر سکتے ہیں؟سوال 4 - مرحوم نے وراثت میں ایک مکان بھی چھوڑا ہے اس کا ایڈریس پچھلے صفحے پر موجود ہے۔ سات بہن بھائیوں میں دو بھائی اور ایک بہن ملک سے باہر رہتے ہیں۔ دو بھائی اور ایک غیر شادی شدہ بہن اس مکان میں مستقل رہتے ہیں۔ آخری شادی شدہ بہن بھی پاکستان میں رہتی ہے اور آتی جاتی رہتی ہے۔ بھائی جو ملک سے باہر رہتے ہیں وہ بھی چھٹی میں اس مکان میں رہتے ہیں۔ تمام بہن بھائیوں نے بھی اس مکان سے اپنا حصہ نہیں مانگا ہے اور خواہش ظاہر کی ہے کہ یہ مکان جس طرح پہلے قابل استعمال تھا ویسے ہی رکھا جائے۔ مکان کی آج کی قیمت تقریبا تین کروڑ ہے۔اس حوالے سے مندرجہ ذیل سوالات ہیں:الف۔۔ جب یہ مکان بکے گا یا جب کوئی بھی وارث اپنا حصہ مانگے تو کیا اسے رقم مکان کی آج کی قیمت سے ادا کی جائے گی یا اس وقت کے حساب سے جب وہ حصہ مانگے گا؟ب۔ جب بھی کوئی بہن بھائی حصے کا طلب گار ہو گا تو کیا بقیہ بھائی بہن (ایک یا مل کر) اس بہن بھائی (جس نے حصے کی طلب کی ہے) کو اپنے پاس سے اس کے حصے کے برابر رقم دے سکتے ہیں یا مکان بیچ کر رقم ادا کرنی ہوگی؟پ۔  کیا کوئی بہن بھائی اپنے حصے سے دست بردار ہو سکتا ہے؟  اگر ہاں تو اس صورت میں ان کے حصے کا حق دار کون ہوگا؟ت۔  کیا یہ بہتر ہے کہ سب کا حصہ ابھی دے دیا جائے؟سوال 5- جس مکان کا اوپر ذکر ہوا ہے وہ والد صاحب (مرحوم) کا تھا اس مکان میں بہت سی چیزیں ایسی ہیں جو والد صاحب نے خریدی تھیں۔ بعض چیزیں بھائیوں اور بہنوں نے بھی خریدیں جو اب اس گھر کا حصہ ہے اس حوالے سے مندرجہ ذیل سوالات ہیں:الف۔۔ اوپر بتائی گئی اشیاء کو شریعت کے حساب سے کیسے دیکھا جائے گا؟ب۔۔ جو چیزیں والد صاحب نے خریدی تھیں،  کیا ان کو تقسیم کر دیا جائے؟پ۔۔ جو چیزیں بھائیوں اور بہنوں نے لائیں  کیا ان کو لوٹا دیا جائے؟ الحمداللہ کوئی بھی بہن بھائی ان چیزوں کے بارے میں کوئی لالچ یا خواہش کا اظہار نہیں کیا اور ان تمام چیزوں کو گھر کے استعمال کے لئے دے دیا ہے۔ جب کسی بہن بھائی کو کوئی چیز درکار ہو گی تو وہ دوسرے بہن بھائیوں سے اجازت لے کر استعمال کرے گا یا حاصل کرے گا؟سوال 6 - کیا والد صاحب کے پیسوں سے یا کسی اور طریقے سے ان کی نماز روزہ اور زکوۃ میں جو جو کمی بیشی رہ گئی تھی پوری ہو سکتی ہے۔ اگر ایسا ہے تو ایک نماز اور ایک روزے کی رقم کتنی دینی ہوگی؟سوال 7- وراثت میں مرحوم کے بہن بھائی اور قریبی رشتہ داروں کا حصہ ہوتا ہے اگر ہاں تو کس طرح تقسیم ہوگا؟سوال 8 - مرحوم کی بیوی کا کیا حصہ ہوگا جب کہ بیوی کا انتقال ہوگیا ہے؟سوال 9- کیا ہم یہ والد کا مکان اپنی غیر شادی شدہ بہن کے نام کر سکتے ہیں؟سوال 10- بہترین صدقہ جاریہ کون سا ہے؟سوال 11۔ جیسے کہ اوپر ذکر ہوا ہے اس مکان میں دو بھائی اور ایک غیر شادی شدہ رہتے ہیں اور بقیہ دو بھائی باہر رہتے ہیں صرف چھٹی گزارنے آتے ہیں، بقیہ دو بہنوں کی شادی ہوئی ہے۔ ہم سب بہن بھائی کا یہ اتفاق ہے کہ اس گھر میں رہنے والے بھائیوں سے اور بہن سے کوئی کرایہ وغیرہ نہیں لیا جائے گا اور یہ لوگ ویسے ہی رہیں گے جیسے پہلے رہتے تھے؟سوال 12- والد صاحب کے دور کے ضرورت مند رشتے دار زندہ ہیں، کیا ان کا کوئی حصہ ہے؟ والد صاحب کی خواہش اور وصیت تھی کہ اس مکان کو نہ بیچا جائے فوری اور اس میں رہنے والے جو لوگ ہیں وہ ویسے ہی محبت کے ساتھ رہیں۔
جواب: 1- 2- مرحوم کے انتقال کے وقت مرحوم کی ملکیت میں جتنی بھی اشیاء، نقدی، پلاٹ، مکان وغیرہ وہ سب  مرحوم کا ترکہ (میراث) شمار ہو گا، اور مرحوم کے ورثاء (بیٹے، بیٹیوں) میں  ان کی شرعی حصوں کے مطابق تقیسم کیا جائےگا۔ مرحوم کے انتقال کے بعد مرحوم کی ملکیتی تمام اشیاء سے مرحوم کا حق ختم ہو چکا ہے، اب وہ ورثاء کا حق ہے، اگر مرحوم کے تمام ورثاء (اولاد، بیٹے، بیٹیاں) سب کے سب عاقل وبالغ ہیں اور وہ اپنی خوشی سے اس بات پہ راضی ہیں کہ ہمیں اپنا  حصہ نہیں چاہیے، اور سب مل کر اپنے مرحوم والدین کے لیے صدقہ جاریہ کرنا چاہتے ہیں تو کر سکتے ہیں۔ تاہم بہتر یہ ہے کہ ترکہ تقسیم کر کے تمام ورثاء کو ان کا حصہ دے دیا جائے اس کے بعد جو وارث (بیٹا بیٹی) اپنا حصہ مرحوم والدین کے ایصال ثواب  کرنا چاہے تو کر دے، اور جو نہیں کرنا چاہتا وہ اپنے استعمال میں لے آئے۔3- یہ سب چیزیں مرحوم کا ترکہ ہیں اس میں سب ورثاء اپنے اپنے شرعی حصوں کے اعتبار سے شریک ہیں، اگر مذکورہ طریقہ پر اپنی خوشی سے صدقہ کرناچاہتے ہیں تو کر سکتے ہیں، اگر کوئی وارث راضی نہیں ہے تو دیگر ورثاء پر اس کا حصہ دینا لازم ہے، نیز باہمی رضامندی سے بطور نشانی بھی مختلف اشیاء رکھ سکتے ہیں۔ 4 - الف:  جب کوئی وارث حصہ مانگے، اس وقت کی قیمت کا اعتبار ہو گا۔ (ب):  مکان بیچنا ضروری نہیں ہے، رقم بھی دے سکتے ہیں۔ (پ) پہلے ترکہ تقسیم کر کے اس کا حصہ الگ کر دیا جائے پھر اگر وہ کسی کو دینا چاہے تو دے سکتا ہے یا پھر وہ اپنے حصے کے عوض کوئی معمولی چیز لے کردستبرار ہوسکتے ہیں۔کچھ بھی نہ لیے بغیر دستبرداری درست نہ ہوگی۔  (ت): یہی بہتر ہے کہ ابھی تقسیم کر کے ہر وارث کو اس کاحصہ دے دیا جائے، بلا وجہ تاخیر سے بہت سے مسائل پیدا ہوتے ہیں۔5 - جو چیزیں والدین مرحوم کی ہیں وہ تو تمام ورثاء میں تقسیم ہوں گی، اور جو چیزیں بہن بھائیوں نے والدین کی حیات میں لا کر والدین کو  دے دی تھیں وہ بھی سب میں تقسیم ہوں گی، اور جو چیزیں والدین کو مالک بناکر نہیں دی تھیں وہ ترکے میں شامل نہیں ہوں گی۔6 - مرحوم  کی قضا نماز اور روزوں کی تعداد معلوم ہو تو  وتر کے ساتھ  ایک  دن کی چھ نمازیں شمار کرکے ہر نماز اور  ہر روزے  کا فدیہ ایک صدقۃ الفطر کے برابر ہے، اور ایک صدقۃ الفطر کی مقدار  پونے دو کلو گندم یا اس کی قیمت ہے، اور نقد دینا  زیادہ بہتر ہے، اگر تعداد معلوم نہ ہو تو اندازے سے ادا کر دی جائے۔(نوٹ: مرحوم نے اگر اپنی نماز روزوں کے فدیہ کی وصیت کی ہو تو ایک تہائی ترکہ سے ادا کرنا ضروری ہے، اور تہائی سے زائد میں ورثاء کی اجازت اور رضامندی ضروری ہے۔ اور اگر وصیت نہیں کی تو پھر فدیہ کہ ادائیگی ورثاء پر لازم نہیں ہے۔ تاہم اگر ورثاء اجتماعی یا انفرادی طور پر اپنی طرف سے ادا کر دیں تو میت پر احسان ہو گا۔ وصیت کے بغیر زکوۃ کی ادائیگی بھی ضروری نہیں ہے، مرحوم کے ایصال ثواب کے لیے نفلی صدقات وخیرات کر دی جائے۔)7 و8 - مرحوم کی اولاد، بیٹے، بیٹیوں کی موجودگی میں مرحوم کے بھائی، بہن اور دیگر قریبی رشتہ دار حصہ دار نہیں  بنتے، ان کا حصہ نہیں ہوتا۔ نیز مذکورہ صورت میں مرحوم کی مرحومہ بیوی  کا مرحوم کی میراث (ترکہ) میں حصہ نہیں ہے۔9 - باقی سب بہن، بھائی راضی ہوں تو دے سکتے ہیں۔10و11- صدقہ جاریہ کی ایک بہترین صورت وقف فی سبیل اللہ بھی ہے، یعنی کوئی جائیداد مسجد یا مدرسہ یا عامۃ المسلمین کے نفع کے لیے وقف کردی جائے، یا کسی جگہ پانی کا کنواں کھدوا کر وقف کر دیا جائے، اِس طرح کے اوقاف کا ثواب تادیر جاری اور باقی رہتا ہے۔نیزاس مکان میں تمام بہن بھائی شریک ہیں، اگر  سب کرایہ نہ لینے پر راضی ہوں  (جیسا کہ سوال میں مذکور ہے) تو درست  ہے۔ 12- والد مرحوم  کے دور کے رشتہ داروں کا حصہ نہیں ہے۔ نیز  یہ مکان  اب مرحوم کے انتقال کے بعد  مرحوم کے ورثاء (اولاد بیٹے، بیٹیوں) کا ہے، اور وہ اپنے حصے کے مطابق اس میں شریک ہیں، اگر آپس کی رضامندی سے مکان نہ فروخت کرنےپر متفق ہیں تو بھی درست ہے۔ اگر کوئی ایک شریک بھی راضی نہ ہو تو تقسیم کر کے اس کا حصہ دینا ضروری ہے۔باقی مرحوم کی ترکہ کی تقسیم کا شرعی طریقہ کار یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا  قرض ہو تو اس کی ادائیگی کے بعد، اگر مرحومنے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ کو   11 حصوں میں تقسیم کر  کے  مرحوم کے ہر ایک  بیٹے کو 2/ حصے اور مرحوم کی ہر ایک  بیٹی کو 1 حصہ ملے گا۔یعنی: فیصد کے اعتبار سے 100 روپے میں سے 18.18 فیصد مرحوم ہر ایک بیٹے  کو، اور  9.09 فیصد ہربیٹی کو ملے گا۔فقط واللہ اعلمنوٹ: اگر آپ کی والدہ مرحومہ کا انتقال والد صاحب کے بعد ہوا، اور والدہ کے انتقال کے وقت ان کے والدین بھی  حیات تھے تو وضاحت کرکے ترکے کے حصوں کے بارے میں دوبارہ معلوم کرلیجیے۔

عنوان: بیوی کے انتقال کے بعد مہر کی رقم کس کو ادا کی جائے؟
سوال: شوہر نے مہر کی رقم ادا نہیں کی جب کہ بیوی کا انتقال ہو چکا ہے تو شوہر مہر اب کس طرح اداکرے ؟
جواب: اگر شوہر نے بیوی کا حق مہر  (معجل یا مؤجل)  ادا نہ کیا ہو اور اس عورت کا انتقال ہوجائے تو  اس عورت کا  حق ِ مہر  شوہر  کے  ذمہ  واجب الادا  قرضہ ہونے کی وجہ سے اس عورت کے ترکہ میں شامل ہوگا، لہٰذا شوہر مرحومہ بیوی کے دیگر ترکہ کے ساتھ مہر کی رقم کو بھی شامل کردے اور مہر کی رقم میں سے میراث کے ضابطہ شرعی کے مطابق اپنا حصہ کاٹنے کے بعد باقی رقم مرحومہ بیوی کے دیگر ورثاء کو ادا کردے۔فتح القدير للكمال ابن الهمام (3/ 378):’’قال: (وإذا مات الزوجان وقد سمى لها مهرا فلورثتها أن يأخذوا ذلك من ميراث الزوج، وإن لم يكن سمى له مهرًا فلا شيء لورثتها عند أبي حنيفة. وقالا: لورثتها المهر في الوجهين) معناه المسمى في الوجه الأول ومهر المثل في الوجه الثاني، أما الأول؛ فلأن المسمى دين في ذمته وقد تأكد بالموت فيقضى من تركته، إلا إذا علم أنها ماتت أولا فيسقط  نصيبه من ذلك. وأما الثاني فوجه قولهما أن مهر المثل صار دينا في ذمته كالمسمى فلا يسقط بالموت كما إذا مات أحدهما. ولأبي حنيفة أن موتهما يدل على انقراض أقرانهما فبمهر من يقدر القاضي مهر المثل.(قوله: على ما نبينه) يعني في المسألة التي تليها من غير فصل، وهي ما إذا مات الزوجان وقد سمى لها مهرا ثبت ذلك بالبينة أو بتصادق الورثة فلورثتها أن يأخذوا ذلك من ميراث الزوج، هذا إذا علم أن الزوج مات أولا أو علم أنهما ماتا معا أو لم تعلم الأولية؛ لأن المهر كان معلوم الثبوت، فلما لم يتيقن بسقوط شيء منه بموت المرأة أولا لا يسقط، وأما إذا علم أنها ماتت أولا فيسقط منه نصيب الزوج؛ لأنه ورث دينا على نفسه.‘‘فقط واللہ اعلم

عنوان: بہنوں کو میراث کا حصہ نہ دینا
سوال: ایک  خاتون فوت ہوئی  جس کے  سات بیٹے  اور دو بیٹیاں ہیں۔   خاتون  کے ترکہ  کی  مالیت تقریباً  تیرہ  لاکھ  روپیہ  ہے،  جب  کہ خاتون  کے  بیٹے  شرعی  طور  پر  مال  وراثت تقسیم نہیں کررہے  ہیں،   اسی طرح آپس میں  بانٹ دیا  جب کہ بیٹیوں کو شرعی حصہ نہیں دیا۔اس خاتون نے کچھ رقم تقریباً چار لاکھ روپے الگ اپنی ایک بیٹی کی حفاظت میں رکھی تھی اور کہا تھاکہ میرا کفن ودفن اور صدقہ خیرات اس میں سے کرنا اس خاتون کے کفن ودفن اور دیگر خیرات اسی رقم میں سے کی گئی،  جب کہ  پچاس ہزار روپے باقی ہیں، اب پوچھنا یہ ہےکہ مرحومہ کی بیٹی یہ پچاس ہزار روپے اپنے لیے رکھ سکتی ہے جب کہ اسے مرحومہ کی وراثت میں سے شرعی حصہ بھی نہیں دیا گیا یا وہ ان کو بھی صدقہ کر دے؟  جواب عنایت فرمائیں!
جواب:
صورتِ  مسئولہ  میں  مذکورہ  خاتون کے ترکہ میں جب مجموعی طور  پر 17  لاکھ روپے تھے  اور  خاتون نے اس میں سے 4  لاکھ  روپے  میں وصیت کی تھی  اور اس وصیت کو تمام ورثاء  مانتے  بھی  ہیں تو مکمل 4 لاکھ روپے میں خاتون کی وصیت پوری کرنا لازم ہے۔نیز   مرحومہ  کے   بیٹوں کا مرحومہ کی بیٹیوں کو  میراث کا حصہ نہ دینا ظلم اور زیادتی ہے، ان پر لازم ہے کہ جلد از جلد مرحومہ کی بیٹیوں کو ان کا شرعی حصہ دیں۔قرآن و حدیث میں ، صاحبِ حق کو حق نہ دینے پر سخت وعیدیں وارد ہوئی ہیں جن میں سے  چند ایک کا ذکر کیا جاتا ہے۔{و لا تحسبن اللّٰه غافلا عما يعمل الظلمون انما يؤخرهم ليوم تشخص فيه الابصارمهطعين مقنعي رءوسهم لا يرتد اليهم طرفهم و افدتهم هواء}[إبراهيم:۴۳،۴۴]ترجمہ: اور    ہرگز   مت   خیال کر   کہ اللہ   بے خبر ہے  ان کاموں سے جو کرتے  ہیں بے انصاف، ان کو تو ڈھیل دے رکھی ہے اس دن کے لیے کہ پتھرا جائیں گی آنکھیں ،  دوڑتے  ہوں گے اوپر اٹھائے اپنے سر پھر کر نہیں آئیں گی ان کی طرف ان کی آنکھیں، اور  دل ان کے اڑ گئے ہوں گے۔(ترجمہ از تفسیرِ عثمانی)وعن أبي أمامة قال : سمعت رسول الله صلى الله عليه و سلم يقول في خطبته عام حجة الوداع : " إن الله قد أعطى كل ذي حق حقه فلا وصية لوارث " . رواه أبو داود وابن ماجهويروى عن ابن عباس رضي الله عنهما عن النبي صلى الله عليه و سلم قال : " لا وصية لوارث إلا أن يشاء الورثة "(كتاب الفرائض والوصايا،باب الوصايا،الفصل الثاني۲/۹۲۵، مشکوۃالمصابیح،المكتب الإسلامي – بيروت)ترجمہ: حضرت ابوامامہ کہتے  ہیں کہ میں نے رسول کریم ﷺ کو حجۃ الوداع کے سال اپنے خطبہ میں یہ فرماتے ہوئے سنا کہ اللہ تعالیٰ نے ہر حق دار کو اس کا حق دے دیا ہے؛ لہذا وارث کے لیے وصیت نہیں ہے۔ اور حضرت ابن عباس نے نبی کریم ﷺ سے یہ نقل کیا ہے کہ آپ ﷺ نے فرمایا کہ وارث کے لیے وصیت نہیں ہے، مگر جب کہ وارث چاہیں۔"حدثنا مسلم بن إبراهيم، حدثنا عبد الله بن المبارك، حدثنا موسى بن عقبة، عن سالم، عن أبيه رضي الله عنه قال: قال النبي صلى الله عليه وسلم: «من أخذ من الأرض شيئًا بغير حقه خسف به يوم القيامة إلى سبع أرضين»."(كتاب المظالم والغصب ، باب إثم من ظلم شيئا من الأرض ، ۳/۱۳۰، صحیح البخاری، دار طوق النجاة)مسلم بن ابراہیم، عبداللہ بن مبارک، موسیٰ بن عقبہ، سالم اپنے والد ( عبداللہ بن عمر) سے روایت کرتے ہیں انہوں نے بیان کیا کہ نبی ﷺ نے فرمایا کہ جس نے کسی زمین پر ناحق قبضہ کر لیا تو اسے قیامت کے دن سات زمینوں تک دھنسایا جائے گا۔"حدثني حرملة بن يحيى، أخبرنا عبد الله بن وهب، حدثني عمر بن محمد، أن أباه، حدثه، عن سعيد بن زيد بن عمرو بن نفيل، أن أروى خاصمته في بعض داره، فقال: دعوها وإياها، فإني سمعت رسول الله صلى الله عليه وسلم، يقول: «من أخذ شبرًا من الأرض بغير حقه، طوقه في سبع أرضين يوم القيامة» ، اللّهم، إن كانت كاذبةً فأعم بصرها، واجعل قبرها في دارها، قال: " فرأيتها عمياء تلتمس الجدر تقول: أصابتني دعوة سعيد بن زيد، فبينما هي تمشي في الدار مرت على بئر في الدار، فوقعت فيها، فكانت قبرها."(باب تحريم الظلم وغصب الأرض وغيره، ۳/۱۲۳۰، صحیح مسلم،دار إحياء التراث العربي – بيروت)ترجمہ: حرملہ بن یحیی، عبداللہ بن وہب، عمر بن محمد، حضرت سعید بن زید بن عمرو بن نفیل ؓ سے روایت ہے کہ ارویٰ نے ان سے گھر کے بعض حصے  کے  بارے میں جھگڑا کیا تو انہوں نے کہا کہ اسے چھوڑ دو  اور زمین اسے دے دو؛ کیوں کہ میں نے رسول اللہ ﷺ سے سنا آپ ﷺ نے فرمایا:  جس نے اپنے حق کے بغیر ایک بالشت بھی زمین لی تو اللہ تعالیٰ قیامت کے دن اسے سات زمینوں کا طوق ڈالیں گے۔  اے اللہ! اگر یہ جھوٹی ہے تو اسے اندھا کر دے اور اس کی قبر اس کے گھر میں بنا۔  راوی کہتے ہیں کہ میں نے اسے اندھا اور دیواروں کو ٹٹولتے دیکھا، اور کہتی تھی:  مجھے سعید بن زید کی بد دعا پہنچی ہے، اس دوران کہ وہ گھر میں چل رہی تھی گھر میں کنوئیں کے پاس سے گزری تو اس میں گر پڑی اور وہی اس کی قبر بن گئی۔"و عن أنس قال : قال رسول الله صلى الله عليه و سلم : " من قطع ميراث وارثه قطع الله ميراثه من الجنة يوم القيامة."(كتاب الفرائض والوصايا،باب الوصايا،الفصل الثالث، ۲/۹۲۶، مشکوۃالمصابیح،المكتب الإسلامي – بيروت)ترجمہ: حضرت انس کہتے ہیں کہ رسول کریم ﷺ نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا ۔فقط واللہ اعلم

Reference: Mishkat al-Masabih 3073 In-book reference : Book 12, Hadith 32: حوالہ

عنوان: بیوہ، تین بیٹے، اور دوبیٹیوں میں تقسیم ترکہ
سوال: ماں اور تین بیٹے اور دو بیٹیوں میں ایک کروڑ تیس لاکھ کی  تقسیم کیسے  ہوگی؟
جواب: صورتِ  مسئولہ میں مرحوم کے ترکہ/ میراث کی تقسیم کا شرعی طریقہ یہ ہے کہ سب سے پہلےمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمہ کسی کا کوئی قرض ہو تو اسے ادا کرنے کے بعد، اگر مرحومنے کوئی جائز وصیت کی ہو تو اسے ایک تہائی مال میں سے نافذ کرنے کے بعد، باقی کل جائیداد منقولہ وغیر منقولہکو   64 حصوں میں تقسیم کر  کے مرحوم کی بیوہ کو 8/ حصے اور مرحوم کے ہر ایک  بیٹے کو 14/ حصے اور مرحوم کی ہر ایک  بیٹی کو 7 حصے ملیں گے۔یعنی: ایک کروڑ تیس لاکھ روپے(13000000)  میں سے مرحوم کی بیوہ کو  1625000 (سولہ لاکھ پچیس ہزار)  روپے، اور مرحوم کے ہر ایک بیٹے کو  2843750 (اٹھائیس لاکھ، تینتالیس ہزار، سات سو پچاس)  روپے،  اور مرحوم کی  ہر ایک بیٹی  کو1421875 (چودہ لاکھ، اکیس ہزار، آٹھ سو پچھتر) روپے ملیں گے۔فقط واللہ اعلم نوٹ: سوال کے طرز سے یہ معلوم ہوتا ہے کہ ماں سے مراد مرحوم کی بیوہ ہے، اسی اعتبار سے یہاں تقسیم لکھی گئی ہے، اگر سوال میں ماں سے مراد مرحوم کی ماں ہو تو تقسیم کی صورت مختلف ہوگی، اس صورت میں وضاحت کرکے دوبارہ سوال ارسال کردیجیے۔

عنوان: ایک بھائی اور 4 بہنوں میں وراثت کی تقسیم
سوال: ایک شخص فوت ہوا، اس کے ورثاء میں 4 بہنیں اور ایک بھائی ہیں، ان میں ترکہ کیسے تقسیم کیا  جائے گا؟
جواب: صورتِ  مسئولہ میں مرحوم  کی میراث  کی تقسیم کا شرعی طریقہ یہ ہے کہ مرحوم کے حقوقِ  متقدمہ یعنی تجہیز  و  تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحوم نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو6 حصوں میں تقسیم کرکے 2 حصے بھائی کو اور ایک  ایک حصہ بہن کو ملے گا۔یعنی فیصد کے اعتبار سے 33.33% بھائی کو اور 16.66% ہر بہن کو ملے گا۔ فقط واللہ اعلمنوٹ : یہ تقسیم اس صورت میں ہے جب مذکورہ شخص کے انتقال کے وقت اس کے والدین، اس کی بیوہ یا بچوں میں سے کوئی نہ ہو۔

عنوان: میراث : ایک بیوہ، 5 بیٹیاں اور ایک بھائی
سوال: ورثاء میں بیوہ پانچ بیٹیاں ایک بھائی ہوں تو  میت کی وراثت کی تقسیم کیسے ہوگی؟
جواب: صورتِ مسئولہ میںمرحوم  کی میراث کی تقسیم کا شرعی طریقہ یہ ہے کہمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ، اگر مرحوم کے ذمہ کوئی قرض ہو اسے ادا کرنے کے بعد ،اگر مرحومنے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 120 حصوں میں تقسیم کرکے 15 حصے بیوہ کو، 16 حصے ہر بیٹی کو اور 25 حصے بھائی کو ملیں گے۔یعنی فیصد کے اعتبار سے 12.50% بیوہ کو، 13.33% ہر بیٹی کو اور 20.83% بھائی کو ملے گا۔

عنوان: تین بھائیوں اور چار بہنوں میں جائیداد کی تقسیم کا طریقہ
سوال: بھائیوں 3 اور 4 بہنوں میں جائیداد کی تقسیم کا  شرعی طریقہ کا معلوم کرنا ہے؟
جواب: تین بھائیوں اور چار بہنوں میں جائیداد  کی تقسیم کا شرعی طریقہ کار  یہ ہے کہ کل جائیداد کو   10 حصوں میں تقسیم کر کے  ہر ایک  بھائی کو دو حصے اور  ہر ایک  بہن کو  ایک  حصہ ملے گا۔یعنی: فیصد کے اعتبار سے 100 روپے میں سے 20 فیصد  ہر ایک بھائی  کو، اور  10 فیصد ہربہن کو ملے گا۔فقط واللہ اعلمنوٹ: یہ تقسیم اس صورت میں ہے، جب بیوہ اور والدین میں سے کوئی حیات نہ ہو۔

عنوان: ایک بیوہ، والد اور دو بھائیوں میں میراث کی تقسیم
سوال: ایک بیوہ، دو بھائی اور والد وارث ہوں تو میراث کیسے تقسیم ہوگی؟
جواب: صورتِ مسئولہ میںمرحوم  کی میراث کی تقسیم کا شرعی طریقہ یہ ہے کہمرحوم کے حقوقِ متقدمہ یعنی تجہیز و تکفین کا خرچہ نکالنے کے بعد، اگر مرحوم کے ذمے کوئی قرض ہو، اسے ادا کرنے کے بعد، اگر مرحومنے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو 12 حصوں میں تقسیم کر کے 3 حصے بیوہ کو اور 9 حصے والد کو ملیں گے۔یعنی 25٪  بیوہ کو اور 75٪ والد کو ملے گا۔میت کے والد کی موجودگی میں  میت کے بھائیوں کو حصہ نہیں ملتا۔ فقط واللہ اعلم

عنوان: والدین کی میراث میں فوت شدہ بیٹی کا حصہ
سوال: ہماری ایک بہن کا انتقال والدین کی زندگی میں ہوگیا تھا، والدین کی وراثت میں ایک مکان ہے جس کو اب فروخت کیا جارہا ہے، کیا والدین کی وراثت میں فوت شدہ بہن یا اس کی اولاد کا کوئی حصہ بنتا ہے؟
جواب: از رُوئے شرع میراث میں وارث حق دار تب بنتا ہے جب مورِث کے انتقال کے وقت وارث حیات ہو، اگر وارث مورِث کے انتقال سے پہلے ہی انتقال کرجائے تو وارث یا ان کے وارثین (اولاد وغیرہ) حق دار نہیں بنتے۔بصورتِ مسئولہ اگر مذکورہ خاتون کا انتقال اپنے والدین کے انتقال سے پہلے ہی ہوا ہے تو والدین کے انتقال کے بعد ان کی جائیداد میں شرعی طور پر مذکورہ خاتون کی اولاد حق دار نہیں ہے، تاہم اگر مرحوم کے دیگر ورثاء اپنی مرضی سے مرحومہ کی اولاد کو تبرعاً کچھ دینا چاہے تو دے سکتے ہیں۔فتاوی شامی میں ہے:"وشروطه: ثلاثة: موت مورث حقيقةً، أو حكمًا كمفقود، أو تقديرًا كجنين فيه غرة و وجود وارثه عند موته حيًّا حقيقةً أو تقديرًا كالحمل والعلم بجهة إرثه، وأسبابه وموانعه سيأتي."(كتاب الفرائض، شرائط الميراث، ج:6، ص:758، ط:ايج ايم سعيد)فقط والله اعلم

عنوان: میراث: ایک بیوہ، دو بیٹے اور چار بیٹیاں
سوال: ایک شخص کے مندرجہ ذیل وارثوں میں جائیداد کی تقسیم کس حساب سے ہو گی: ایک بیوہ، دو بیٹے اور چار بیٹیاں؟
جواب: مرحوم کی کل جائیداد منقولہ و غیر منقولہ میں سے مرحوم کے حقوقِ متقدمہ  یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہو (مثلاً بیوی کا مہر وغیرہ) تو قرضہ کی ادائیگی کے بعد، اور اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرنے کے بعد باقی کل جائیداد منقولہ و غیر منقولہ کو 64 حصوں میں تقسیم کرکے 8 حصے بیوہ کو، 14 حصے ہر بیٹے کو اور 7 حصے ہر بیٹی کو ملیں گے۔یعنی فیصد کے اعتبار سے بیوہ کو 12.50%، ہر بیٹے کو 21.88% اور ہر بیٹی کو 10.94% ملے گا۔ فقط واللہ اعلم