عنوان: بیوہ، چار بیٹے اور پانچ بیٹیوں میں تقسیم میراث
سوال: والد کا گھر تھا، اس کو 7500000 (پچہترلاکھ روپے)  میں فروخت کیا ،ورثا میں بیوہ ، چار بیٹے اور پانچ بیٹیاں ہیں،شرعی تقسیم بتادیں۔
جواب: صورتِ  مسئولہ میں سائل کے والد مرحوم کےترکہ کی  شرعی تقسیم کا طریقہ یہ ہے کہ  والد مرحوم کے ترکہ  میں سے حقوق متقدمہ یعنی تجہیز وتکفین کا خرچ نکالنے  کے بعد ، اگر مرحوم پر کوئی قرض   ہو تو اسے ادا کرنے کے بعد، اور   اگر مرحوم نے کوئی جائز وصیت کی ہو تو باقی مال  کے ایک تہائی                میں اسے نافذ کرنے کے بعد ،باقی متروکہ جائیداد منقولہ و غیر منقولہ  کو   104 حصوں میں تقسیم کرکے13 حصے بیوہ کو ،14حصے ہر ایک بیٹے   کو اور 7 حصے ہر بیٹی کو ملیں گے۔ صورتِ تقسیم یہ ہے :میت 104/8 والدبیوہ بیٹابیٹابیٹابیٹابیٹیبیٹیبیٹیبیٹیبیٹی17131414141477777یعنی 7,500,000 (پچہتر لاکھ) روپے میں سے 937,500 روپے بیوہ کو ، 1,009,615.38روپے ہر بیٹے کو اور 504,807.69  روپے ہر ایک بیٹی کو ملیں گے ۔ فقط واللہ اعلم
                                                  
عنوان: میراث کی تقسیم
سوال: ایک شخص کا انتقال ہو گیا۔ اس کی ایک بیوہ ایک بیٹی اور چار بھائی ہیں۔ بھائیوں میں سے ایک کا انتقال ہو چکا ہے۔ وراثت کی تقسیم کیسے ہو گی؟
جواب: مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو بقیہ مال کے تہائی حصہ میں سے وصیت کو نافذ کرنے کے بعد کل ترکہ میں سے  12.5 فیصد بیوہ کو،  50 فیصد  بیٹی کو، اور 9.375فیصد ہر ایک  بھائی کو ملے گا۔ملحوظ رہے کہ اگر مرحوم کے بھائی کا انتقال مرحوم کے بعد ہوا ہے تو بھائیوں کا حصہ مذکورہ تناسب سے ہوگا، اور اگر مرحوم کے انتقال کے وقت اس کے تین بھائی زندہ تھے تو ہر ایک بھائی کو    12.5 فیصد  ملے گا۔ فقط واللہ اعلم
                                                  
عنوان: والد کی زندگی میں بیٹے کا ان کی جائیداد سے بہنوں کو حصہ دینا
سوال: میں بچپن ہی سے اپنے والد کی دکان میں ان کا ہاتھ بٹاتا تھا مگر شادی کے بعد یا کچھ عرصہ پہلے میں نے دوکان چھوڑ کر ایک کمپنی میں ملازمت اختیار  کرلی تھی ۔اب میں واپس اپنے والد کے ساتھ ان کی دوکان میں کام کرنا چاہتا ہوں کیونکہ نوکری میں اب گذارا نہیں ہوتا،میری تین بچیاں اور ایک بیٹا ہے جوکہ حافظ ہے ،میں اپنے والدین کا ایک ہی بیٹاہوں اور میری بھی تین بہنیں ہیں جو کہ الحمد للہ شادی شدہ ہیں ۔میں اپنے والدین کے ساتھ ہی رہتا ہوں اور پورے گھر کی ذمہ داری اٹھاتا ہوں ۔اب مسئلہ یہ ہے کہ:(1)والدہ کہتی ہیں کہ دوکان جو کہ پگڑی کی ہے اس کو بیچ کر حصہ آپس میں بانٹ لو اور والد کا جو قرضہ ہے وہ اس میں سے ادا کردو مگر تم دوکان پر کام نہ کرو۔والد صاحب بضد ہیں کہ میں اپنی زندگی میں دوکان نہیں بیچوں گا۔ چونکہ وہ اب بوڑھے ہوچکے ہیں اور کام نہیں کرسکتے اس لیے کاروبار مکمل طور پر تباہ ہوچکا ہے اور دوکان خالی ہوچکی ہے۔ دوکان کے باہر ایک اسٹال لگتا ہے جس سے کچھ تھوڑی بہت آمدنی ہوجاتی ہے۔لینڈ لارڈ کئی دفعہ یہ کہہ چکا ہے کہ جب تک آپ زندہ ہیں یہ جگہ آپ کی ہے ،آپ کے بعد یہ جگہ میری ہے اور اس پر تالا ڈال دوں گا یعنی قبضہ کرلوں گا۔اب آپ سے معلوم یہ کرنا ہے کہ قرآن و حدیث کی روشنی میں میری راہنمائی فرمائیں کہ:(1)کیا میں اپنی بہنوں کو حصہ دیے بغیروالد کی دوکان پر کاروبار شروع کرسکتا ہوں ؟جبکہ والدہ کا اصرار ہے کہ دوکان فروخت کرکے بہنوں کو حصہ دیا جائے۔(2)میں اپنی بہنوں کو ورثہ دینا چاہتا ہوں مگر میرے پاس فی الحال کوئی وسائل نہیں ہیں چونکہ میں نوکر ی کرتارہا ہوں اس لیے کچھ بھی بچت نہیں کرپایا۔اگر میں دوکان پر کاروبار شروع کردوں تو اس صورت میں میرا ارادہ ہے کہ میں ایک تحریری معاہدہ کرلوں جس کے تحت دوکان کی موجودہ مالیت کے حساب سے رقم آہستہ آہستہ اپنی بہنوں کو دیتا رہوں گیا۔کیا شرع میں اس کی گنجائش ہے؟یا آپ حضرات اس مسئلہ کا کوئی حل تجویز کردیں کیونکہ میرے والدین خود بھی اور میں بھی نہایت معاشی پریشانی کا شکار ہوں اور جگہ ہوتے ہوئے بھی کاروبار کرنے سے قاصر ہوں۔
جواب: واضح رہے کہ والدین کی حیات میں اولاد کا ان کی جائیداد میں کوئی حق وحصہ نہیں ہوتا۔ہاں اگر والدین اپنی خوشی سے اپنی اولاد کے درمیان اپنی جائیداد تقسیم کرنا چاہیں تو کرسکتے ہیں ۔صورت مسئولہ میں چونکہ مذکورہ دوکان سائل کے والد صاحب کے نام ہے اور وہ بقید حیات ہیں اس لیے ان  کی دوکان میں اولاد میں سے کسی کا کوئی حق و حصہ نہیں ہے۔نیز وہ  اپنی زندگی میں اسے فروخت کرنا بھی نہیں چاہتے اس لیے کسی کو اختیار نہیں کہ ان کی مرضی کے بغیر دوکان فروخت کرے۔سائل کے والد اگر راضی ہوں تو سائل اپنے والد کی دوکان پر کام کرسکتا ہے،تاہم دوکان پر کام کرنے کی صورت میں سائل کو اپنی حیثیت متعین کرلینی چاہیے کہ وہ کس حیثیت سے کام کرے گا۔اگر چاہے تو والد صاحب کے معاون کی حیثیت سے کام کرے ،اس صورت میں والد اپنی صوابدید کے مطابق نفع میں سے سائل کو جو دینا چاہیں انہیں اختیار ہوگا،اگر چاہے تو والد صاحب سے ملازمت کا معاہدہ کرلے اورمقررہ تنخواہ وصول کرتا رہے اور اگر چاہےتو والد صاحب کے ساتھ شرکت کا معاملہ کرلے جس کی صورت یہ ہوگی کہ سائل اور اس کے والد اپنی اپنی رقم ملا کر مشترکہ کام شروع کریں ۔پھر عملا کاروبار کرنے کی شرط اگر دونوں پر ہو نفع سرمایہ کے بقدر طے کرنا بھی جائز ہے اور کسی ایک کے لیے زیادہ نفع کی شرط لگانا بھی جائز ہے  اور اگر محنت کرنے کی ذمہ داری کسی ایک پر لگائی جائے تو شریک عامل(کام کرنے والے شریک) کے لیے تو اس کے سرمایہ سے زیادہ نفع طے کرنا جائز ہے ،شریک غیر عامل (کام نہ کرنے والے شریک)کے لیے اس کے سرمایہ سے زیادہ نفع طے کرنا جائز نہیں ہے۔سائل کے والد کی دوکان چونکہ پگڑی کی ہے اس لیے پگڑی کے حوالہ سے شرعی حکم کا معلوم کرلینا بھی ضروری ہے۔شرعا پگڑی کا مروجہ معاملہ کرنا جائز نہیں ہے اس لئے کہ پگڑی کا  معاملہ نہ تو بیع ہے اور نہ ہی کرایہ داری کا معاملہ ہے بلکہ یہ دونوں کے درمیان  کاایک غیر شرعی معاملہ ہے، یہ ایک حق مجردکی خریدو فروخت  ہے اور شریعت میں حقوق مجردہ کی خرید و فروخت جائز نہیں ہے لہذا پگڑی کا معاملہ بھی شرعا ناجائز ہے اور اس کا ترک کرنا لازم ہے۔الدر المختار مع حاشیہ ابن عابدین میں ہے:"(قوله الخالية إلخ) صفة كاشفة لأن التركة ما تركه الميت من الأموال صافيا عن تعلق حق الغير بعين من الأموال كما في شروح السراجية."(کتاب الفرائض،ج:6،ص:759،ط:سعید)الفقہ الاسلامی وادلتہ میں ہے:"أماالحق المجرد: فلا يجوز الاعتياض عنه كحق الولاية على النفس والمال وحق الشفعة الخ."(المبحث الثانی :انواع الحق ،الحقوق المجردۃ وغیر المجردۃ،ج:4،ص:2852،ط:دار الفکر)فتاوی ہندیہ میں ہے:"وإذا استأجر دارا وقبضها ثم آجرها فإنه يجوز إن آجرها بمثل ما استأجرها أو أقل، وإن آجرها بأكثر مما استأجرها فهي جائزة أيضا إلا إنه إن كانت الأجرة الثانية من جنس الأجرة الأولى فإن الزيادة لا تطيب له ويتصدق بها، وإن كانت من خلاف جنسها طابت له الزيادة ولو زاد في الدار زيادة كما لو وتد فيها وتدا أو حفر فيها بئرا أو طينا أو أصلح أبوابها أو شيئا من حوائطها طابت له الزيادة الخ."(کتاب الاجارۃ ،الباب السادس فی اجارۃ المستاجر،ج:4،ص:425،ط:رشیدیہ)الدر المختار مع حاشیہ ابن عابدین میں ہے:"وفي النهر: اعلم أنهما إذا شرطا العمل عليهما إن تساويا مالا وتفاوتا ربحا جاز عند علمائنا الثلاثة خلافا لزفر والربح بينهما على ما شرطا وإن عمل أحدهما فقط؛ وإن شرطاه على أحدهما، فإن شرطا الربح بينهما بقدر رأس مالهما جاز، ويكون مال الذي لا عمل له بضاعة عند العامل له ربحه وعليه وضيعته، وإن شرطا الربح للعامل أكثر من رأس ماله جاز أيضا على الشرط ويكون مال الدافع عند العامل مضاربة، ولو شرطا الربح للدافع أكثر من رأس ماله لا يصح الشرط ويكون مال الدافع عند العامل بضاعة لكل واحد منهما ربح ماله والوضيعة بينهما على قدر رأس مالهما أبدا هذا حاصل ما في العناية اهـ ما في النهر."(کتاب الشرکۃ،ج:4،س:312،ط:سعید)فقط واللہ اعلم
                                                  
عنوان: ترکہ کی تقسیم اور ایک بھائی کا بیوہ کو وراثت سے محروم کرنا
سوال: ایک عورت کے شوہر کاانتقال ہوا ان کے ورثاء میں بیوہ اور 5 بھائی اور 5 بہنیں  اور والدہ ہیں۔ آیا  شوہر کے ترکہ میں سے بیوہ کا حصہ ہوگا؟ شوہر کے والد کا  ان سے پہلے انتقال ہوچکا ہے۔ شوہر کے ایک بھائی  بیوہ کو میراث سے محروم کر رہے ہیں اور دھمکیاں بھی دے رہے ہیں۔ شریعت کی رو سے بیوہ کا حصہ بنتا ہے یا نہیں اگر ہے تو کتنا ہے؟
جواب: صورت مسئولہ میں مذکورہ شوہرکے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے180 حصے بنا کر مرحوم کی بیوہ کو 45 حصے، اس کی والدہ کو 30 حصے، ہر بھائی کو 14 حصے اور ہر بہن کو 7 حصے ملیں گے۔ صورت تقسیم یہ ہے:میت۔12/ 180بیوہوالدہبھائیبھائیبھائیبھائیبھائیبہنبہنبہنبہنبہن  3274530141414141477777یعنی 100  روپے میں سے مرحوم کی بیوہ کو 25 روپے، اس کی والدہ کو 16.66  روپے، ہر بھائی کو 7.77  روپے اور ہر بہن کو 3.88   روپےملیں گے۔ مذکورہ بھائی کا بہن کو محروم کرنا اور دھمکیاں دینا شرعاً ناجائز ہے مذکورہ بھائی پر لازم ہے کہ بیوہ کا جو بھی حصہ بنتا ہے وہ اس کو دیدیں ورنہ آخرت میں دینا پڑے گا اور وہاں دینا آسان نہیں ہوگا اور اس کی وجہ سے عذاب دیا جائے گا حدیث شریف میں ہے کسی کی ایک بالشت زمین نا حق لینے سے قیامت کے دن سات طبقے زمین اس کے گلے میں طوق بنا دیئے جائیں گے۔صحيح مسلم ميں ہے:عن سعيد بن زيد، قال: سمعت النبي صلى الله عليه وسلم يقول: «‌من ‌أخذ ‌شبرا من الأرض ظلما، فإنه يطوقه يوم القيامة من سبع أرضين»( باب تحریم الظلم وغصب الارض وغیرھا، ص/33، ج/2، ط/قدیمی)فقط واللہ اعلم
                                                  
عنوان: چچا کا بھتیجی کی وراثت والی زمین کو بیچنا
سوال: زید اور بکر دو بھائی ہیں دونوں نے طے کیا ہم میں سے جو پہلے فوت ہو جائے دوسرا اس کا ترکہ اس کے ورثاء میں شرعی طور پر تقسیم کردے اور دونوں نے ایک ہی مجلس میں اپنی بیٹیوں کو بلا کر وصیت کی کہ ہمارے مرنے کے بعد میں سے اپنا حصہ ضرور لینا بیٹیوں نے وصول کرنے کا وعدہ کر لیا، اب زید صاحب وفات پا گئے تو بکر نے متوفی بھائی کی اراضی اس کے ورثاء میں تقسیم کردی اور قرعہ اندازی سے تعیین بھی کردی بیٹیوں نے کہا بھائی ہمارا چونکہ مقروض ہے قرض کی ادائیگی تک زمین بھائی ہی کے قبضہ میں رہے بھائی کاشت کرے اور فصل اٹھائے، متوفی کی بیٹیوں میں سے ایک نے متعدد بار اپنے شوہر سے کہا کہ میں نے اپنا حصہ اپنے بھائیوں کو دیا میں نے ان سے اپنا حصہ نہیں لینا اور یہ بات اپنے بعض بیٹوں سے بھی کہی ایک بار بھائی بہن سے ملنے آیا بہن نے بھائی سے کہا میرے حصے کے دو ایکڑ ہیں ایک آپکا اور ایک بڑے بھائی کا ، یہ بغیر کسی جبر کے بغیر کسی ترغیب کے بہن نے اپنی رضا و رغبت سے بھائیوں کو دے رہی ہے ۔ تو کیا اس طرح کہنے سےیہ زمین بھائیوں کے لیے ہبہ ہوگئی یا نہیں ۔متوفی کی یہی بیٹی شدید بیمار تھی  اور اس کے  علاج پر بہت زیادہ روپیہ خرچ ہوا تو اس کے چچا بکر اس مریضہ   کے پاس آئے اور اس سے کہا آب کے علاج پر بہت زیادہ روپیہ خرچ ہوا ہے، آپ کے شوہر بہت زیادہ مقروض ہو گئے ہیں اگر آپ اجازت دیں آپ کا حصہ بیچ کر اس کی رقم آپ کے شوہر کو دیدی جائے اس نے اجازت دیدی اور اس نے اپنے بھائیوں کے ہبہ سے رجوع نہیں کیا ، اب چچا مریضہ  کی زندگی میں فروخت نہ کرسکے مریضہ  کی وفات کے تقریباً سات ماہ بعد فروخت کرتے ہیں تو کیا مریضہ کی اجازت اس کی وفات کے بعد بھی موثر سمجھی جائے گی؟ اور چچا کا مریضہ کے ورثاء سے اجازت لیے بغیر یہ تصرف کرنا شرعاً کیسا ہے؟ اور اس زمین کے شرعاً وارث کون ہیں اور ان ورثاء کی اجازت کے بغیر زمین کے فروخت کرنے کا تصرف کیسا ہے؟
جواب: صورت مسئولہ میں زید کے ترکہ کی زمینیں جب تعیین کرکے تقسیم کر دی گئیں تو شرعاً  زید کے ورثاء زمین کے اپنے اپنے حصے کے مالک ہوگئے  اس کےبعد مذکورہ بیٹی  کا اپنا حصہ مشترک طور پر بغیر تعیین کیے اپنے دونوں بھائیوں کو ہبہ کرنا درست نہیں تھا ، لہذا مذکورہ بیٹی   ہی اس کی مالک قرار پائی اور بیٹی  کے انتقال کے بعد  چچا کے لیے  ورثاء کی اجازت  کے بغیر  اس کو بیچ کر شوہر کو قرضہ ادا کرنے کے لیے دینا ٹھیک نہیں بلکہ مذکورہ زمین مرحومہ بیٹی کے شرعی ورثاء میں تقسیم ہوگی۔فتاوی شامی میں ہے:"(وهب اثنان دارا لواحد صح) لعدم الشيوع (وبقلبه) لكبيرين (لا) عنده للشيوع فيما يحتمل القسمة۔"(كتاب الهبة، ص/697، ج/5، ط/سعید)مرحومہ کی میراث کی تقسیم کا شرعی طریقہ یہ ہے کہ کل ترکہ میں سے سب سے پہلے ان کے حقوق متقدمہ یعنی اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے4 حصے کر کے مرحومہ کے شوہر کو 1 حصہ اور ہر بیٹے کو بھی ایک ایک حصہ ملے گا۔صورت تقسیم یہ ہے:میت: 4شوہربیٹابیٹابیٹا1111یعنی 100 روپے میں سے مرحومہ کے شوہر کو 25 روپے اور ہر بیٹے کو 25،25 روپے ملیں گے۔ فقط واللہ اعلم
                                                  
عنوان: اپنی فرم کے کاغذات اس ترتیب سے بنانا کہ مرنے کے بعد اولاً بیوی کو ملے اور بعد میں بیٹیوں کے ملے
سوال: میری ایک فرم ہے جو میرے نام ہے اور میری کوئی نرینہ اولاد نہیں ہے، تین بیٹیاں ہیں ۔ میں نے کاغذات ایسے بنائے ہیں کہ میرے مرنے کے بعد یہ فرم میری بیگم کے نام ہوجائے گی اور میری بیگم کے مرنے کے بعد یہ میری تینوں بیٹیوں کے نام ہوجائے گی۔ کیا یہ ٹھیک ہے یا اور کوئی حق دار بھی اُٹھ سکتا ہے؟
جواب: واضح رہے کہ شریعت کا ضابطہ یہ ہے کہ  کسی بھی شخص کے انتقال کے بعد اس  کی جائیداد  میں سب سے اَوّل مرحوم کی تجہیز و تکفین کے اخراجات ادا کیے جاتے ہیں، (سوائے اُس عورت کی تجہیز و تکفین کے اخراجات، جس کا شوہر موجود ہو؛ کیوں کہ اس کا خرچہ شوہر کے ذمے واجب ہوتاہے)، پھر اگر مرحوم پر  کوئی قرض تھا تو وہ ادا کیا جاتا ہے، پھر اگر مرحوم نے کوئی جائز وصیت(ورثاء کے علاوہ کسی کے لیے) کی ہو تو  بقیہ مال کے ایک تہائی میں وہ نافذ کی جاتی ہے اور اس کے بعد بقیہ مال موجود ورثاء  میں تقسیم کیا جاتا ہے۔ مرحوم کو اپنی زندگی میں یہ اختیار نہیں ہوتا کہ اس کے   مرنے کے بعداس  کی جائیداد کسی ایک وارث کی ہوجائے اور پھر اس مخصوص وارث کے مرنے کے بعد باقی ورثاء کو ملے۔ اگر مرحوم اپنی زندگی میں اس کی وصیت کر کے بھی جائے تب بھی مرحوم کی یہ بات متعبر نہیں ہے۔ لہذا صورتِ  مسئولہ میں سائل  کا ایسے کاغذات بنانا  جس میں بیوی کو اولًا جائیداد ملے گی اور بیوی کے مرنے کے بعد بیٹیوں کو ملے گی درست نہیں ہے،  بلکہ شریعت کا ضابطہ طے ہے کہ سائل کے مرنے کے بعد  مذکورہ بالا ترتیب کے مطابق حقوق ادا کرکے بقیہ ترکے میں سے سائل کی بیوی(اگر اس وقت زندہ ہو) کو آٹھواں ، بیٹیوں (اگر اس وقت زندہ ہوں ) کو  دو تہائی اور  باقی سائل کے عصبات (یعنی سائل كےبھائی،بهن يا بھتیجے   یا چچا یا چچا کے بیٹے  )کو بالترتیب    ملے گا۔   فقط واللہ اعلم
                                                  
عنوان: شوہر کے ساتھ دکان خریدنے میں مدد کرنا اور تقسیمِ میراث
سوال: میرے شوہرنے ایک دکان خریدی تھی، اس  کی پیمنٹ کرنے میں  میں نے اپنے شوہر کے ساتھ    اہم کردار ادا کیا تھا، یعنی میں نے بھی دکان خریدنے  میں پیسے خرچ کیے تھے، لیکن باقاعدہ کوئی معاہدہ نہیں ہوا تھا کہ میں یہ پیسے واپس لوں گی وغیرہ ، میرا چھوٹا بیٹا جوکہ دکان سنبھالتا تھا اور میرے شوہر شام کو دکان جاتے تھے اور دکان کا مال میرے شوہر لاتے تھے اور میرا بیٹا پورے دن کی سیل اپنے باپ کو دیتا تھا، پھر وہ اس سے مال خریدتے تھے ، اس دکان کے منافع سےبھی میں بیسیاں بھرتی تھی، جیسے جیسے بیسیاں کھلتی گئیں اور ہم دکان کی پیمنٹ کرتے گئے، جوکہ تین سال میں پوری ہوئی ، پھر میرے شوہر کا انتقال ہوگیا اور میرے بیٹوں نے دکان میرے نام ٹرانسفر کروادی ، کاغذات میرے دو بیٹوں نے اپنے پاس رکھ لیے،  میرے شوہر کے انتقال کو تیرہ سال ہوگئے، اب تک نہ   مجھے ان دونوں بیٹوں  نے کاغذات دکھائے ہیں ،اور نہ دیے ہیں اور ان دونوں بیٹوں نے میرے چھوٹے بیٹے سے دکان خالی کروالی، جس نے شروع سے باپ کی زندگی سے دکان سنبھالی ہوئی تھی ،دکان خالی کرواکر  اپنے نام ایگریمنٹ کرکے دکان کرایہ پر دے دی اور شروع سے ہی کرایہ کے پیسوں میں سے پیسے لیتے رہے ہیں۔اب دریافت یہ کرنا ہےکہ یہ  دکان وراثت کہلائے گی یانہیں؟میرے تین بیٹے مجھے سے جھگڑا کرتے ہیں کہ یہ وراثت ہے،   جب کہ میرے زیرِ کفالت ایک بیٹی ہے جس کو اس کے شوہر نے میرے گھر چھوڑ دی ہے اور خود دوسری شادی کرلی ہے۔ نیز میرا ایک جوان بیٹا جوکہ والد کے ایک سال پندرہ دن پہلے  حادثے میں وفات ہوگیا تھا، وہ اپنے پیچھے ایک بیوہ اور دو بچے چھوڑ کرگیاہے، جس کی کفالت بھی میرے ذمہ  ہے اور میری بھی طبعیت ٹھیک نہیں رہتی ۔ مذکورہ دکان کی مالیت ستر لاکھ روپے(7000000) ہے۔اگر یہ شریعت کی رو سے وراثت بنتی ہے تو میرے پانچ بیٹے اور چار بیٹیاں ہیں، جن میں سے ایک بیٹےاور مرحوم کے والدین  کا مرحوم کی زندگی میں  انتقال ہوگیا تھا ۔ اس دکان کے خریدنے کے پیسوں کے انتظام میں اہم کردار میرا ہے،  رات دن محنت کرکے پیمنٹ کی ہے ، اب اگر وراثت ہے تو بھی بتائیں اور اگر نہیں تو بھی بتائیں کہ کس کا ہے؟ تاکہ مجھ سے ناانصافی نہ ہوجائے مجھے اللہ کا خوف ہے۔
جواب: صورتِ مسئولہ میں دکان خریداری میں سائلہ نے رقم دیتے  وقت   کوئی معاہدہ نہیں  کیا تھا ، کہ میں یہ رقم قرض کے طور پر دے رہی ہوں، یا شرکت کےلیے دے رہی ہوں، اس لیے یہ رقم  سائلہ کی طرف سے اپنے شوہر پر تبرع واحسان ہوگا، جس کا بدلہ سائلہ کو آخرت میں ملے گا، اور مذکورہ دکان مرحوم کا ترکہ ہوگا،  جو مرحوم کے تمام ورثاء میں ان کے شرعی حصوں کے مطابق  اس طرح تقسیم ہوگا ،کہ سب سے پہلے  مرحوم کے حقوقِ متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکل96 حصے  کر کے مرحوم  کی بیوہ (سائلہ)کو12حصے،مرحوم کے ہرایک بیٹے کو14 حصے،اور ہرایک بیٹی کو7 حصہ ملیں گے۔                                    (صورتِ تقسیم یہ ہے)میت:96/8 سائلہ کا شوہر مرحوم         بیوہ بیٹابیٹابیٹابیٹابیٹیبیٹیبیٹیبیٹی1۔۔۔۔۔۔۔۔۔7۔۔۔۔۔۔۔۔۔۔۔۔12141414147777            یعنی ستر لاکھ روپے میں سےمرحوم کی بیوہ کو875000روپے،مرحوم   کے ہرایک بیٹے کو1020833.33روپے اور ہر ایک بیٹی کو510416.666روپے ملیں گے۔ملحوظ رہے کہ مذکورہ تقسیم اس اعتبار سے ہے کہ سائلہ کے جس بیٹے کا انتقال والدمرحوم کی زندگی میں ہوا تھا، اسے بھی سائلہ نے پانچ بیٹوں میں شمار کیا ہو، اور سائلہ کے شوہر مرحوم کی وفات کے وقت صرف چار بیٹے حیات ہوں،  جس بیٹے کا والد کی زندگی میں انتقال ہوگیا تھا تو اگرسائلہ کے شوہر مرحوم کے تمام ورثاء عاقل بالغ ہوں اور وہ اپنی طرف سے ان کو بھی کچھ حصہ دے دیں تو باعث اجر وثواب ہوگا۔البحر الرائق میں ہے:و أما الحقوق المتعلقة بالتركة فأربعة الكفن و الدفن و الوصية، و الدين، و الميراث.                                                                                                                                     (کتاب الفرائض،باب اصناف الوارثین ، ج8، ص556 ط:دارالکتب)فقط واللہ اعلم
                                                  
عنوان: کرایہ تمام وارثوں میں تقسیم ہوگا
سوال: میرے والد صاحب کا ایک مکان تھا،جس میں میرے والد،میرے بھائی اپنے بیوی بچوں سمیت،میری چھوٹی بہن اور میں خود رہتا تھا،2010 میں میں سعودی عرب چلا گیا ،کچھ مہینوں بعد میرے والد صاحب کا انتقال ہوگیا، ورثاء میں دو بیٹے اور تین بیٹاں ہیں ،اس کے کچھ ہی عرصے بعد میرے بھائی نے یہ مکان کرایہ پر دے دیا اور اس کا کرایہ بھائی  خود ہی استعمال کرتے تھے ،اور خود  اپنے فیملی کے ساتھ کسی اور جگہ کرایہ پر رہنے لگے اور اس گھر کے کرایہ کے  لیے انہیں کچھ ایڈوانس رقم ادا کرنی تھی؛ اس لیے انہوں نے مجھ  سے  چالیس ہزار  روپے لیےتھے ،ابھی میری فیملی بھی کسی دوسرے گھر میں کرایہ پر رہ رہی ہے،میں سال میں ایک مہینے کے لیے پاکستان آتا ہوں ۔سوال یہ ہے کہ:1)میں نے جو رقم اپنے بھائی کو بطور تعاون کے جو چالیس ہزار دیئے تھے تو کیا میں اس کی واپسی کا مطالبہ کر سکتا ہوں؟2)والد صاحب کے مکان کا جو کرایہ آتا ہے اس میں سارے وارثوں کا حق ہوگا یا صرف بڑے بھائی کا ؟3) بڑے بھائی نے  والد صاحب کی زندگی میں اور انتقال کے بعد  سب کی اجازت سے  مکان کی تعمیر پر کچھ پیسے لگائے تھے،ان کا مطالبہ ہے کہ جب یہ مکان فروخت ہوگا تو میں نے جو رقم تعمیر پر خرچ کی ہے وہ میں لوں گا ،اس کے بعد جو رقم بچے گی وہ تمام وارثوں میں تقسیم ہو گی ،کیا ان  کا یہ مطالبہ  شرعًا  درست ہے؟
جواب: 1)صورتِ  مسئولہ میں سائل نے اپنے  بھائی کو جو  40000 روپے بطور تعاون کے دیے تھے  ،وہ  سائل کی طرف سے تبرع اور احسان ہے اور  سائل مذکورہ رقم کی واپسی کا مطالبہ نہیں کر سکتا ۔2)مکان کا کرایہ جو اب تک آیا ہے ،وہ تمام ورثاء میں شرعی اعتبار سے تقسیم ہوگا۔3) بھائی  کا  مکان   کی تعمیر پر لگائی گئی رقم کا مطالبہ کرنا شرعًا درست ہے ۔العقود الدریۃ فی تنقیح الفتاوی الحامدیہ میں ہے:        "المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات ج:2 /ص:226 /ط:دار المعرفۃ)درر الحكام شرح مجلۃ الأحكام میں ہے  :"( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم."(القواعد الکلیۃ ج:3/ص: 22/ط:دار الکتب العلمیۃ) درر الحکام فی شرح مجلۃ الاحکام میں ہے:"(إذا بنى أحد الشركاء لنفسه في الملك المشترك القابل للقسمة بدون إذن الآخرين ثم طلب الآخرون القسمة تقسم فإن أصاب ذلك البناء حصة بانيه فبها، وإن أصابت حصة الآخر فله أن يكلف بانيه هدمه ورفعه) .ليس لأحد الشركاء في عرصة مشتركة أن يحدث بناء أو أن يغرس أشجارا بلا إذن(بدون إذن شريكه) ، هذا التعبير ليس احترازيا بل اتفاقي لأنه إذا بنى أحد الشركاء لنفسه بإذن شريكه فإذا كان بلا بدل فهو عارية وللمعير في أي وقت أراد الرجوع عن عاريته. أما إذا بنى للشركة بدون إذن شريكه فيكون البناء مشتركا والباني متبرعا بمصرفه على البناء وليس له الرجوع على شريكه بحصته من المصرف."(الکتاب العاشر الشرکات ،الباب الاَول فی بیان شرکۃ الملک ،الفصل الثامن في بیان أحکام القسمة، المادۃ: 1173 ج:3  /ص:180، ط: دار الجیل)فتاوی ہندیہ میں ہے:"ذكر هشام عن محمد - رحمه الله تعالى - أرض بين رجلين بنى فيها أحدهما فقال الآخر: ارفع عنها بناءك فإنه يقسم الأرض بينهما فما وقع من البناء في نصيب الذي لم يبن فله أن يرفعه أو يرضيه بأداء القيمة لأنه لو رفع يبطل حق الباني في الكل ولو قسم لا يبطل في القدر الذي بنى في ملكه فكانت القسمة أولى كذا في محيط السرخسي."(الفتاوی الهندیة، کتاب القسمة، باب فی المتفرقات،ج۵،ص۲۳۲،ط:ماجدیہ)فقط واللہ اعلم
                                                  
عنوان: بھائیوں کا والد کی جائیداد کی تقسیم میں ٹال مٹول کرنا
سوال: میرے والد اور والدہ کا انتقال ہوگیا ہے اور میرے والد کو کچھ زمین اپنے والد کی طرف سے وراثت میں ملی ہے اور کچھ زمین خود خریدی ہے ، اب ہم چار بھائی اور پانچ بہنیں ہیں اور ایک ہماری پھوپھی ہے،شریعت کے مطابق ہماری زمین کے حصے بنا کر دیں ۔ہم سب بہنیں، بھائیوں سے زمین کا مطالبہ کر رہی ہیں، لیکن بھائی ٹال مٹول کر رہے ہیں اور زمین تقسیم کرکے نہیں دے رہے، شریعت کے مطابق اس کا کیا حکم ہے؟
جواب: واضح رہے کہ کسی شخص کے انتقال کے بعد اس کے مال  میں تمام ورثاء کا حق متعلق ہوجاتا ہے ، اس کے انتقال کے بعد اس  کا تمام مال ورثاء میں شرعی اعتبار سے تقسیم کیا جائے گا ،کسی وارث کو یہ حق حاصل نہیں کہ کسی دوسرے وارث کو اس کے شرعی  حق سے محروم کردے،اوراگر  کسی وارث نے  اس طرح کیا تو قرآن وحدیث میں اس عمل  پر سخت وعیدیں وارد ہوئی ہیں    ۔نیز میراث کی تقسیم میں بہتر اور مناسب یہی ہے کہ جتنا جلد ہوسکے میراث تقسیم کردی جائے  ،کیوں کہ بلا  وجہ میراث کی تقسیم میں تاخیر سے الجھنیں پیدا ہوجاتی ہیں۔لہٰذا صورتِ مسئولہ میں اگر ورثاء تقسیم کا مطالبہ کر رہے ہیں تو والد  کی متروکہ تمام زمین  کو ان کے ورثاء میں مقررہ حصوں کے تناسب سے تقسیم کر نا ضروی  ہے،  تقسیم میں تاخیر کرنا جائز نہیں ، فی الفور متروکہ زمین  کو فروخت کرکے ہر ایک وارث کو اس  کا  مقررہ حصہ دے یا ورثاء میں کوئی شخص باہمی رضامندی سے ان زمینوں  کو موجودہ قیمت پرخرید کر ہر وارث کو اس کاحصے کی رقم دےدے۔ صورتِ مسئولہ میں مرحوم کے ترکہ کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکا لنے کے بعد، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو13حصوں میں تقسیم کرکے مرحوم کے ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم یہ ہے:میت ۱۳بیٹابیٹابیٹابیٹابیٹیبیٹیبیٹیبیٹیبیٹی۲۲۲۲۱۱۱۱۱یعنی فیصد کے اعتبار سے مرحوم کے ہر ایک بیٹے کو 15.384فیصد اور ہر ایک بیٹی کو 7.692فیصد ملے گا۔قرآن مجید میں ہے :يٰٓاَيُّھَا الَّذِيْنَ اٰمَنُوْا لَا تَاْكُلُوْٓا اَمْوَالَكُمْ بَيْنَكُمْ بِالْبَاطِل                                (النساء۔۲۹)وفیہ ایضاً:وَاٰتُوا الْيَــتٰمٰٓى اَمْوَالَھُمْ وَلَا تَتَبَدَّلُوا الْخَبِيْثَ بِالطَّيِّبِ ۠ وَلَا تَاْكُلُوْٓا اَمْوَالَھُمْ اِلٰٓى اَمْوَالِكُمْ ۭاِنَّهٗ كَانَ حُوْبًا كَبِيْرًا۔                                                             (النساء۔۲) ترجمہ:اور جن بچوں کا باپ مرجائے ان کے مال ان ہی کو پہنچاتے رہو اور تم اچھی چیز سے بری چیز کو مت بدلو اور ان کا مالمت کھاؤاپنے مالوں (کے رہنے) تک بے شک یہ (ایسی کارروائی کرنا) بڑا گناہ ہے۔                      (بیان القرآن)حدیث شریف میں ہے:وعن أنس قال : قال رسول الله صلى الله عليه و سلم : " من قطع ميراث وارثه قطع الله ميراثه من الجنة يوم القيامة۔(مشکوٰۃ المصابیح الفصل الثالث،ج۔۱،ص۲۷۲ط رحمانیہ)ترجمہ:اور حضرت انس کہتے ہیں کہ رسول کریم (صلی اللہ علیہ وآلہ وسلم) نے فرمایا جو شخص اپنے وارث کی میراث کاٹے گا اللہ تعالیٰ قیامت کے دن اس کی جنت کی میراث کاٹ لے گا۔ (مظاہرِ حق )در مختار ميں ہے :(وقسم) المال المشترك (بطلب أحدهم إن انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول۔(ردالمحتار علی الدر المختار، کتاب القسمۃ ، ج۔۶،ص۔۲۶۰،ط۔سعید)فقط واللہ اعلم
                                                  
عنوان: میراث کی تقسیم
سوال: اگر کسی اکلوتے بیٹے کے والد کی وفات ہو گئی ہو اور اس کی دو بیویاں ہو، جن میں سے پہلی وفات پا چکی ہو ( جس کے بطن سے اکلوتا بیٹا پیدا ہوا) اور دوسری بیوی حیات ہو جس کی کوئی اولاد نہیں۔ تو اس صورتِ حال میں اکلوتے بیٹے کو اس کی سگی و مرحوم ماں کا حصہ ملے گا یا نہیں؟  اگر ملے گا تو مرحوم کی جائیداد میں سے کتنے فیصد؟  اور دوسری بیوی جو کہ حیات ہے اس کا حصہ کتنا بنتا ہے (یعنی آٹھ فیصد بنتا ہے یا سولہ فیصد)؟
جواب: صورتِ مسئولہ میں  اگر یہی ورثاء ہوں اور پہلی بیوی کی وفات مرحوم کی زندگی میں ہوئی ہو  اور مرحوم کے والدین وغیرہ نہ ہوں تو  مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو  بقیہ ترکے  کے تہائی حصہ میں سے وصیت کو نافذ کرنے کے بعد باقی کل ترکہ میں سے  12.50فی صد زندہ  بیوہ کو،اور باقی تمام ترکہ   اس  بیٹے کو ملے گا۔فقط واللہ اعلم
                                                  
عنوان: میراث کے مشترکہ مکان میں ایک وارث کا تصرف
سوال: میرے والد صاحب  کا انتقال ہوگیا ہے۔  ورثاء میں بیوہ  ،ایک بیٹا اور دو بیٹیاں ہیں ۔والد کے والدین پہلے انتقال کر گئے تھے ۔ والد کا ایک گھر تین کمروں  پر   مشتمل  ہے۔والدہ نے اس میں سے مجھے ایک کمرہ  دیا ہے جس میں  میرے لیے کافی مشکلات کا سامنا ہے  اور والدہ نے دو کمروں کو لاک  کر دیا ہے۔ایک کمرے کو والدہ نے بیٹی کے نام کر کے تالا لگا دیا ہے،  جب کہ وہ بیٹی کینیڈا میں رہتی ہے  ۔والدہ کہتی ہیں کہ جب  بھی وہ  پاکستان  آئے گی  تو وہ  اس کمرے میں رہائش اختیار کرے گی،گھر  میں  بھی  اس  کا حصہ ہے ، اس لیے یہ کمرہ اس کے لیے بند  کیا ہوا ہے ،جب کہ دوسرے کمرے  کو والدہ  نے اس لیے  تالا لگایا ہے  کہ بعد میں  وہ خود   رہائش اختیار کریں   گی ،جب کہ والدہ   ابھی چھوٹی  خالہ کے گھر میں رہائش پذیر ہیں ۔ا ب  میرا سوال یہ ہے کہ  کیا میرا  یہ حق بجا ہے کہ   والدہ   میرے لیے  ان خالی کمروں کو  کھولیں؛  تاکہ فی الحال  میں اس  میں آسانی کے ساتھ رہوں  اور جب  میراث تقسیم ہو تو   ہر ایک کو  اس کے شرعی حصے کے مطابق مل جائے یا میں والدہ  سے یہ مطالبہ کرسکتا ہوں  کہ والدہ ہمارے  والد کے اس گھر کو  ہم بہن بھائیوں کے درمیان  ٍ شریعت  کے مطابق  تقسیم کریں ،یا  اس گھر میں مزید  کمرے بنانے کی بھی جگہ ہے  تو کیا  میں والدہ سے  یہ مطالبہ  کر سکتا ہوں  کہ میں  اس گھر میں اپنے لیے  ایک اور کمرہ بنا  لوں؟
جواب: واضح رہے کہ کسی شخص کے انتقال کے بعد اس کے ترکہ میں اس کے تمام شرعی ورثاء  اپنے اپنے شرعی حصوں کے تناسب سے حق دار ہوتے ہیں اور کسی ایک وارث کے لیے جائز نہیں کہ وہ  دوسرے وارث کے حصے کو اس کی رضامندی کے بغیر اپنے ذاتی استعمال میں لائے۔ لہٰذاصورتِ مسئولہ میں سائل کے  والد صاحب کے مذکورہ متروکہ مکان میں  ان کے ورثاء(بیوہ،دو بیٹیاں اور ایک بیٹا) اپنے اپنے شرعی حصوں کے اعتبار سے حق دار ہیں ۔سائل کے والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوقِ متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 32حصوں میں تقسیم کر کے  مرحوم کی بیوہ کو4 حصے،بیٹے کو14 حصے اور ہر ایک بیٹی کو7 حصے ملیں گے۔صورتِ تقسیم یہ ہے:میت: 8 /32 والد مرحومبیوہبیٹابیٹیبیٹی1741477یعنی  مذکورہ مکان میں بیوہ12.50فیصد،ہر ایک بیٹی21.875فیصد اور بیٹا(سائل)43.75فیصد کا حق دار ہے۔لہٰذا سائل مذکورہ مکان میں سے اپنے حصے کے بقدر   حصے کو والدہ اور  اپنی دونوں بہنوں  کی اجازت کے بغیر استعمال کرسکتا ہے اور   جب تک والد صاحب کی میراث تقسیم نہیں ہورہی اور  سائل کو  مشکلات کا سامنا ہے تو دیگر ورثاء (بیوہ  اور دو بیٹیوں)کی رضامندی سے  ان  کے حصے  کو بھی  اپنے استعمال میں لاسکتا ہے۔ لیکن اگر  والدہ اور سائل کی بہنیں  مذکورہ مکان میں سے اپنے حصے کے بقدر  سائل کو رہائش کے لیے دینے کے لیے رضامند نہ ہوں تو سائل مذکورہ گھر کی تقسیم کا مطالبہ کر سکتا ہے۔تاہم اگر والدہ  اور سائل کی دونوں بہنیں  دونوں صورتوں میں سے کسی پر راضی نہ  ہوں تو سائل ان  کی اجازت سے مذکورہ گھر کی خالی جگہ پر اپنے  لیے کمرہ وغیرہ تعمیر کرسکتا ہے،  ایسی صورت میں گھر کے بٹوارے کے وقت اگر تعمیرات  سائل کے حصے میں آجائیں تو  ٹھیک اور اگر دیگر ورثاء (  والدہ یا بہنوں) کے حصے میں آئیں  تو تعمیرات کا خرچہ سائل کو ملے گااور کمرہ وراثت میں تقسیم ہوگا۔ و في مشکاۃالمصابیح:"قال رسول الله صلی الله عليه وسلم:ألا لاتظلموا ألا لايحل مال امرئ إلا بطيب نفس منه."(باب الغصب والعاریة،۱/۲۶۱ط: رحمانیہ)وفي شرح المجلة لسليم رستم باز:"(المادة:97) لايجوز لأحد أن يأخذ مال أحد بلا سبب شرعي."(المقالة الثانیة، 1/51، ط:رشیدیة)و في الفتاوى الهندية:"دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى في البيت الصغير بين رجلين إذا كان صاحب القليل لا ينتفع بنصيبه بعد القسمة فطلب صاحب القليل القسمة قالوا: لا يقسم وذكر الخصاف دار بين رجلين نصيب كل واحد لا ينتفع به بعد القسمة وطلب القسمة من القاضي فإن القاضي يقسم وإن طلب أحدهما القسمة وأبى الآخر لا يقسم لأن الطالب متعنت وإن كان ضرر القسمة على أحدهما بأن كان نصيب أحدهما أكثر ينتفع به بعد القسمة فطلب صاحب الكثير القسمة وأبى الآخر فإن القاضي يقسم وإن طلب صاحب القليل لا يقسم وحكي عن الجصاص على عكس هذا كذا في فتاوى قاضي خان والأصح ما ذكره الخصاف كذا في التبيين."(کتاب القسمة، الباب الثالث في بیان ما یقسم و ما لا یقسم/5/ 207/ط:رشیدیہ)و في الدر المختار و حاشية ابن عابدين:"(بنى أحدهما) أي أحد الشريكين (بغير إذن الآخر) في عقار مشترك بينهما (فطلب شريكه رفع بنائه قسم) العقار (فإن وقع) البناء (في نصيب الباني فبها) ونعمت (وإلا هدم) البناء، وحكم الغرس كذلك بزازية.(قوله بغير إذن الآخر) وكذا لو بإذنه لنفسه لأنه مستعير لحصة الآخر، وللمعير الرجوع متى شاء. أما لو بإذنه للشركة يرجع بحصته عليه بلا شبهة رملي على الأشباه (قوله وإلا هدم البناء) أو أرضاه بدفع قيمته ط عن الهندية.أقول: وفي فتاوى قارئ الهداية: وإن وقع البناء في نصيب الشريك قلع وضمن ما نقصت الأرض بذلك اهـ وقد تقدم في كتاب الغصب متنا أن من بنى أو غرس في أرض غيره أمر بالقلع وللمالك أن يضمن له قيمة بناء أو غرس أمر بقلعه إن نقصت الأرض به، والظاهر جريان التفصيل هنا كذلك."(کتاب القسمة، مطلب لکل من الشرکاء السکنی في بعض الدار بقدر حصته، /6/ 268/ط:سعید)فقط واللہ اعلم
                                                  
عنوان: میراث ،پینشن اور قرض سے متعلق ورثاکی ذمہ داریاں
سوال: 1۔ہمارے والد کا انتقال ہوگیاہے21 سال پہلے، ہم پانچ بہنیں اور ایک بھائی ہیں ، ہمارے والد کا ایک مکان ہے، جس کی قیمت 80 لاکھ ہے اور یہ عمارت 4 منزل پر مشتمل ہے ۔ ہم سب چاہتے ہیں کہ ہمارا  حصہ تقسیم کردیاجائے لیکن ہمارا بھائی ہم سب کو حصہ  دینے کے لیے راضی نہیں ۔اس بلڈنگ کے 2  فلیٹ کرائے پر دیئے ہیں اور ایک میں بھائی خود رہتاہے اور نیچے ایک کارخانہ ہے جو 21 سال سے بھائی کے استعمال میں ہے ، جس کا بھائی کو ئی کرایہ نہیں دیتااورکمیٹیاں وغیر ہ بھی اپنے استعمال میں لی ہوئی  ہیں ۔2۔اس کے علاوہ جب بھی بھائی کو ضرورت پڑیتو ہم سب بہنوں نے بھائی  کی مدد کی ، چھوٹی  بہن نے اپناسونے کا سیٹ جو 20 گرام کا تھا بھائی کو ضرورت پڑنے پر دیا جو بھائی نے ادھار کا بول  کر لیا تھا ، دوسرے فلور کی چھت ڈالنے  کے لیے ایک بہن نے ایک لاکھ روپے دیئے آج سے تیرہ سال پہلے ادھار کی صورت میں جو آج تک واپس نہیں کیئے اوروہی بہن ابو کے گھر میں پندرہ سال رہی ہے ، جس کا وقفے وقفے سے کرایہ دیاہے ۔ اس کے بعد تیسرے فلور کی چار دیواری کے لیے  ایک بہن نے اپنے سونے کے  کے بندے  دیئے ، جس میں وہ چھ مہینے رہی ہے ۔3۔ہمارا بھائی ہم کو اس لیے حصہ نہیں دیتا کہ بھائی نے تین بہنوں کی شادیاں کی ہیں اور ان کا کہناہے  کہ بہنوں کی شادیوں کا خرچہ  ان کے حصہ میں سے کٹے گا   ، جب کہ بھائی کا بہنوں کے ساتھ کوئی معاہد ہ نہیں ہواتھا کہ ہ رقم ان کے حصے میں سے کاٹی جائے گی اور اکیس سال سے کارخانے کا کرایہ تیس لاکھ چوبیس ہزار  بنتاہے بارہ ہزار مہینے کے حساب سے  اور جو دو فلور چھ سال سے کرایہ پرہیں، ان کا کرایہ چودہ لاکھ ہے ہماری ماں کا سونے سیٹ  جو تیس گرام کا تھا بھائی نے بیچ دیاہے اورپیسے اپنے  استعمال میں لے لیے اور کہا کہ امی کو حج کراؤں گا، اب ماں کا انتقال ہوگیاہے ،  حج نہیں کرایا۔4۔ہمارے والد نے مرنے سے پہلے کہاتھا کہ اس کا رخانے کو جو بھی چلائے گاوہ اس کا کرایہ ہماری  امی کو دے گا ،لیکن بھائی نے آج تک کوئی کرایہ نہیں دیا ۔5۔ 21 سال سے پینشن آتی رہی، اس کو    اپنے استعمال میں لیا  ہوا ہے۔ رہنمائی فرمائیں ۔
جواب: سوالات کے جوابات نمبر وار ملاحظہ ہو ں ۔1-  سائلہ کے بھائی کا والد کی جائیداد  پر قبضہ کرکے بہنوں کو ان کے حصے سے محروم کرناشرعًاجائز نہیں ، بھائی نے والد کی  جائید اد میں سے  کارخانہ  اور فلیٹوں کا جو  کرایہ یا کمیٹیاں  وصول کی ہے،  اسی طرح والدہ  کے سونے کا سیٹ بیچ کر جو روپیہ وصول کیاہے  ،یہ سائلہ کے بھائی کے ذمے قرض ہیں ،جو کہ تمام  ورثاء کو اداکرناضروری ہے ،نیزبھائی نے والد ین  کی  جائید اد میں تصرف کرکے جو کچھ اضافہ کیاہے،اوراثاثے بنائےہیں وہ  تمام اثاثے  والدین مرحومین کی وراثت ہیں ، جو موجودہ مارکیٹ ویلیوکے اعتبار سے تمام ورثاء  میں  ان کے شرعی حصوں کے بقد ر تقسیم ہوگا۔ ان کو  تقسیم نہ کرنا  یا وارثوں کے حق پر ناحق  قبضہ کرنا بدترین گناہ ہے۔2۔ بھائی نے بہنوں سے جو قرض لیاہے، ایک بہن سے سونے کا سیٹ لیاہے ، ایک بہن سے سونے کے بندے لیے اور ایک بہن سے ایک لاکھ روپے لیے ہیں، یہ سب قرض  ان کے ذمے  ہے،جو بہنوں کو ادا کرناہوگا۔3-بھائی نے بہنوں کی شادی میں جورقم  خرچ کی تھی،  چوں کہ اس  سے متعلق ان  بہنوں سے ایسی  کوئی بات طے نہیں ہوئی تھی کہ یہ خرچہ  تمہارے حصے سے منہا ہوگا،اس لیے اب  شادی کے مذکورہ اخراجات ان بہنوں کے حصے سے منہانہیں کیے جائیں گے، باقی اگر بھائی نے دیگر ورثاء کی رضامندی سے خرچ کی تھی تو اس رقم کو  ان ورثاء کے حصوں سے منہاکیا جائے گا ، اگربھائی نے دیگر  ورثاء کی رضامندی  کے بغیر خرچ کی تھی تو  پھر اس کو صرف بھائی کے حصے سے منہاکیاجائے گا،دیگرورثاء کے حصے سے منہاکرنے کا جواز نہیں ہوگا۔4۔نیز والد نے مرنے سے پہلے جو یہ کہاتھا کہ کارخانہ جو بھی چلائے گا، وہ اس کا کرایہ میری   اہلیہ کو دے گا، چوں کہ اہلیہ ان کی شرعی وارث ہے اور وارث کے حق میں وصیت شرعًا معتبراور  نافذالعمل نہیں ہوتی  ، اس لیے اہلیہ  مذکورہ کرایہ کی  حق دار نہیں بنی،  بلکہ  صرف اپنے حصے کی حق دار تھی الا یہ کہ مرحوم والد کے دیگر  تمام عاقل بالغ ورثاء  والد ہ کے حق میں کی گئی اس وصیت پر  عمل کرنے کے لیے راضی ہوں تو  اس وصیت پر عمل کرنا جائز ہوگا۔5۔پینشن کی جو رقم آتی ہے ،اس کا حکم یہ ہے کہ  جس کے  نام پر آتی ہے وہ اسی کا حق ہے ،دیگر ورثاء کا اس کا مطالبہ کرناشرعًا درست  نہیں ۔6۔اس تفصیل کے بعد مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 7حصوں میں تقسیم کرکے  بیٹے کودو حصے،اور ہر ایک بیٹی کو  ایک ،ایک حصہ ملے گا۔صورت تقسیم یہ ہے :میت7بیٹا بیٹیبیٹی بیٹی بیٹی بیٹی 211111یعنی 100روپے میں سے مرحوم کےبیٹے  کو28.571روپے،   مرحوم  کی ہر ایک بیٹیکو14.285 روپے   ملیں گے ۔شرح المجلۃ   میں ہے:"لایجوز لأحد أن یاخذ مال أحد بلا سبب شرعي،و إن أخذ و لو علی ظنّ أنه ملكه وجب علیه ردّہ عینًا إن کان قائمًا و إلا فیضمن قیمته إن کان قیمیًّا."(المقالۃ الثانیۃ فی بیان القواعد الکلیۃ الفقہیۃ 1/51 مادۃ 97 ط:رشدیہ)دار  قطنی میں ہے:"عن أنس بن مالك أن رسول الله صلى الله عليه وسلم قال:  «لايحل مال امرئ مسلم إلا بطيب نفس منه»."(كتاب البيوع3/224ط:مؤسسة الرسالة، بيروت)بدائع الصنائع میں ہے:"الشركة في الأصل نوعان: شركة الأملاك، وشركة العقود وشركة الأملاك نوعان: نوع يثبت بفعل الشريكين، ونوع يثبت بغير فعلهما.(أما) الذي يثبت بفعلهما فنحو أن يشتريا شيئا، أو يوهب لهما، أو يوصى لهما، أو يتصدق عليهما، فيقبلا فيصير المشترى والموهوب والموصى به والمتصدق به مشتركا بينهما شركة ملك.(وأما) الذي يثبت بغير فعلهما فالميراث بأن ورثا شيئًا فيكون الموروث مشتركًا بينهما شركة ملك."(کتاب الشرکۃ ،انواع الشرکۃ6/56ط:سعید)وفیه أیضًا:"فأما شركة الأملاك فحكمها في النوعين جميعًا واحد، وهو أن كل واحد من الشريكين كأنه أجنبي في نصيب صاحبه، لايجوز له التصرف فيه بغير إذنه لأن المطلق للتصرف الملك أو الولاية ولا لكل واحد منهما في نصيب صاحبه ولاية بالوكالة أو القرابة؛ ولم يوجد شيء من ذلك وسواء كانت الشركة في العين أو الدين لما قلنا."(کتاب الشرکۃ ،فصل فی حکم الشرکۃ، 6/65 ط: سعید) فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا،ج:۶،ص:۹۰،ط:دارالفکر)وفیه أیضًا:"و لاتجوز الوصية للوارث عندنا إلا أن يجيزها الورثة."(کتاب الوصایا،ج:۶،ص:۹۰،ط:دار الفکر)فتاوی تنقیح الحامدیہ میں ہے:"المتبرع لايرجع بما تبرع به على غيره."(كتاب المداينات2/266 ط:  دار المعرفة) امداد الفتاوی میں ہے:’’چوں کہ میراث مملوکہ اَموال میں جاری ہوتی ہے اور یہ وظیفہ محض تبرع و احسان سرکار ہے ، بدون قبضہ کے مملوک نہیں ہوتا ، لہذا آئندہ جو وظیفہ ملے گا اس میں میراث   جاری نہیں ہوگی سرکار کو اختیار ہے جس طرح چاہے تقسیم کر دے ۔‘‘(کتاب الفرائض،ج:4،ص342،ط:مکتبہ دار العلوم کراچی)  فقط واللہ اعلم
                                                  
عنوان: وراثت کی تقسیم
سوال: ایک آدمی کا انتقال ہوا اس کے والد اور والدہ حیات ہیں، اس کی اہلیہ بھی ہے لیکن اس کی کوئی اولاد نہیں ہےاور دو بھائی اور ایک بہن بھی ہیں اب اس کی وراثت کیسے تقسیم ہوگی؟ اور بیوہ کا کتنا حصہ ہے؟
جواب: صورت مسئولہ میں مرحوم  کی  میراث کی تقسیم کا شرعی طریقہ  یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو باقی ترکہ سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  ترکہ کے تہائی  حصہ  سے اسے  نا فذ کرنے کے بعد  باقی تمام  جائیداد منقولہ و غیر منقولہ کے 12 حصے بناکر مرحوم کی بیوہ کو 3 حصے، والدہ کو 2 حصے اور والد کو 7 حصے ملیں گے۔ صورت تقسیم یہ ہے:میت: 12بیوہوالدہوالد327یعنی 100 روپے میں  سے مرحوم کی بیوہ کو 25  روپے، والدہ کو 16.66 روپےاور والد کو 58.33 روپے ملیں گے۔فقط واللہ اعلم
                                                  
عنوان: ایک وارث سے رابطہ منقطع ہے تو اس کے حصے کا کیا کیا جائے؟
سوال: منسلکہ فتوے کے مطابق ہمیں اس بارے میں تو معلومات ہوگئیں کہ ہر وارث کا والدہ کے ترکہ میں کتنا حصہ ہے، اب ایک بہن گاؤں میں ہےاس سے ہمارا کوئی رابطہ نہیں ، کچھ ناراضگی ہے، جب کہ ہمیں بینک سے پیسے نکلوانے ہیں تو کیا ہم اپنے حصے کے پیسے نکلواکرموجودہ ورثاء میں تقسیم کرسکتے ہیں؟اور جو بہن فی الحال موجود نہیں اس کے حصے کی رقم کس کے پاس رکھی جائے گی؟
جواب: صورتِ مسئولہ میں آپ کا گاؤں والی بہن سے ناراضی کی وجہ سے عارضی طور پر رابطہ منقطع ہے،رابطہ قائم کرنا ناممکن نہیں، تاہم  اگر آپ  کسی معقول و شرعی وجہ سے خود  بہن سے رابطہ نہیں کرنا چاہتے تو  خاندان کے کسی بااعتماد شخص کے ذریعے اس کا شرعی حق اس تک  پہنچاسکتے ہیں،لہذا بینک سے ترکہ کے پیسے نکلواکر ہر وارث کو اس کا حصہ دے دیں اور بہن کا حصہ خاندان کے کسی بااعتماد شخص کے ذریعے اس تک پہنچانے کی کوشش کریں۔اور اگر یہ بھی ممکن نہ ہو تو  بہن کی رقم کسی قابل اعتماد شخص کے پاس  رکھوائی جائے ،یا بینک ہی میں چھوڑ دی جائے۔ فقط واللہ اعلم
                                                  
عنوان: شوہر دو بیٹے تین بیٹیوں کے درمیان میراث کی تقسیم
سوال: میرے والدہ کا انتقال17 /01/17کوہوگیا ہے   انتقال کے تیسرے دن میری بہن نے وصیت دکھائی جو میری والدہ نے دو بہنوں کی موجودگی میں ایک بہن  سے لکھوائی اور والدہ  نے دستخط  بھی کردیا  یہی وصیت کی کاپی ساتھ دے رہاہوں اور اس وصیت کا علم دونوں بہنوں کو تھا اور باقی ورثاء  کو نہیں تھا ہم پانچ بہن بھائی ہیں ورثاء یہ ہیں : محمد انیس عثمان ، محمد سعد اقبال  ، امبر محمد اقبال  ارم عثمان ، مدیحہ اقبال ، شوہر محمد اقبال ۔  میں محمد انیس عثمان   اور بہن مدیحہ  پہلے شوہر سےہیں اور ایک بھائی اور دو  بہنیں  دوسرے شوہر سے ہیں دوسرے شوہر جو میرے چچابھی ہے وہ حیات ہیں  اب تھوڑاساسونا بچاہو ہے اس کو کس طرح تقسیم کریں  اور وصیت کے حساب سے  سونا تقسیم کرنا صحیح ہے کہ نہیں ۔امی کی وصیت :دوکڑے ہیرے والے  ہیں وہ ایک امبراور ایک ارم کا ہے دوکڑے اور ہیں سادے والے ہیں  ایک مدیحہ کا ایک انیس کا ہے  جو ایک بریسلیٹ ہے  وہ بیٹیوں کی ہیں  گھر سعد کا ہے  اور سعد جب گھر بیچے گا تو اس گھر میں سب بہن بھائیوں کو  حصہ  دینا پڑے گا ، یہ امی کی وصیت ہے ۔
جواب: واضح رہے کہ ہر وارث کا حصہ شریعت نے مقرر کردیاہے لہذا وارث کے حق میں کی گئی  وصیت شرعا معتبراور نافذالعمل  نہیں  ہوتی ، الا یہ کہ  وارث  کے لیے کی گئی وصیت پر عمل کرنے پر تمام ورثاء راضی ہوں اور تمام ورثاء عاقل بالغ بھی ہوں ۔صورت مسئولہ میں  سائل کی والدہ  نے    جن بیٹیوں اور بیٹو ں  کے نام وصیت کی ہے یہ وصیت شرعامعتبر نہیں ہے  ، ہاں اگر مرحومہ والدہ  کے دیگر  تمام عاقل بالغ ورثاء   بیٹوں اور بیٹیوں کے حق میں کی گئی اس وصیت پر راضی ہوں تو اس وصیت پر عمل کرنا جائز ہوگا ۔ وگرنہ   وہ صرف  اپنے شرعی حصے  کے  حقدار ہوں گے  ۔ مرحومہ کے ترکے کی تقسیم  کا شرعی طریقہ یہ  ہے کہ سب سے پہلے    اگر مرحومہ کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومہ نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو 28حصوں میں تقسیم کرکے مرحومہ کی کوشوہر   کو7حصے، مرحومہ کے ہر ایک بیٹے کو 6،6حصےاورمرحومہ کے ہر ایک  بیٹی کو3،3حصے ملیں گے  ، نیز مرحومہ کی تجہیز وتکفین کا خرچہ اس کے شوہر کے ذمے ہے ۔صورت تقسیم یہ ہے :28/4میتـــــــــــــــــــــــــــــــــــــــــــــــــــــــــــشوہر بیٹا بیٹا بیٹی بیٹی بیٹی 1  3  766333یعنی 100روپے میں سے مرحومہ کےشوہر  کو25روپے،   مرحومہ کے  ہر ایک بیٹے کو21.428  روپے ،اور اس کی ہر  بیٹی کو10.714روپے  ملیں گے ۔فتاوی ہندیہ میں ہے:         ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية.وفیہ ایضا :ولا تجوز الوصية للوارث عندنا إلا أن يجيزها الورثة.                (کتاب الوصایا،ج:۶،ص:۹۰،ط:دار الفکر)فقط واللہ اعلم
                                                  
عنوان: غیر کے مال میں وراثت کا دعوی کرنا
سوال: میرے دادا  کی ایک زمین تھی  جیسے    انہوں نے قرض کے بدلے میں رہن کے طور پر رکھی تھی ، دادی نے اس وقت قرض ادا  کرکے زمین کے رہن کو چھڑادیا ، اور زمین اپنے پانچوں بیٹوں  والدہ اور بھائی کے نام کردی کہ میرے  دادا یعنی دادی کا شوہر دوبارہ قرض لے کر  رہن پر نہ رکھ دے ۔ کچھ زمانے کے بعد  دادا کا ایک کزن  اس زمین پر قابض ہو گیا اور اس زمین پر جتنے گھر تھے سب کا کرایہ بھی خود وصول کرتا تھا ، کسی کو نہیں دیتا تھا ، میرے والد نے ان پر کیس کیا جو  وہ جیت گئےاور اس کا سارا خرچہ میرے والد نے برداشت کیا ، اب کچھ عرصہ قبل زمین کو فروخت کرنے کی باری آئی   تو  دادا کے اسی کزن کے رشتہ دار جو دادا کے زمانے سے اس زمین پر قابض تھے  کہنےلگے  کہ اس زمین کی آدھی قیمت ہم وصول کریں گے جب کہ وہ زمین ہمارے دادا نے خریدی تھی تو کیا شرعاً  دادا کے کزن کے رشتہ داروں کا  میرے دادا کی زمین میں حصہ بنتا ہے یا نہیں ؟اور ان کا آدھے پیسوں کا مطالبہ کرنا شرعاًکیسا ہے ؟
جواب: صورتِ  مسئولہ میں سائل کا بیان اگر واقعتًا  درست ہے تو اس صورت میں سائل  کے  دادا کے کزن  کا اس جائیداد میں کوئی حصہ نہیں ہے ،اور  ان کا  آدھے پیسوں کا مطالبہ کرنا بھی شرعًادرست نہیں ۔فتاوي هنديه ميں هے :"و يستحق الإرث بإحدى خصال ثلاث: بالنسب وهو القرابة، والسبب وهو الزوجية، والولاء."ج:6،ص:447،ط:دارالفكرفتاوی  شامي ميں هے : "و يستحق ‌الإرث برحم و نكاح و ولاء، و المستحقون للتركة عشرة أصناف مرتبة."کتاب الفرائض،ج:6،ص:762،ط:دارالفکر بیروتفقط واللہ اعلم
                                                  
عنوان: اولاد کا سوتیلی والدہ کے ترکہ میں کوئی حصہ نہیں
سوال: میرے والد صاحب کا انتقال ہوا ،ورثاء میں چار بیٹے اور دو بیٹیاں تھیں ،بیوہ والد صاحب کی دوسری بیوی تھی ،جن سے کوئی اولاد نہیں تھی،والد صاحب کے انتقال کے بعد ہم بہن بھائیوں نے سوتیلی والدہ کی کفالت کی اور والد صاحب کا جتنا ترکہ تھا (قرض وغیرہ کے بعد)ہم سب نے اپنی خوشی سے ان کو گفٹ کردیا ،اس وقت ہم سب بہن بھائی بالغ تھے ،اب سوتیلی والدہ کا انتقال ہوا ہے،ہم نے انہیں  جو رقم گفٹ کی تھی وہ انہوں نے ایک کاروبار میں لگادی تھی ،اس کے علاوہ ان کی کچھ استعمال کی چیزیں (کپڑے،زیور وغیرہ) بھی ہیں ،ان کی تین بھائی اور چا ربہنیں حیات ہیں ، ان کے والدین  ان کی زندگی میں فوت ہوگئے تھے ۔اب ان کا ترکہ  ہم بہن بھائیوں کو ملے گا یا ان کے حقیقی بہن بھائیوں کو ملے گا؟
جواب: صورت مسئولہ میں  سائل کی سوتیلی والدہ مرحومہ  کا ترکہ ان کے شرعی وارثاء   یعنی   مرحومہ کے  حقیقی بہن بھائیوں  میں  ان کے شرعی حصوں کے تناسب سے تقسیم  گا ،سائل اور سائل کے بہن بھائیوں کا ان  کے ترکہ میں کوئی حق وحصہ نہیں  ہے۔مرحومہ کے ترکہ کی تقسیم کا شرعی طریقہ یہ ہے کہ سب سے پہلے مرحومہ کے کل تر کہ سے مرحومہ کے حقوق متقدمہ یعنی تجہیزوتکفین کا خرچہ  نکالنے کے بعد، اگر مرحومہ کے ذمہ کسی کا قر ض ہو تو اس کو بقیہ ترکہ سے ادا کرنے کے بعد ،اوراگر مرحومہ نے کوئی جائزوصیت کی ہو تو اس کو باقی ترکہ کے ایک تہائی حصہ میں سے نافذ کرنےکے بعد مابقیہ کل جائیدادمنقولہ وغیر منقولہ کو 10 حصے کرکے اس میں سے    مرحومہ کے ہر بھائی  کو  دو،دو حصے  اور  ہربہن کوایک،ایک  حصہ ملے گا۔       صورت تقسیم یہ ہے:میت:10بھائی بھائیبھائیبہنبہنبہنبہن2221111         یعنی 100روپے میں سے مرحومہ کے ہر بھائی کو 20 روپے اور ہر بہن کو 10  روپے ملیں گے۔                                    فقط واللہ اعلم
                                                  
عنوان: والدہ اور بھائی بہنوں کے درمیان میراث تقسیم کرنے کی  ایک صورت
سوال: ایک شخص کا انتقال  ہوا ، ورثاء میں والدہ ، دوبھائی اور پانچ بہنیں  ہیں،شادی ہوئی تھی  ، لیکن بیوی کوطلاق دے تھی اور ان سے کوئی اولاد نہیں۔ نیز والد کاانتقال بھی مرحوم سے پہلے ہوا ۔اب ان کاترکہ کیسے تقسیم ہوگا؟
جواب: صورتِ  مسئولہ میں مرحوم کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحوم کے کل ترکہ سے حقوق متقدمہ یعنی تجہیز و تکفین  کا خرچہ نکالنے کے بعداگر مرحوم کے ذمہ کسی کا  قرض  ہو تو اس  کی ادائیگی کے بعد اگرمرحوم نے کوئی جائزوصیت کی ہو تو  باقی ترکہ  کے ایک تہائی مال میں اس کو نافذ کرنے کے بعد باقی کل جائیداد منقولہ وغیر منقولہ کو 54 حصے بنا کروالدہ کو9 حصے ،ہر ایک بھائی کو10حصے اور ہر ایک بہن کو5حصے ملیں گے۔صورتِ تقسیم یہ ہے:میت54/6والدہبھائی بھائیبہنبہنبہنبہنبہن159101055555یعنی 100روپے میں سے  والدہ کو16.666روپے،ہر ایک بھائی کو18.518روپے اور ہر ایک بہن کو9.259روپے ملیں گے۔فقط واللہ اعلم
                                                  
عنوان: بہنوں کو والد کے ترکہ میں سے حصہ نہ دینا
سوال: میرے والد صاحب کا انتقال ہوا، ورثاء میں بیوہ، دو بیٹے اور چا ربیٹیاں تھیں،پھر والدہ کا بھی انتقال ہوگیا، والد کے ترکہ میں چھےدکانیں،چار گھر اور پشاور میں ایک زمین تھی،والد کے انتقال کے بعد ہمارے دونوں بھائیوں نے  یہ دکانیں اور گھر  آپس میں تقسیم کرلیے، تین دکانیں اور دو گھر ایک بھائی کے حصے میں آئے اورتین دکانیں اور دو گھر دوسرے بھائی کے حصے  میں آئےاور ہم بہنوں نے اس وقت حصہ نہیں مانگا، اس کے علاوہ  والد کی پشاور والی زمین بکی اور اس سے جوپیسے آئے وہ بھی  دونوں بھائیوں نےلے لیے، پھر   پشاور والی زمین بیچ کر جو پیسے آئے تھے  بڑے بھائی اس میں سے دو بہنوں کو حصہ دینے لگے تو ایک بہن نے اپناحصہ لے لیا اور دوسری بہن نے نہیں لیا اور چھوٹے بھائی نے مجھے اس زمین میں سے  میرا حصہ دیااور ہماری چوتھی بہن نے اپنا حصہ نہیں لیا، مجھے طلاق ہوگئی ہے اور میں اپنے بڑے بھائی کے ساتھ رہتی ہوں، چھوٹے بھائی نے مجھے پشاور والی زمین میں سے تو حصہ دیا، لیکن جس گھر میں وہ رہتا ہے اس میں سے مجھے  میرا حصہ نہیں دیا، حالاں کہ وہ گھر بھی والد صاحب کا ترکہ ہے، کیا اس گھر میں میرا حصہ بنتا ہے؟
جواب: ۱۔واضح رہے کہ کسی شخص کے انتقال کے بعد اس کے ترکہ میں اس کے تمام ورثاء کا حق متعلق ہوجاتاہے اور کسی وارث کو اس کاحصہ نہ دینا اور محروم کرنا شرعاً جائز نہیں ہوتا، لہذا صورتِ مسئولہ میں سائلہ کے والدِ مرحوم کی چھ دکانیں اور چار گھروں  میں تمام ورثاء ( دو بیٹوں اور چار بیٹیوں) کا حصہ ہے، سائلہ کے بھائیوں کاجائیداد   آپس میں تقسیم کرنا اوربہنوں کو ان کا حصہ نہ دینا شرعاً جائزنہیں ہے،سائلہ کے بھائیوں پرلازم ہے کہ وہ مرحوم کی یہ دکانیں اور گھر  سائلہ سمیت مرحوم کے تمام  ورثاء میں ان کے حصوں کے مطابق  شرعی اعتبار سے تقسیم کردیں، ورنہ آخرت میں  سخت پکڑ ہوگی اور آخرت کی پکڑ بہت سخت ہے۔سائلہ کے بھائیوں نے والدمرحوم کی پشاور میں موجود زمین فروخت کرکے جن بہنوں کو ان کا حصہ دے دیا ان کا حصہ اس زمین سے ختم ہوگیا ہے، لیکن جن دو بہنوں نے اپنا حصہ معاف کردیا تو ان کاحصہ ختم نہیں ہوا، بلکہ ان کا حق اس زمین میں بدوستور باقی ہے، لہذا بھائیوں پر لازم ہے کہ وہ ان دو بہنوں کو اس کے حصے پر مکمل قبضہ وتصرّف دے دے ، پھر اس کے بعد اگر بہنیں اپنی خوشی ورضامندی سے بھائیوں کو اپناحصہ ہبہ کرنا چاہیں تو کرسکتی ہیں یا اگر وہ اس زمین میں موجود ان کے حصہ میں سے کچھ لے کر بقیہ معاف کردیں تب بھی ان کا حق اس زمین میں سے ختم ہوجائے گا۔۲۔سائل کے والد مرحوم کے ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد ، اگر مرحوم کے ذمہ کوئی قرض ہو تو اسے کل ترکہ  سے ادا کرنے کے بعد، اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کے ۸حصے کرکے مرحوم کے ہر ایک بیٹے کو ۲،۲حصے اور ہر ایک بیٹی کو ایک ایک حصہ ملےگا۔صورتِ تقسیم یہ ہے :میت:۸بیٹابیٹابیٹیبیٹیبیٹیبیٹی۲۲۱۱۱۱یعنی ۱۰۰روپے میں سے مرحوم کے ہر ایک بیٹے کو ۲۵روپے اور ہر ایک بیٹی کو ۱۲.۵روپے ملیں گے۔درر الحکام میں ہے: (تقسيم حاصلات الأموال المشتركة في شركة الملك بين أصحابهم بنسبة حصصهم، فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) .(درر الحکام، الکتاب العاشر، الباب الاول، الفصل الثانی، المادۃ:۱۰۷۳،ج:۳،ص:۲۶،ط:دار الجیل)فتاوی ہندیہ میں ہے:ولا يتمّ حكم الهبة إلا مقبوضةً ويستوي فيه الأجنبيّ والولد إذا كان بالغاً، هكذا في المحيط. والقبض الذي يتعلّق به تمام الهبة وثبوت حكمها القبضُ بإذن المالك.(فتاوی ہندیہ،کتاب الہبہ ، الباب الثانی،ج:۴،ص:۳۷۷،ط:دار الفکر)تکملہ ردالمحتار میں ہے:ولو قال: تركتُ حقّي من الميراث أو برئتُ منها ومن حصّتي لا يصحّ و هو على حقه؛ لان الارث جبريّ لا يصحّ تركه.(تکملہ رد المحتار، باب دعوی النسب ،ج: 8  ،ص۲۰۸،ط:سعید)فقظ واللہ اعلم
                                                  
عنوان: 2 بیوہ، 5 بیٹی، 3 بھائی، 3 بہن میں وراثت کی تقسیم
سوال: ہمارے گھر کے ساتھ دو بیوہ  ہیں، ان کا شوہر فوت ہو گیا ہے، ٹوٹل سرمایہ: 26,03,744‎ (چھبیس لاکھ تین ہزار سات سو چوالیس روپے) ہے۔ دو بیویاں  ہیں، پہلی بیوی کی 5 بیٹیاں ہیں، دوسری بیوی کی کوئی اولاد نہیں ہے، مرحوم کے  3  بھائی اور  3 بہنیں  ہیں۔ برائے مہربانی ان کے درمیان پیسوں کی تقسیم بتادیں!
جواب: صورتِ مسئولہ میں مرحوم کے ترکے کی تقسیم کا شرعی طریقہ یہ ہے کہ مرحوم کی تجہیز و تکفین کا خرچہ نکالنے کے بعد، اگر مرحوم کے ذمہ کوئی قرض ہو تو اس کی ادائیگی کے بعد، اگر مرحوم نے کوئی جائز وصیت کی ہو تو اسے  ایک تہائی  ترکہ میں سے نافذ کرنے کے بعد بقیہ کل جائیداد کو  2160 حصوں میں تقسیم کرکے  135 حصے مرحوم کی ہر ایک بیوہ کو، 288 حصے ہر ایک بیٹی کو، 100 حصے ہر ایک بھائی کو اور 50 حصے ہر ایک بہن کو ملیں گے۔یعنی 26,03,744‎ (چھبیس لاکھ تین ہزار سات سو چوالیس روپے)میں سے 162,734 (ایک لاکھ  باسٹھ ہزار سات سو چونتیس روپے) مرحوم کی ہر ایک بیوہ کو، 347,165.87 (تین لاکھ سینتالیس ہزار ایک سو پینسٹھ روپے اور ستاسی پیسے)  ہر ایک بیٹی کو، 120,543.70 (ایک لاکھ بیس ہزار پانچ سو تینتالیس روپے اور ستر پیسے) ہر ایک بھائی کو اور 60,271.85 (ساٹھ ہزار دو سو اکھتر روپے اور پچاسی پیسے) ہر ایک بہن کو ملیں گے۔صورتِ تقسیم یہ ہے: ورثاءحصےپیسوں کی تقسیم بیوہ 135162,734 بیوہ 135162,734 بیٹی 288347,165.87 بیٹی 288347,165.87 بیٹی 288347,165.87 بیٹی 288347,165.87 بیٹی 288347,165.87 بھائی 100120,543.70 بھائی 100120,543.70 بھائی 100120,543.70 بہن 5060,271.85 بہن 5060,271.85 بہن 5060,271.85 مجموعہ21602,603,744نوٹ: میراث کی مذکورہ تقسیم اس صورت میں ہے  جب  مرحوم کے والدین یا ان میں سے کوئی ایک  مرحوم کی زندگی میں حیات نہ ہو ، اور بیوہ کی پانچ بیٹیاں مرحوم شوہر سے ہی ہوں۔ بصورتِ  دیگر تقسیم مختلف ہوگی۔ فقط و اللہ اعلم
                                                  
عنوان: لے پالک شرعًا وارث نہیں ہے
سوال: میری والدہ نے اپنے بھائی کے بیٹے کو گود لیاتھا اور دین سے بے خبر ہونے کی وجہ سے  والدہ نے اس کی ولدیت کی جگہ ہمارے والد کی ولدیت لگادی تھی ،اب ہماری والدہ کی جائیدا دہے جس کے وارث ہم دو بھائی اور چار بہنیں ہیں، لیکن والدہ کی غلطی  کی وجہ سے نادراآفس یا ریکارڈ (FRC)  میں اس لڑکے کا نام آرہاہے، جس کی  وجہ سے وہ بھی والدہ کی جائیداد میں وارث نظر آرہا ہے،نیز والدہ کی وفات کے بعد ہم نے اس کی شادی کروائی ہے اور وہ سسرال میں رہائش پذیر ہے اور واٹر بورڈمیں ملازمت کرتا ہے ،اب پوچھنا یہ ہے کہ وہ لڑکا ہماری والدہ کی جائیداد میں شرعًا وارث ہے یا نہیں ؟ ہماری والدہ کا انتقال 2010 میں ہوا تھا اور والدکا اس کے بعد 2012 میں ہوا ہے۔
جواب: واضح رہے کہ شریعتِ  مطہرہ میں  لے پالک اور منہ بولے بیٹے کی حیثیت حقیقی بیٹے کی طرح نہیں ہے، کسی کولے پالک  بنانے سے وہ لے پالک بنانے والے کا حقیقی بیٹا نہیں بن جاتا اور نہ ہی اس پر حقیقی اولاد  والے احکامات جاری ہوتے ہیں، چنانچہ اس کی ولدیت میں بھی اصل والد کا نام لکھا جانا ضروری ہے،گودلینے والے کا اپنا نام لکھناشرعًا ناجائز اور گناہ ہے،اسی طرح یہ لے پالک گود لینے والے کا شرعی وارث بھی نہیں ہوتا، بلکہ یہ اپنے حقیقی والدین کا وارث ہوتا ہے۔لہذا  صورتِ مسئولہ میں  سائل  كي والده نے جس لڑكے كو گو دليا تھا تو  والدہ کی ذمہ داری تھی کہ اس کی ولدیت میں اس کے حقیقی والد کا نام لکھواتیں، لیکن انہوں نے ایسا نہیں کیا اور اپنے شوہر کانام اس لے پالک کی ولدیت میں لکھوایا تو غلط کیا ،تاہم اس بنا  پر وہ لے پالک سائل  کی والدہ کا وارث نہیں بنے گا،میراث والدہ کی حقیقی اور نسبی اولاد کے درمیان ان کے شرعی حصوں کے مطابق تقسیم کی جائے گی ۔قرآن مجيد  میں ہے:{وَمَا جَعَلَ أَدْعِيَآءَكُمْ أَبْنَآءَكُمْ ذٰلِكُمْ قَوْلُكُمْ بِأَفْوٰهِكُمْ وَاللّٰهُ يَقُوْلُ الْحَقَّ وَهُوَ يَهْدِي السَّبِيْلَ ادْعُوهُمْ لِاٰبَآئِهِمْ هُوَ أَقْسَطُ عِندَ اللّٰهِ(الاحزاب) ترجمہ:اور تمہارے منہ بولے بیٹوں کو تمہار(سچ مچ کا) بیٹا نہیں بنادیا  یہ صرف تمہارے منہ سے کہنے کی بات ہے اور اللہ  تعالیٰ حق بات فرماتاہے اور وہی سیدھا راستہ بتلاتا ہے ۔تم ان کو ان کے باپوں کی طرف منسوب کیا کرو  یہ سب اللہ کے نزدیک راستی کی بات ہے۔                                                   (بیان القرآن ج 3 ص 162 )تفسیر مظہری میں ہے:        "فلايثبت بالتبني شىء من أحكام البنوة من الإرث و حرمة النكاح و غير ذلك."         (سورۃ الاحزاب  ج7ص284 ط:رشیدیہ)فقط واللہ اعلم
                                                  
عنوان: ترکہ کی تقسیم ایک بیٹا اور تین بیٹیاں
سوال: ہمارے والدین کاانتقال ہوگیاہے ، ترکہ میں ایک مکان ہے ، ورثاء میں ایک بیٹا اور تین بیٹیاں حیات ہیں ،دادا ،دادی اور نانا،نانی والدین کی زندگی میں انتقال کرگئے تھے۔
جواب: صورتِ مسئولہ میں مرحوم والدین  کے ترکہ کی تقسیم  کا شرعی طریقہ یہ  ہے کہ سب سے پہلے   مرحومین   کے حقوقِ متقدّمہ یعنی تجہیز وتکفین  کا خرچہ نکا لنے کے بعد  اگر مرحومین  کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومین  نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے  کے بعد  کل ترکہ منقولہ وغیر منقولہ کو 5 حصوں میں تقسیم کرکے مرحوم والدین کے بیٹے کو دو حصے اور  ہر ایک بیٹی کو ایک ایک  حصہ ملے گا ۔صورتِ  تقسیم یہ  ہے :5میتـــــــــــــــــــــــــــــــــــــــــــــــــــــبیٹابیٹیبیٹیبیٹی2111یعنی فیصد کے اعتبار سے  بیٹے کو 40فیصد اور ہر ایک بیٹی کو 20فیصد ملے گا۔ فقط واللہ اعلم
                                                  
عنوان: دو بطن والا مناسخہ
سوال: سید عاشق علی مرحوم کا انتقال ہوا ،ورثاء میں بیوہ،پانچ بیٹے اور چھ  بیٹیاں ہیں ،مرحوم کے والدین ،دادا ،دادی،نانا ،نانی مرحوم کی زندگی میں فوت ہوگئے تھے ،پھر مرحوم کی ایک بیٹی سیدہ راضیہ کا انتقال ہوا،ورثاء میں شوہر،والدہ اور دو بیٹے ہیں ،مرحومہ کی کوئی بیٹی نہیں۔ازراہ کرم مرحومین کے ترکہ کی تقسیم کا شرعی طریقہ بتائیں۔
جواب: صورتِ  مسئولہ  میں  سید عاشق علی شاہ مرحوم کا  ترکہ ان کے ورثا ء میں تقسیم کرنے کا شرعی طریقہ یہ ہے کہ سب سے پہلے مرحوم کے ترکہ سے ان کے حقوق متقدمہ یعنی تجہیزوتکفین کے اخراجات لئے جائیں گے،اس  کے بعد اگر ان کے ذمہ کسی کا قر ض ہو تو اس کو باقی کل ترکہ سے ادا کرنے کے بعد،اگر مرحوم    نے کوئی        جائز      وصیت کی ہو تو          اس کو باقی      ترکہ کے       ایک تہا ئی حصہ میں سے نافذ کرنےکے بعد  باقی کل جائیدادمنقولہ وغیر منقولہ کو 3072 حصے کرکے اس میں سے مرحوم کی بیوہ کو 412حصے،ہر بیٹے کو336،336حصے،ہرزندہ  بیٹی کو 168،168 حصے، مرحومہ بیٹی کے شوہر کو 42حصےاورہر  بیٹے کو49،49 حصے ملیں گے۔صورتِ تقسیم یہ ہے:3072/128/8                            عاشق علی شاہ مرحوم                       مض16میت­­­­­­­­­­­­­­­­­­­ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ            بیوہبیٹابیٹابیٹابیٹابیٹابیٹیبیٹیبیٹیبیٹیبیٹیبیٹی17161414141414777777384336336336336336فوت شدہ168168168168168                     ـــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ24/12   مرحومہ  بیٹی سیدہ راضیہ    مف7       مض2میتــــــــــــــــــــــــــــــــــــــــــــــشوہروالدہبیٹابیٹا32  7647742284949یعنی 100 روپے میں سے مرحوم  کی بیوہ کو13.411روپے، ہر بیٹے کو10.937روپے،ہرزندہ  بیٹی کو5.468روپے، مرحومہ بیٹی کے شوہر کو1.367روپےاورہر  بیٹے کو1.595روپے ملیں گے۔فقط واللہ اعلم
                                                  
عنوان: ترکہ کی تقسیم
سوال: ایک عورت کا انتقال ہوا ورثاء میں ایک بیٹی اور والدین ہیں اور شوہر کا پہلے  انتقال ہوگیا، ایک بیٹے کا مرحومہ کی زندگی میں انتقال ہوگیا تھا، اس کے ورثاء میں ایک بیوہ، ایک بیٹا اور دو بیٹیاں ہیں اب مرحومہ کی میراث کس طرح تقسیم ہوگی؟
جواب: صورت مسئولہ میں مرحومہ کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے 24 حصے بناکر مرحومہ کی بیٹی کو 12 حصے، والد کو 4 حصے، والدہ کو 4 حصے، پوتے کو 2 حصے اور  ہر پوتی کو ایک ایک حصہ ملے گا۔ صورت تقسیم یہ ہے: 6/ 24میت۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔بیٹیوالد والدہپوتاپوتیپوتی311 1 1244211یعنی 100  روپے میں سے مرحوم کی بیٹی کو 50 روپے، والد کو 16.66  روپے والدہ کو 16.66  روپے، پوتے کو 8.33  روپے اور ہر پوتی کو 4.16   روپے ملیں گے۔فقط واللہ اعلم
                                                  
عنوان: والد مرحوم کی وراثت کی تقسیم  اور وراثت کے مکان میں وارث کا کرایہ کا مستحق ہونا
سوال: میرے والدین کا انتقال ہوگیا  ہے، والد صاحب  کی وراثت کی تقسیم کس طرح ہوگی۔والدہ کا انتقال والد صاحب سے پہلے ہوگیا تھا ،پھر والد صاحب کا انتقال ہوا ،والد صاحب کے ورثاء میں  آٹھ بیٹے اور  پانچ بیٹیاں  ہیں ،والد کے والدین کا پہلے انتقال ہوگیا تھا۔پھر ایک بیٹی کا انتقال ہوا ۔اس کے ورثاء میں شوہر،  دو بیٹے اور ایک بیٹی ہے۔والد صاحب کی ایک دوکان ہےجس کا کرایہ   چونسٹھ ہزار روپے آتا ہے ۔اس کرایہ میں میرا اور بہنوں کا حق بنتا ہے یا نہیں؟ اور  بنتا ہے تو  کتنا بنتا ہے؟
جواب: صورت مسئولہ میں سائل کے والد  مرحوم  کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 420 حصوں میں تقسیم کر کے  آٹھ بیٹوں میں سے ہر ایک  بیٹے کو 40 حصے ،چار زندہ بیٹیوں میں سے ہر ایک بیٹی کو 20 حصے،مرحومہ بیٹی  کے شوہر کو 5 حصے،اس کے ہر ایک بیٹے کو 6 حصے اور بیٹی کو 3 حصے ملیں گے۔صورت تقسیم یہ ہے:420/21                                    والد مرحوم                                   میت____________________________________بیٹابیٹابیٹابیٹابیتابیٹابیٹابیٹابیٹیبیٹیبیٹیبیٹیبیٹئ22222222111114040404040404040فوت2020202020/4                      مرحومہ بیٹی                                      ما فی الید:1میت ـــــــــــــــــــــــ ــــــــــــــــــــــــــــــــــــــــــــــــــــــــــــــــــــــــــ____________________________________شوہربیٹا                                     بیٹابیٹی1   3 56  63یعنی فیصد کے اعتبار سے  والد مرحوم کے ہر ایک بیٹے کو9.523  فیصد، ہر ایک زندہ بیٹی کو4.761 فیصد، مرحومہ بیٹی کے شوہر کو1.190 فیصد،اس کے ہر ایک بیٹے کو1.428 فیصد اور بیٹی کو0.7142 فیصد ملے گا۔                                             مذکورہ موروثی مکان کے کرایہ میں بھی تمام ورثاء اپنے اپنے شرعی حصوں کے تناسب سے حقدار ہیں جس میں  سائل کا9.523  فیصد اور اس کی  ہر ایک بہن کا4.761   فیصد  کی حقدار  ہے، پیسوں کے حساب سے 64000 روپے میں سے سائل کو 6094.72 روپے اور اس کی ہر ایک بہن کو 3047.04روپے ملیں گے۔وفی درر الحكام شرح مجلة الأحكام :( المادة 1073 ) ( تقسيم حاصلات الأموال المشتركة في شركة الملك بين أصحابهم بنسبة حصصهم .       (القواعد الکلیۃ/3/ 22/ط:دار الکتب العلمیۃ)فقط واللہ اعلم
                                                  
عنوان: ترکہ کی تقسیم: بیوہ، ایک بیٹا اور چار بیٹیاں
سوال: میرے والد محترم فوت ہوگئے تو ترکے میں چار جریب زمین چھوڑ گئے اور ساتھ دس مرلے کا مکان جو آدھا میرے نام ہے، آدھا فوت شدہ بھائی کے نام ہے، فوت شدہ بھائی کی دو بیٹیا ں ہیں اور بیوہ میرے نکاح میں آگئی ہے۔ اب مسئلہ یہ ہے کہ میری چار بہنیں اور والدہ حیات ہیں اور  سابقہ بھابھی، جو کہ میری منکوحہ بن چکی ہے، چار جریب زمین کی وراثت کس طرح ہوگی؟  جب کہ دس مرلہ مکان تو میرے اور بھا ئی کے نام تھا، جو آبائی نہیں تھا، اس میں بھائی کی  دو بیٹیوں کا حصہ ہے یا بیوہ کا جب کہ بیوہ اب میری منکوحہ ہے؟تنقیحات :آپ کے سوال میں مندرجہ ذیل امور کی وضاحت مطلوب ہے:(۱)آپ کے بھائی کا انتقال والد کی حیات میں ہوا یا بعد میں؟(۲)دس مرلے کا جو مکان آپ اور آپ کے مرحوم بھائی کے نام ہے وہ آپ کے والد نے آپ دونوں کےنام کیا تھا؟ یا کسی اور ذریعہ سے آپ کی ملکیت میں آیا؟ اگر والد نے نام کیا تھا تو قبضہ بھی دے دیا تھا یا محض کا غذات میں نام کیا تھا؟(۳) والد کے انتقال کے وقت جو ان کے ورثہ حیات تھے ان کی مکمل تعداد(کتنے بیٹے اور کتنی بیٹیاں)لکھیں۔مندرجہ بالا امور کی وضاحت کے بعد ہی جواب دیا جاسکتا ہے۔جواب تنقیح:(۱) بھائی کی وفات والد سے پہلے ہوئی۔ (۲)دس مرلہ مکان آبائی نہیں،  چچا نے خریدا تھا گفٹ کے طور، مگر میرے اور بھائی کے حق میں پانچ پانچ مرلہ لکھا ہے ،  باقی ماندہ جائیداد پدری ہے،دس مرلہ مکان میرے اور فوت شدہ بھائی کے نام کاغذ میں بھی تھا اور قبضہ میں بھی دونوں ساتھ تھے ۔(۳)چار بہنیں زندہ ہیں،  والدہ حیات ہیں۔
جواب: آپ کے والد مرحوم کا ترکہ جو کہ چار جریب زمین کی صورت میں ہے تقسیم کرنے کا طریقہ یہ ہے کہ اس کے 48 حصے کرکے 6 حصے بیوہ  (آپ کی والدہ) کو، 14 حصے زندہ بیٹے کو اور 7 حصے ہر بیٹی کو ملیں گے، مرحوم کے جس بیٹے (یعنی سائل کے بھائی) کا انتقال مرحوم کی زندگی میں ہوگیا تھا اس کو مرحوم کے ترکے میں سے کوئی حصہ نہیں ملے گا، نیز دس مرلہ کا جو  مکان آپ کو اور آپ کے مرحوم بھائی کو چچا نے گفٹ دیا تھا اس میں سے آپ کے مرحوم بھائی کا حصہ (پانچ مرلہ) اس کا ترکہ ہے جو اس کے ورثاء میں تقسیم ہوگا ، جس کی صورت یہ ہے: اس کے  324 حصے کرکے ، 36 حصے اس کی بیوہ (جو کہ اب آپ کی منکوحہ ہے) کو ، 96 حصے اس کی ہر بیٹی کو، 54 حصے اس کی والدہ کو، 14  حصے  بھائی (آپ )کو اور سات حصے ہر بہن کو ملیں  گے۔فقط واللہ اعلمنوٹ:  چوں کہ آپ کے مرحوم بھائی کا انتقال اپنے والد کی حیات میں ہوا تھا اس  لیے والد کا بھی اس کے ترکہ میں حصہ تھا جو کہ انتقال کے بعد ان کے ورثاء کو ملے گا، اسی ترتیب کے مطابق حصوں کی نشان دہی کی گئی ہے۔
                                                  
عنوان: بیوہ دو بیٹے اور ایک بیٹی
سوال: میرے والد  کا انتقال ہوگیاہے،  ورثاء میں ایک بیوہ دوبیٹے اور ایک بیٹی ہے، والدین  پہلے انتقال کرگئے تھے ، والد کا ایک مکان ہے جس کی قیمت  25  لاکھ روپے ہیں،  ورثاء میں کس طرح تقسیم ہوگا؟  فیصد کے حساب سے بھی بتادیں !
جواب: صورتِ مسئولہ میں مرحوم کے  ترکے کی تقسیم  کا شرعی طریقہ یہ  ہے کہ سب سے پہلے   مرحوم  کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحوم کے ذمے کوئی قرض ہو تو اسے کل ترکہ  سے ادا کرنے کے بعد اگر مرحوم نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو40حصوں میں تقسیم کرکے مرحوم کی بیوہ کو5حصے، مرحوم کے ہر ایک بیٹے کو 14،14حصےاورمرحوم کی  بیٹی کو7حصے ملیں گے۔ صورتِ تقسیم یہ ہے :40/8میتـــــــــــــــــــــــــــــــــــــــــــــــــــــــــــ بیوہ بیٹا بیٹا بیٹی 17514147        یعنی 2500000روپے میں سے مرحوم کی بیوہ کو 312,500روپے،   مرحوم   کے ہر ایک بیٹے کو 875,000روپے ،اور  بیٹی کو  437,500روپے  ملیں گے ۔فقط واللہ اعلم
                                                  
عنوان: وارث کے حق میں وصیت کا حکم
سوال: میں اپنے والد کا اکلوتا بیٹا ہوں جو زندہ ہے میرے تین بھائیوں کا انتقال میرے والد کی زندگی میں ہی ہو گیا تھا مرنے سے پہلے میرے والد نے وصیت کی کہ میرے مرنے کے بعد میرا سارا پیسہ میری بیوی اور میری بیٹی کو دے دینا پوچھنا یہ تھا کہ کیا ان کی وفات کے بعد میں وراثت (پیسے) سے محروم ہو چکا ہوں؟ کیا وصیت معتبر ہے یا کالعدم ہو گئی؟
جواب: صورت ِ مسئولہ میں سائل اپنے والد مرحوم  کا دیگر شرعی  ورثاء "بیوہ، بیٹی" کی طرح  شرعی وارث ہے، والد کابیٹۓ کو محروم کر کے سارا پیسا بیوی  اور بیٹی کو دینے کی وصیت کرنا جائز نہیں ہے، اور نہ ہی ایسی وصیت قابلِ عمل ہے۔ نیز وارث کے حق میں وصیت  شرعاًمعتبر نہیں ہے الا یہ کہ  دیگر تمام   ورثاء عاقل وبالغ ہوں اور دلی خوشی  سے اس وصیت کو تسلیم کریں  تو اس وصیت کے مطابق عمل کیا جائے، اور اگر دیگر ورثاء  وارث کے حق میں وصیت پر راضی نہ ہوں تو  تمام متروکہ جائیداد مرحوم کے تمام شرعی ورثاء میں ان کے حصوں کے مطابق تقسیم کیا جائے گا۔حدیث شریف میں ہے:"و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة». رواه ابن ماجه".(مشكاة المصابيح، کتاب الفرائض، باب الوصایا، الفصل الثالث، ج:(2 ، صفحہ:926، ط:المكتب الإسلامي - بيروت) الدرالمختار وحاشیہ ابن عابدین میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج: صفحہ: 655 و656، ط: ایچ، ایم، سعید)  فقط واللہ اعلم
                                                  
عنوان: کیا کمپنی کی طرف سے ادا کردہ رقم میں بیوہ کے ساتھ میت کے ماں باپ کو  بھی ترکہ میں حصہ ملے گا؟
سوال: ایک شخص کا انتقال ہوگیا ہے اور اس کی شادی کو ایک  سال ہوا تھا، اور اس کی کوئی اولادبھی نہیں ہےاور مرحوم کی بیوہ کو جوبھی رقم واجبات کی صورت میں کمپنی کی طرف سے ادا کی گئی ہے جو کہ لائف انشورنش کی رقم ہو یا دیگر واجبات، اُس پر مرحوم کے ماں باپ کا حق ہے یا نہیں؟
جواب: صورتِ  مسئولہ میں ہر وہ مال  جس کا میت زندگی میں جائز طریقے سے مالک و مستحق بنا ہوا ہو، اس میں میراث  جاری ہوگی ،اس میں بیوہ کے ساتھ  میت کے ماں ،باپ اور دیگر ورثا کا بھی حصہ ہوگا،البتہ    اگر بیوہ کو کمپنی کی طرف سے پنشن کی  مد میں  (یا کسی اور عنوان سے بیوہ کے نام پر ہی) رقم دی جاتی ہو تو  اس میں میراث جاری نہیں ہوگی، کیوں کہ وہ ادارے  کی طرف سے بیوہ کوعطیہ ہے، اس لیے اس میں میت کے ماں باپ کا  حق نہیں ہوگا۔واضح رہے کہ مرحوم نے   جو رقم انشورنس کمپنی کے پاس جمع کی تھی  اتنی ہی رقم میت کے ورثا  کے لیے   لینا جائز ہے، لیکن اس کے علاوہ کمپنی کی طرف سے  اضافی رقم جو دی گئی ہے  وہ سود ہے، اس کا استعمال کرنا جائز نہیں، بلکہ اسے   زکات کے مستحق  فقراء ومساکین پرثواب  کی نیت کے بغیر  صدقہ کردیں۔امداد الفتاوی میں ہے:’’چوں کہ میراث مملوکہ اَموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو  وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘( امداد الفتاوی: کتاب الفرائض، عنوان: عدم جریان میراث در وظیفہ سرکاری تنخواہ(4 /343)، ط: دارالعلوم)فتاوی شامی میں ہے:"بخلاف ما تركه ميراثًا؛ فإنه عين المال الحرام، وإن ملكه بالقبض والخلط عند الإمام؛ فإنه لا يحل له التصرف فيه قبل أداء ضمانه، وكذا لوارثه، ثم الظاهر: أن حرمته على الورثة في الديانة لا الحكم".(حاشية ابن عابدين على الدر المختار: كتاب الحظر والإباحة(6/ 386)،ط. سعيد، كراتشي)معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: والظاهر: أن المتصدق بمثله ینبغي أن ینوي به فراغ ذمته، ولایرجو به المثوبة".(أبواب الطهارة، باب ما جاء: لاتقبل صلاة بغیر طهور(1/ 34)، ط. المکتبة الأشرفیة)فقط واللہ اعلم
                                                  
عنوان: مرحوم کی مطلقہ بیوی سے اولاد کا میراث میں حصہ
سوال: والد صاحب کی مطلقہ بیوی سے دو بچےہیں۔ بچے ابتدا   سے اپنی والدہ کے پاس ہی رہے، ان کے ایک لڑکا ایک لڑکی ہے، انہیں چھوڑے قریب پچیس تیس سال ہوگئے ہیں۔ پھر والد صاحب نے دوسرا نکا ح کیا جن سے میں اور میرا ایک بھائی ہے، سوال یہ ہے کہ والد محترم کی وفات کے بعد مطلقہ بیوی کے بچوں  کو ترکہ میں سے حصہ دیاجائے گا یا نہیں، جب کہ کام کاروبار کو بڑھانے میں اور رہائش کا پلاٹ اور اور اس پر گھر بنانے تک ہماری والدہ نےہمارے والد کا پورا ساتھ دیا ہے اور بنے ہوئے مکان کا قرضہ میرے ذمہ ہے، ہم اس کو ادا کرتے ہیں ۔غرض یہ کہ ہماری فیملی کا ایک بڑا حصہ بزنس کے سیٹ کرنے اور گھر کے بنانے میں لگا ہے ۔اگر ہم کسی قسم کا حیلہ  کریں تو کیا ہمارے لیے جائز ہے؟  اور اگر نہیں تو والد صاحب کی وفات کے بعد ہم میں تقسیمِ میراث کس طرح ہوگی؟
جواب: بصورتِ  مسئولہ جو اشیاء، کاروبار   اور  جائیداد آپ کے والدِ  مرحوم کی ملکیت  میں تھیں، اُن میں ان کی تمام اولاد کا حق ہوگا، خواہ وہ مطلقہ بیوی کے بچے ہوں یا غیر مطلقہ کے۔پھر کارو بار سے متعلق سمجھنا چاہیے کہ اولاد اپنے والد کے ساتھ کاروبار میں جو معاونت کرتی ہے وہ تبرع ہوتا ہے، جب تک والد  کوئی کاروبار  الگ کر کے  کسی بیٹے یا بیٹی کو نہ دے دیں، وہ والد ہی کا شمار ہوتا ہے، اگرچہ کسی  ایک بیٹے نے اس میں زیادہ محنت  کی ہو، لہذا اس کاروبار  میں تمام اولاد برابر کی شریک ہوتی ہے۔باقی جو مکان آپ نے اپنے والد کے ساتھ مل کر بنایا ہے، اگر اس مکان کے بنانے میں  آپ نے یہ معاہدہ کیا تھا کہ جتنی رقم میں لگا رہا ہوں اس رقم کے تناسب سے  میں اس مکان میں حصہ دار ہوں گا تو ایسی صورت میں آپ کو یہ حق ہے کہ تقسیمِ میراث سے پہلے اپنا مقررہ حصہ وصول کر لیں، اور اگر آپ نے یہ رقم اپنے والد کو  قرض  کی صراحت کر کے دی تھی تو  آپ قرض وصول کرنے کا حق رکھتے ہیں اور  اگر ایسا کوئی معاہدہ نہیں ہوا تھا تو آپ نے مالی طور پر اپنے والد کی جو معاونت کی، وہ  احسان اور نیکی کا کام  ہوا اور یہ مکان تمام ورثاء میں تقسیم ہو گا۔حق دار کو امانت اور دیانت کے ساتھ حق دے دینے میں ہی دنیا اور آخرت کی بھلائی ہے اور اسی سے  اپنے مال میں  برکت ہوتی ہے، وگرنہ  حیلے بہانوں سے دوسروں کا مال کھا جانے میں دنیا و آخرت کی رسوائی ہے، لہذا دیانت و امانت کے ساتھ تقسیمِ میراث کو یقینی بنائیں۔اب تقسیم میراث کی صورت یہ ہے کہ اولاً مرحوم کے ترکہ میں سے ان کی تجہیز و تکفین کے اخراجات اور اگر کوئی قرض ہو (مثلًا والد مرحوم نے قرض لے کر مکان بنایا تھا)  تو اس کو ادا کیا جائے، پھر اگر مرحوم نے کوئی جائز وصیت کی ہو تو اس کو ایک تہائی میں سے نافذ کیا جائے، اس کے بعد مرحوم کے کل ترکہ منقولہ و غیر منقولہ کو 8 حصوں میں تقسیم کر کے ایک حصہ مرحوم کی بیوہ کو، دو دو حصے ہر ایک بیٹے کو اور ایک حصہ بیٹی کو ملے گا۔یعنی فیصد کے اعتبار سے ساڑھے بارہ فیصد مرحوم کی بیوہ کو، پچیس پچیس فیصد ہر ایک بیٹے کو اور ساڑھے بارہ فیصد بیٹی کو ملے گا۔یہ تقسیم اس صورت میں ہے جب کہ آپ کی والدہ حیات ہوں۔  فقط واللہ اعلم
                                                  
عنوان: بیوہ، چار بیٹیاں، سات بھائی اور چار بہنوں میں ترکے کی تقسیم
سوال: ورثاء: ایک بیوہ، چار بیٹیاں جن میں سے ایک غیر شادی شدہ ہے، جائیداد کی تقسیم کس طرح کی جائے جب کہ متوفی کے سات بھائی اور چار بہنیں بھی ہیں؟ برائے مہربانی اس معاملے میں رہنمائی فرمائیں۔
جواب: صورتِ مسؤلہ  میں مرحوم کے ترکے کی شرعی تقسیم  یہ ہے کہ میت کے حقوق متقدمہ یعنی کفن دفن کا خرچہ نکالنے کے بعد ،اگر مرحوم کے ذمے کوئی قرض ہو تو اس کی ادائیگی کے بعد،   اگر مرحوم نے کوئی جائز وصیت کی ہو تو باقی مال کی ایک تہائی میں سے اسے نافذ کرنے کے  بعد ،باقی ماندہ ترکہ کو کل 432 حصوں میں تقسیم کر کے مرحوم کی بیوہ  کو اس میں سے  54 حصے(یعنی 12.5%)، مرحوم کی ہر ایک بیٹی  کو 72 حصے(یعنی 16.7%)، مرحوم کے ہر ایک  بھائی کو 10 حصے (یعنی  2.315٪) اور ہر ایک بہن کو 5 حصے(یعنی  1.16٪) ملیں گے۔ فقط واللہ اعلم
                                                  
عنوان: دورانِ عدت فوت ہونے والی مطلقہ ثلاثہ کے شوہر کا ترکہ میں حصہ
سوال: ایک مطلقہ جس کو  تین طلاقیں دی گئی تھیں،  دورانِ  عدت فوت ہو گئی، تو کیا اس کے شوہر کو اس کے ترکہ سے کچھ ملے گا یا نہیں؟
جواب: عدت کے دوران وفات پانے والی مذکورہ عورت (جسے تین طلاقیں دی گئی تھیں) کے ترکہ سے اس کے شوہر کو  کچھ  نہیں  ملے  گا۔ بدائع الصنائع في ترتيب الشرائع (3 / 218):"منها: الإرث عند الموت، و جملة الكلام فيه أن المعتدة لاتخلو إما إن كانت من طلاق رجعي، و إما إن كانت من طلاق بائن أو ثلاث، و الحال لايخلو إما إن كانت حال الصحة و إما إن كانت حال المرض، فإن كانت العدة من طلاق رجعي فمات أحد الزوجين قبل انقضاء العدة و رثه الآخر بلا خلاف، سواء كان الطلاق في حال المرض أو في حال الصحة؛ لأنّ الطلاق الرجعي منه لايزيل النكاح؛ فكانت الزوجية بعد الطلاق قبل انقضاء العدة قائمة من وجه و النكاح القائم من كل وجه سبب لاستحقاق الإرث من الجانبين، كما لو مات أحدهما قبل الطلاق، و سواء كان الطلاق بغير رضاها أو برضاها، فإن ما رضيت به ليس بسبب لبطلان النكاح، حتى يكون رضًا ببطلان حقها في الميراث، و سواء كانت المرأة حرّةً مسلمةً وقت الطلاق أو مملوكةً أو كتابيةً ثم أعتقت أو أسلمت في العدة؛ لأنّ النكاح بعد الطلاق قائم من كلّ وجه ما دامت العدة قائمةً و أنه سبب لاستحقاق الإرث.و إن كانت من طلاق بائن أو ثلاث فإن كان ذلك في حال الصحة فمات أحدهما لم يرثه صاحبه سواء كان الطلاق برضاها أو بغير رضاها ، وإن كان في حال المرض فإن كان برضاها لاترث بالإجماع، و إن كان بغير رضاها فإنها ترث من زوجها عندنا."(کتاب الطلاق، باب الرجعۃ، فصل فی احکام العدۃ، ط: دارالکتب العلمیۃ)حاشية رد المحتار على الدر المختار  (3 / 384):"لأنّ الميراث لا بدّ أن يكون لنسب أو سبب و هو الزوجية و العتق و الزوجية تنقطع بالبينونة."(کتاب الطلاق ، باب طلاق المریض،ط: سعید)فقط واللہ اعلم
                                                  
عنوان: والد نے زندگی میں جو مکان بیٹے کے نام کیا ہو اس کا حکم
سوال: وراثت کب لاگو ہوتی ہے؟  اگر مرحوم نے ایک گھر چھوڑا،  جو انہوں نے اپنی زندگی میں ہی بڑےبیٹے کے نام کردیا تھا کچھ قانونی پیچیدگیوں کی وجہ سے اور ایک پلاٹ بھی ہے جس کی انہوں نے وصیت کی تھی کہ سب سے چھوٹے بھائی  کی شادی کے اخراجات اسی سے ادا کریں (زبانی وصیت) اور ایک پلاٹ اور تھا جس کے  لیے انہوں نے زبانی وصیت کی تھی کہ چھوٹی بہن کی شادی کے اخراجات اسی سے کریں تو اس کو بیچ کر بہن کی شادی کے اخراجات  کیے تھے۔  اب اس صورت میں جو گھربڑے بھائی  کے نام کیاہے جس کی کل مالیت لگ  بھگ 1,1500,000 Rs. ہے، اس کی وراثت کو تقسیم کیا جاۓگا یا کیا جانا ضروری ہے؟  اگر دوسرے بہن بھائی  مطالبہ کریں ؟ پانچ بھائیوں اور چار بہنوں میں ۔اگر کیا جائے گا تو کیسے کیا جاۓ گا؟  گھر والد مرحوم نے خریدا تھا، بعد میں کچھ قانونی پیچیدگیوں کی وجہ سے اس کو بڑے بیٹے کے نام کردیا تھا، ابھی وہ ہی بھائی  اس میں رہائش پذیر ہیں ۔ راہ نمائی فرمائیں! اگر تقسیم ہوگی تو اس کا طریقہ کار کیا ہوگا، ایک بیوہ، پانچ بھائی اور چار بہنوں میں؟
جواب: وراثت  کا تعلق انسان کی موت سے ہے، جب ایک شخص کا انتقال ہو جاتا ہے تو اس کے مال میں اس کے ورثاء کا حق متعلق ہو جاتا ہے  جس کو اُن کے درمیان شرعی قانون کے مطابق تقسیم کرنا ضروری ہوتا ہے۔صورتِ مسئولہ میں آپ کے والد نے جو مکان خرید کر اپنے بڑے بیٹے کے نام کر دیا تھا، اگر  واقعتًا وہ محض قانونی پیچیدگیوں کی وجہ سے بیٹے کے نام منتقل کیا تھا، باقاعدہ بیٹے کو مالک بنانا مقصود نہیں تھا تو ایسی صورت میں مذکورہ بیٹھا اس مکان کا مالک نہیں بنے گا، بلکہ اس میں تمام ورثاء کا حق ہوگا، اور تمام ورثاء میں شرعی حصص کے مطابق تقسیم ہوگا۔جس کا طریقہ یہ ہو گا کہ  اس مکان کے یا ا س کی قیمت کے 112 حصے کیے جائیں گے، اس میں سے 14 حصے مرحوم کی بیوہ کے،  14، 14  حصے مرحوم کے ہر ایک بیٹے کو اور سات حصے مرحوم کی ہر ایک بیٹی کو ملیں گے۔یعنی ایک کروڑ پندرہ لاکھ روپے میں سے 1437500 روپے مرحوم کی بیوہ کو، 1437500 روپے ہر ایک بیٹے کو اور 718750 روپے مرحوم کی ہر ایک بیٹی  کو ملیں گے۔اور اگر والد صاحب نے مذکورہ مکان بڑے بیٹے کے نام کرنے کے ساتھ ساتھ اس کو مالک   بناکر قبضہ و تصرف بھی دے دیا تھا تو  مذکورہ بیٹا اس مکان کا مالک متصور ہو گا،  دیگر ورثاء کا اس میں کوئی حق  وحصہ نہ ہو گا اور نہ ہی وہ مکان میراث میں تقسیم ہو گا، اگرچہ اس صورت میں والد  دوسرے بیٹوں کو چھوڑ کر صرف ایک بیٹے کو  جائے داد  دینے کی وجہ سے گناہ گار ہوگا۔یہ بھی ملحوظ رہے کہ اگر والد نے اس مکان میں اپنی رہائش کے دوران ہی یہ مکان اپنے بیٹے کے نام کیا ہو، خالی مکان حوالہ نہ کیا ہو تو ایسی صورت میں بیٹا اس مکان کا مالک نہیں بنے گا، خواہ مالک بنانے کی نیت سے ہی کیوں نہ دیا ہو ۔پھر والد نے جو وصیت اپنے بیٹے کے لیے کی ہے یہ وصیت  چوں کہ وارث کے لیے ہے اور جو وصیت وارث کے لیے ہو وہ دیگر تمام ورثاء کی اجازت پر موقوف ہوتی ہے، اس لیے اگر مذکورہ وصیت پر تمام بالغ ورثاء راضی ہوں تو یہ ووصیت نافذ العمل ہو گی،  ورنہ نہیں، اسی طرح جو وصیت بیٹی کے لیے کی گئی  تھی، اُس کا نفاذ ورثاء پر لازم نہیں تھا، لیکن اگر تمام ورثاء نے باہمی رضامندی سے اس کو نافذ کر دیا تو ایسا کرنا درست ہوا۔والد مرحوم کی دیگر تمام جائے داد کی تقسیم کا طریقہ یہ ہے کہ اولًا تجہیز و تکفین کے اخراجات نکال کر، اگر ان کے ذمے قرض ہو تو اسے کل ترکے میں سے ادا کرکے، اگر انہوں نے جائز وصیت کی ہو تو اسے بقیہ ایک تہائی ترکے میں سے ادا کرکے باقی کل منقولہ  وغیر منقولہ جائے داد 112 حصوں میں تقسیم کی جائے گی، بیوہ کو 14 حصے، ہر ایک بیٹۓ کو 14 حصے اور ہر ایک بیٹی کو 7 حصے ملیں گے، یعنی سو روپے میں سے 12.5% بیوہ کو، 12.5% ہر ایک بیٹے کو اور 6.25% ہر ایک بیٹی کو ملیں گے۔الفتاوى الهندية (90/6):"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."فقط واللہ اعلم
                                                  
عنوان: کسی شخص کا اپنی اہلیہ کواس کی  زندگی میں زیورات، کپڑے اور آن لائن بزنس کے لیے  دینے والی رقم کا حکم
سوال: ہمارے چچی جان انتقال کرگئی ہیں  اور ہمارے  چچا ان کے مال کو  جو انہوں نے چھوڑا ہے ، ان کے وارثوں میں تقسیم کرنا چاہتے ہیں،لیکن سوال یہ ہے کہ ان کا پورا مال جیسے  زیورات کپڑے اور وہ  online business بھی کرتی  تھیں ، لیکن وہ business انہوں نے چچا کے پیسوں سے ہی شروع کیا تھا اور زیورات کپڑے وغیرہ بھی چچا نے دلائے تھے ،تو ہمارے چچا جاننا چاہتے ہیں کے یہ سب چچا کا ہی مال ہے ،تو کیا پھر بھی تقسیم کرنا ضروری ہوگا؟ اور ہمارے چچی جان کوئی نوکری وغیرہ پر نہیں تھی ،یہ سب ہمارے چچا کا مال ہے۔
جواب: صورتِ مسئولہ میں  سائل کے چچا نے  اپنی اہلیہ  مرحومہ   کو  کاروبار کے لیے جو پیسے دیے تھے ،اسی طرح کپڑے اور زیورات خرید کر دیے تھے ، اگر یہ  پیسے ،کپڑے اور  زیورات اپنی اہلیہ کو ہدیہ کیے تھے تو یہ سب چیزیں مرحومہ ( سائل کی چچی ) کی ملکیت تھیں اور اب ان کے انتقال کے بعد ان کے تمام وارثوں میں  تقسیم ہوں گی ،لیکن اگر سائل کے چچا نے   یہ چیزیں ہدیہنہیں کی تھیں، بلکہ کاروبار کے لیے  پیسے قرض کے طور پر دیے تھے تو  اس صورت  میں  جتنے  پیسے قرض دیے تھے  وہ  سائل کے چچا کو ملیں گے اور باقی جو    نفع ہوا ہے ،وہ سب  سائل کی چچی کی ملکیت تھا اور ان کے انتقال کے بعد تمام وارثوں میں تقسیم ہوگا۔اسی طرح کپڑے اور زیورات بھی اگر ہدیہ نہیں کیے تھے ،بلکہ استعمال کے لیے دیے تھے  تو یہ چیزیں  بھی سائل کے چچا کی ملکیت ہیں  ،سائل کے چچا ہی کو ملیں گی ،مرحومہ  کے وارثوں میں تقسیم نہیں ہوں گی ۔وفي المجلة:"تنعقد الهبة بالإيجاب و القبول و تتم بالقبض."(المجلة.مادة 837ص: 162ط:كارخانه تجارت كتب)وفي درر الحكام في شرح مجلة الأحكام:"القرض (بالفتح، و الكسر) معناه اللغوي: المال الذي يعطى على أن يؤخذ بعد ذلك بدله، ويكون قيميًا أو مثليًا. و على هذا التقدير يكون القرض بمعنى المقروض. أما معناه الشرعي: فهو عقد مخصوص يرد على دفع وإعطاء المال المثلي لآخر على أن يرد مثله."(3/ 82ط:دار الجيل)فقط واللہ اعلم
                                                  
عنوان: بیوہ، دو بیٹیاں، ایک بھائی اور تین بہنوں میں ترکہ کی تقسیم
سوال: ایک صاحب کا انتقال ہو گیاہے ،  ان کی نرینہ اولاد نہیں ہے، پس ماندگان میں ایک بیوہ ، دو بیٹیاں ایک بھائی اور تین بہنیں  ہیں۔ مرحوم کا ترکہ کیسے تقسیم ہوگا ؟
جواب: صورتِ مسئولہ میں مرحوم کے حقوقِ متقدمہ یعنی تجہیز و تکفین کا خرچہ مرحوم کے ترکہ سے پورا کرکےدیکھا جاۓ گا کہ  مرحوم کے ذمہ کوئی قرض ہے  تو اس کی ادائیگی کرکےاگر مرحوم نے کوئی جائز وصیت کی ہوتو اس کو ایک تہائی ترکہ سے نافذ کرنے کے بعد مرحوم کے کُل ترکہ کو 24 حصوں میں تقسیم کرکے 3 حصے بیوہ کو 8 ، 8 حصے مرحوم کی ہر ایک بیٹی کو ، 2 حصے مرحوم کے بھائی کو اور ایک ایک حصہ مرحوم کی ہر ایک بہن کو دیا جاۓ گا۔یعنی فیصد کے اعتبار سے 12.5 فیصد بیوہ کو ، 33.334 فیصد مرحوم کی ہر ایک بیٹی کو ، 8.334 فیصد مرحوم کے بھائی کو جب کہ  4.1667 فیصد مرحوم کی ہر ایک بہن کو ملیں گے ۔ فقط واللہ اعلم
                                                  
عنوان: والد کی زندگی میں انتقال کرنے والی بیٹی کی اولاد کا نانا کی میراث میں سے حصہ
سوال: اگر بیٹی کا   باپ سے پہلے  انتقال ہوجائے  اور باپ کا  بعد میں انتقال ہو تو کیا اس  بیٹی کی  اولاد،  اپنی والدہ کے حصہ کا مطالبہ کرسکتے ہیں یا نہیں؟
جواب: والد کی زندگی میں جس بیٹی کا انتقال ہو چکا ہو ، والد کے انتقال کے بعد والد کے ترکہ میں اس مرحومہ بیٹی کا کوئی حصہ نہیں ہوگا، لہذا  والد کے ترکہ میں سےاس مرحومہ کا حصہ نکال کر اس کی اولاد کو دینا لازم نہیں ہوگا ، البتہ اگر تمام ورثہ عاقل، بالغ ہوں اور اپنی رضامندی سے ترکے میں سے مرحوم والدکے نواسے، نواسیوں کو کچھ دینا چاہیں، یا جو عاقل بالغ ورثہ ہوں وہ اپنے حصے میں سے خوشی سے کچھ دینا چاہیں تویہ ان کی طرف سے تبرع اور احسان ہوگا اور ان کو اس کا ثواب ملے گا۔البحر الرائق شرح كنز الدقائق  (8/ 557):"وأما بيان الوقت الذي يجري فيه الإرث، فنقول: هذا فصل اختلف المشايخ فيه، قال مشايخ العراق: الإرث يثبت في آخر جزء من أجزاء حياة المورث، وقال مشايخ بلخ: الإرث يثبت بعد موت المورث".  فقط واللہ اعلم
                                                  
عنوان: والدہ/ شوہر/ دو بیٹوں/ دو بیٹیوں میں ترکہ کی تقسیم
سوال: میری والدہ کا انتقال ہو گیا ہے، ہم دو بہنیں دو بھائی ہیں ،ایک بہن شادی شدہ ہے اور باقی سب غیر شادی شدہ ہیں ،ہمارے  والد حیات ہیں اور امی کی والدہ اور بہن بھائی بھی  حیات ہیں، والد کا یہ حال ہے کہ نہ امی کی زندگی میں کوئی خرچہ اٹھاتے تھے نہ اب  اولاد کا کوئی خیال رکھتے ہیں، امی کا جو تھوڑا بہت سامان ہے وہ اب کس طرح اور کن کن لوگوں میں تقسیم ہوگا اور کون کون سا سامان تقسیم ہوتا ہے ؟ اس میں  کتنے حصے بنیں گے؟  وراثت صرف شوہر اور اولاد میں تقسیم ہوگی  یا مرحومہ کے بہن ،بھائی اور والدہ میں بھی تقسیم ہوگی؟
جواب: صورتِ  مسئولہ میںمرحومہ کے ترکہ کی تقسیم کا طریقہ کار یہ ہے کہ اگر مرحومہ کے ذمہ کوئی قرض ہو تو سب سے پہلے کل جائیداد میں سے قرضہ ادا کیا جائے، پھر اگر مرحومہ نے کوئی جائز وصیت کی ہو تو اسے تہائی مال میں سے نافذ کرنے کے بعد  مرحومہ کہ کل جائیداد منقولہ و غیر منقولہ کو    کل 72      حصوں میں  تقسیم کرکے مرحومہ کے شوہر کو 18 حصے، ان کی والدہ کو 12 حصے، اور ان کے ہر ایک بیٹےکو  14حصے اور ہر ایک بیٹی کو 7 حصے ملیں گے۔ یعنی مرحومہ کے شوہر کو  کل ترکہ کا 25 فیصد، مرحومہ کی والدہ کو 16.66فیصد، ان کے ہر ایک بیٹے کو  19.44 فیصد اور ہر بیٹی کو  9.72 فیصد حصے ملیں گے۔مرحومہ کے انتقال کے وقت مرحومہ کی ملکیت میں جو کچھ بھی تھا،چاہے وہ جس صورت میں  بھی ہو، وہ سب مرحومہ کا ترکہ کہلائے گا اور مذکورہ بالا ضابطہ کے مطابق مرحومہ کے شرعی ورثاء میں تقسیم ہوگا۔نیز واضح رہے کہ بیٹے کے بالغ ہونے کے بعد( اگر وہ معذور نہ ہو اور کمانے کے قابل ہو تو) اس کا کسی بھی قسم کا خرچہ شرعاً والد کے ذمہ نہیں رہتا ،  جب کہ  بیٹیوں کا نفقہ شادی ہو جانے تک ہر حال میں والد کے ذمے ہے، چاہے وہ بالغ ہوں یا نابالغ ، شادی ہوجانے کے بعد ان کا نفقہ بھی باپ پر لازم نہیں، لہٰذا بیٹے  اگر بالغ اور  کمانے کے قابل ہو گئے ہیں تو  ان کے لیے والد  سے خرچہ کا مطالبہ کرنا ہی جائز نہیں  اور  جس صورت میں والد پر نفقہ واجب ہو، تو  بھی ادب اور تہذیب کے ساتھ  اخراجات لینے  چاہییں، لیکن جس صورت میں والد پر نفقہ ہی واجب نہیں ہے اس صورت میں ان سے نفقے کا مطالبہ کرنا اور ادا نہ کرنے کی صورت میں ان کو الزام دینا جائز نہیں، بہرحال مرحومہ کے ترکہ میں سے ان کے شوہر یعنی آپ کے والد کو مذکورہ حصہ ملے گا،  چاہے وہ مرحومہ اور اولاد کا نفقہ ادا کرتے ہوں یا نہ کرتے ہوں، البتہ بیوی یا اولاد کا نفقہ واجب ہونے کی صورت میں ادا نہ کرنے کی وجہ سے وہ گناہ گار ہوں گے۔باقی مذکورہ صورت میں مرحومہ  کی اولاد موجود ہونے کی وجہ سے مرحومہ کے بہن بھائیوں  کو حصہ نہیں ملے گا۔الدر المختار وحاشية ابن عابدين (رد المحتار) (3/ 612):"(وتجب) النفقة بأنواعها على الحر (لطفله) يعم الأنثى والجمع (الفقير) الحر ... (وكذا) تجب (لولده الكبير العاجز عن الكسب) كأنثى مطلقاً وزمن.(قوله: لطفله) هو الولد حين يسقط من بطن أمه إلى أن يحتلم، ويقال: جارية، طفل، وطفلة، كذا في المغرب. وقيل: أول ما يولد صبي ثم طفل ح عن النهر (قوله: يعم الأنثى والجمع) أي يطلق على الأنثى كما علمته، وعلى الجمع كما في قوله تعالى: {أو الطفل الذين لم يظهروا} [النور: 31] فهو مما يستوي فيه المفرد والجمع كالجنب والفلك والإمام - {واجعلنا للمتقين إماما} [الفرقان: 74]- ولاينافيه جمعه على أطفال أيضاً كما جمع إمام على أئمة أيضاً فافهم.... (قوله: كأنثى مطلقاً) أي ولو لم يكن بها زمانة تمنعها عن الكسب فمجرد الأنوثة عجز إلا إذا كان لها زوج فنفقتها عليه ما دامت زوجة ... (قوله: وزمن) أي من به مرض مزمن، والمراد هنا من به ما يمنعه عن الكسب كعمى وشلل، ولو قدر على اكتساب ما لايكفيه فعلى أبيه تكميل الكفاية". فقط واللہ اعلم
                                                  
عنوان: مرحوم کی جائیداد کا بعض ورثاء کے نام پر ہونے سے باقی ورثاء کا حق ساقط نہیں ہوگا
سوال: والد کے انتقال کے بعد دادا نے والد  کی پراپرٹی ہم دو بھائی اور والدہ کے نام کر دی تھی،تو اب کیا اس پراپرٹی میں بہنوں کا حصہ بھی ہوگا؟
جواب: صورتِ  مسئولہ میں والد کے انتقال کے بعد والد کی پراپرٹی پر والد کے تمام ورثاء (بیوہ،بیٹے اور بیٹیوں) کا حق ثابت ہوگیا تھا، لہذابیٹوں اور بیوہ کے ساتھ بیٹیوں کا بھی  حصہ ہوگا، دادا کے اس جائیداد کو صرف مرحوم کی بیوی اور بیٹوں کے نام پر ٹرانسفر کرنے سے اس جائیداد میں سے مرحوم کی بیٹیوں کا حق ساقط نہیں ہوگا۔ ہاں اگر دادا اپنی ذاتی مملوکہ پراپرٹی آپ لوگوں کے نام کرنے کے ساتھ مالکانہ قبضہ و تصرف بھی دے دیتے تو آپ ہی اس کے مالک متصور ہوتے۔  فقط واللہ اعلم
                                                  
عنوان: مرحوم شوہر کی بیوہ ایک سے زیادہ ہوں تو ان کا حصہ
سوال: اگر کسی کی دو بیویاں ہوں  اور اس کا  انتقال ہو جائے تو ان بیویوں کو اس کی جائیداد کا کتنا حصہ ملے گا،  جس طرح اگر ایک بیوی ہو تو اس کو آٹھواں حصہ ملتا ہے؟
جواب: شوہر کا انتقال ہوجانے کی صورت میں  بیوہ ایک ہو یا ایک سے زیادہ ہوں،  اگر مرحوم شوہر کی کوئی اولاد نہ ہو تو ان کو مرحوم شوہر کے ترکہ میں سے چوتھائی حصہ ملے گا،اور مرحوم شوہر کی اولاد ہونے کی صورت میں  ان کو آٹھواں حصہ ملے گا، دونوں صورتوں میں اگر بیوہ ایک سے زیادہ ہوں تو وہ چوتھائی یا آٹھواں حصہ  ہی ان میں برابر تقسیم ہوگا، ہر ایک کو الگ الگ چوتھائی یا آٹھواں حصہ نہیں ملے گا۔الفتاوى الهندية (6 / 450):"وَلِلزَّوْجَةِ الرُّبُعُ عِنْدَ عَدَمِهِمَا وَالثُّمُنُ مَعَ أَحَدِهِمَا، وَالزَّوْجَاتُ وَالْوَاحِدَةُ يَشْتَرِكْنَ فِي الرُّبُعِ وَالثُّمُنِ وَعَلَيْهِ الْإِجْمَاعُ، كَذَا فِي الِاخْتِيَارِ شَرْحِ الْمُخْتَارِ".فقط واللہ اعلم
                                                  
عنوان: ’’کلالہ‘‘ کی میراث میں سے بہن اور چچا زاد بھائی کا حصہ
سوال: کلالہ کی وفات کے بعد حقیقی بہن اور چچا زاد بھائی کا حصہ کیا ہوگا؟
جواب: "کلالہ"  کی تفسیر میں  اختلاف ہے کہ یہ میت کا وصف ہے یا ورثاء کو کہا جاتا ہے یا  ترکہ کو، لیکن "کلالہ"  کی جو تعریف معروف ہے اُس کے مطابق  "کلالہ "  سے مراد وہ میت  ہے  جس کے ورثاء میں اصول  و فروع میں  سے کوئی موجود نہ ہو یعنی اُس کے  والد  دادا اور بیٹے پوتوں میں سے کوئی موجود نہ ہو۔صورتِ مسئولہ میں اگر ’’کلالہ‘‘ کی وفات کے وقت اس کے ورثا میں سے صرف ایک حقیقی بہن اور ایک چچا زاد بھائی حیات تھے تو  اس ’’کلالہ‘‘ کے ترکہ کی تقسیم کا شرعی طریقہ کار یہ ہے کہ سب سے پہلے مرحوم یا مرحومہ کی کل جائیداد   منقولہ و غیر منقولہ میں سے مرحوم یا مرحومہ کی تجہیز و تکفین کا خرچہ نکالنے کے بعد ، اگر مرحوم یا مرحومہ کے ذمہ کوئی قرض ہو اسے ادا کرنے کے بعد، اگر مرحوم یا مرحومہ نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  بقیہ  کل جائیداد  (منقولہ و غیر منقولہ )  میں سے آدھا حصہ (۵۰ فیصد) ’’کلالہ‘‘ کی بہن کو اور باقی آدھا حصہ (۵۰ فیصد) ’’کلالہ‘‘ کے چچا زاد بھائی کو ملے گا۔تفسير الزمخشري = الكشاف عن حقائق غوامض التنزيل (1/ 485):"فإن قلت:ما الكلالة؟ قلت: ينطلق على ثلاثة على من لم يخلف ولداً ولا والداً، وعلى من ليس بولد ولا والد من المخلفين، وعلى القرابة من غير جهة الولد والوالد."المبسوط للسرخسي (17/ 53):"والكلالة من ليس له ولد ولا والد."البحر الرائق شرح كنز الدقائق ومنحة الخالق وتكملة الطوري (8/ 566):"واختلفوا في الكلالة هل هي صفة للميت أو للورثة أو للتركة ؟"الفقه الإسلامي وأدلته (10/ 430):"وفي الأثر: «الكلالة: من ليس له ولد، ولا والد».وولد الابن داخل في الولد، لقوله تعالى: {يا بني آدم} [الأعراف:31/7] والجد داخل في الوالد، لقوله تعالى: {كما أخرج أبويكم من الجنة} [الأعراف:27/7]."الفتاوى الهندية (6/ 450)’’ الخامسة - الأخوات لأب وأم للواحدة النصف وللثنتين فصاعدا الثلثان، كذا في خزانة المفتين ومع الأخ لأب وأم للذكر مثل حظ الأنثيين، ولهن الباقي مع البنات أومع بنات الابن، كذا في الكافي‘‘.الفتاوى الهندية (6/ 451):’’ عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده.‘‘فقط واللہ اعلم
                                                  
عنوان: ایک بیٹے اور چار بیٹیوں میں وراثت کی تقسیم
سوال: زید کا انتقال ہو گیا ہے اور وارثوں میں ایک لڑکا اور چار لڑکیاں چھوڑیں اور زید کی اہلیہ کا بھی انتقال ہو گیا تھا،  زید کی کل جائیداد کی قیمت تقریباً پچاس لاکھ ہے، اب موجودہ وارثین کا کتنا کتنا حصہ ہوگا؟
جواب: صورتِ مسئولہ میں زید کے ترکہ کی تقسیم کا طریقہ کار یہ ہو گا کہ زید کے ترکہ میں سے اولاً اس کی تجہیزو تکفین کے اخراجات اور قرضہ جات ادا کیے جائیں گے، پھر اگر زید نے کوئی جائز وصیت کی ہو تو اس کو ایک تہائی میں سے نافذ کیا جائے گا، اس کے بعد زید کی کل جائیداد منقولہ و غیر منقولہ کو چھ حصوں میں تقسیم کیا جائے گا، اس میں سے دو حصے زید کے بیٹے کو اور ایک ایک حصہ ہر ایک بیٹی کو ملے گا۔یعنی پچاس لاکھ روپے میں سے  سولہ لاکھ، چھیاسٹھ ہزار، چھ سو چھیاسٹھ روپے، چھیاسٹھ پیسے (1,666,666.66) زید کے بیٹے کو اور آٹھ لاکھ، تینتیس ہزار، تین سو تینتیس روپے، تینتیس پیسے (833,333.33)  زید کی ہر ایک بیٹی کو ملیں گے۔ فقط واللہ اعلم
                                                  
عنوان: زندگی میں بیوی کو مکان گفٹ کرنا
سوال: ہمارے ایک خالو ہیں، جن کا انتقال بیس سال پہلے ہو چکا ہے، اُن کا ایک مکان تھا، وہ انہوں نے خالہ کو گفٹ کر دیا تھا، پھر ان کا انتقال ہو گیا، ان کی ایک بہن بھی تھی، ان کا بھی انتقال ہو گیا،  اب سوال یہ ہے کہ اس مکان پر میری خالہ کا حق ہے؟ جب کہ خالو کا اور کوئی بھائی بہن وغیرہ نہیں، البتہ بہن کے بچے ہیں۔
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا، نیز ہر چیز کا قبضہ اسی چیز کے حساب سے ہوتا ہے،   مکان کے قبضہ کے تام ہونے کا طریقہ یہ ہے کہ  واہب (مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے، پھر اگر خود بھی مکان میں رہنا چاہتا ہے تو موہوب لہ کی اجازت سے رہ سکتاہے،   اس طرح موہوبہ چیز موہوب لہ کے لیے گفٹ ہوجائے گا، اور واہب کی ملکیت ختم ہوجائے گی۔بصورتِ مسئولہ اگر شوہر نے مذکورہ طریقہ کے مطابق مکان اپنی بیوی  کے نام کیا تھا، یعنی مکان مکمل طور پر  قبضہ میں دیا، اور خود اپنے سامان سمیت کسی اور مکان میں رہائش رکھی، یا اسی مکان میں رہے، لیکن مذکورہ طریقہ کے مطابق تخلیہ کیا تھا (یعنی مکان سے نکل کر بیوی کے حوالے کیا تھا)، تو مکان بیوی  کی ملکیت ہو گا اور اس مکان میں بیوی کے علاوہ کوئی دوسرا حق دار نہ ہو گا۔لیکن اگرمکان صرف نام کیا تھا اور مذکورہ طریقے کے مطابق قبضہ نہیں دیا تھا تو  یہ مکان شوہر کی ملکیت میں رہا اور اُن کے انتقال کے بعد اُن کے تمام ورثاء میں تقسیم ہو گا جس میں بیوہ بھی شامل ہو گی۔باقی سائل کے خالو کے ترکہ میں شمار کرکے ورثا کے حصوں کا تناسب کیا ہوگا، اس کے لیے ضروری ہے کہ یہ معلوم ہو کہ :خالو کی بہن  کا انتقال خالو سے پہلے ہوا  یا بعد میں؟ اگرچہ آپ نے سوال میں اس کا ذکر کیا ہے، لیکن ایک گونہ اس میں ابہام باقی ہے۔اگر بعد میں ہوا تو ان کے شوہر حیات ہیں یا نہیں؟ نیز خالو کی بہن کے بچے کتنے ہیں؟ان باتوں کی وضاحت کر دیں تو جواب دے دیا جائے گا۔یاد رہے کہ اولاد کے نہ ہونے کی صورت میں بیوہ کو چوتھائی  حصہ ملتا ہے۔الدر المختار وحاشية ابن عابدين (رد المحتار) (6/ 792):"باب توريث ذوي الأرحام (هو كل قريب ليس بذي سهم ولا عصبة) فهو قسم ثالث حينئذ (ولا يرث مع ذي سهم ولا عصبة سوى الزوجين) لعدم الرد عليهما (فيأخذ المنفرد جميع المال)."فقط واللہ أعلم
                                                  
عنوان: چھ بھائی اور چھ بہنوں میں ترکہ کی تقسیم
سوال: ایک  اسّی  (80)  لاکھ   کی  قیمت کا گھر ہے اور اس میں  12 حصہ دار ہیں، 6 بھائی اور  6 بہنیں تو ان میں سے ہر ایک کا کتنا حصہ ہو گا ؟
جواب: صورتِ مسئولہ  میں اگر مذکورہ مکان ترکہ کا ہے اور مورث کے انتقال کی وجہ سے   ورثاء کی  طرف منتقل ہوا ہے تو ایسی صورت میں مذکورہ مکان  اٹھارہ حصوں میں تقسیم کیا جائے گا اور ہر ایک بھائی کو دو حصے اور ہر ایک بہن کو ایک حصہ ملے گا۔یعنی اسی لاکھ روپے میں سے آٹھ لاکھ اٹھاسی ہزار آٹھ سو اٹھاسی روپے، اٹھاسی پیسے (888,888.88)  ہر ایک بیٹے کو اور  چار لاکھ چوالیس ہزار چار سو چوالیس روپے، چوالیس پیسے (444,444.44) ہر ایک بیٹی کو ملیں گے۔ فقط واللہ اعلم
                                                  
عنوان: بیوہ، دو بیٹیاں اور ماں میں ترکہ کی تقسیم
سوال: ایک بیوہ،2  بیٹیوں اور ماں میں  وراثت کس طرح سے تقسیم ہو گی؟
جواب: اگر ایک شخص کا انتقال ہوا اور اس کے ورثاء میں صرف ایک بیوہ، ماں اور   دو بیٹیاں ہیں، تو اس کی وراثت کی شرعی تقسیم یہ ہے کہ مرحوم کے  حقوق متقدمہ یعنی کفن دفن کا خرچ نکالنے کے بعد اگر مرحوم کے ذمے کوئی قرض ہو تو  اس قرض کی ادائیگی کے بعد اگر  مرحوم نے کوئی جائز وصیت  کی ہو تو باقی ترکہ کے ایک تہائی حصہ میں  اسے نافذ کرنے  کے بعد  مرحوم کےباقی  ترکہ منقولہ و غیر منقولہ کو  کل  23 حصوں میں تقسیم کریں گے، جس میں سے 3 حصے  (13.03فیصد) بیوہ کو ، 4  حصے(17.39فیصد) والدہ کو    اور  ہر بیٹی کو  8 (34.78فیصد)حصے ملیں گے۔ فقط واللہ اعلم
                                                  
عنوان: میراث کی تقسیم
سوال: ایک بیوہ ہے اور  اس کی چار بیٹیاں ہیں اور ایک بیٹا ہے، باپ کی وراثت کی تقسیم کیا ہو گی؟
جواب: مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعد کل ترکہ میں سے  12.5 فیصد بیوہ کو،  29.166  فیصد بیٹے کو اور 14.583 فیصد ہر ایک بیٹی کو ملے گا۔ فقط واللہ اعلم
                                                  
عنوان: شوہر، ایک بیٹی اور والد میں وراثت کی تقسیم
سوال: میری بیوی کا انتقال ہو چکا ہے اور میری ایک بیٹی ہے اور میری‌بیوی کے والد ہیں؛ لہذا وراثت کس طرح تقسیم کریں!
جواب: صورتِ مسئولہ میں مرحومہ  کی میراث کی تقسیم کا شرعی طریقہ یہ ہے کہ مرحومہ کے حقوقِ متقدمہ ادا کرنے کے بعد، یعنی اگر مرحومہ کے  ذمے کوئی قرض ہو  اسے ادا کرنے کے بعد ،اگر مرحومہ نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد، باقی کل ترکہ  کو  4 حصوں میں تقسیم کرکے ایک حصہ شوہر کو، دو  حصے بیٹی کو  اور ایک  حصہ والد کو ملے گا۔فیصد  کے تناسب سے 25% شوہر کو، 50% بیٹی کو اور 25% والد کو ملے گا۔فقط واللہ اعلم
                                                  
عنوان: بینک میں موجود فوت شدہ لاوارث شخص کے دو کروڑ روپے کا مصرف
سوال: بینک میں ایک شخص  کے 2 دو کروڈ روپے  ہیں، وہ فوت ہوچکا ہے،  وہ لاوارث ہے،  اس کے  کوئی ورثاء نہیں ہیں، وہ ،تو کیا وہ 2 کروڑ میں لے سکتا ہوں ؟
جواب: لاوارث شخص کا مال بیت المال میں جمع کرایا جاتا ہے، موجودہ زمانہ میں بیت المال کا صحیح انتظام نہ ہونے کی وجہ سے علمائے کرام نے مدارس  یا مستحقینِ زکات پر شریعت کے مطابق خرچ کرنے والے اداروں کو اس کا بدل قرار دیا ہے، لہٰذا مذکورہ شخص کے پیسے کسی مدرسہ  میں مستحقِ  زکات بچوں کے  لیے جمع کروا دینے  چاہییں۔ سائل کو یہ رقم لینے کا حق نہیں ہے۔ فقط واللہ اعلم
                                                  
عنوان: ذاتی پیسوں کی زمین اور مکان کو قانونی مجبوری کی وجہ سے مرحومہ بیوی کے نام کرنے سے مکان کی ملکیت کا حکم
سوال: میرے پانچ بیٹے ہیں اور چار لڑکیاں ہیں۔ میں نے اپنا مکان خود تعمیر کیا، مگر مرحومہ اہلیہ کے نام اس  لیے خریدا کہ میں ملک سے باہر کام کرتا تھا اور میں سرکاری کاموں کے  لیے موجود نہیں ہوتا تھا،  ڈھائی سال پہلے اہلیہ کا انتقال ہو گیا،  ابھی تک مکان فروخت کرکے لوگوں کے حصّے ادا نہیں  کیے گئے؛ چوں کہ زمین میں نے خریدی اور اپنی کمائی سے ہی تعمیر کیا،  آپ فرمائیں کہ میرا اس مکان پر کتنا اختیار ہے؟ اگر یہ ملکیت مرحومہ ہی کی ہے تو اس کا اب تک فروخت نہ کیا جانا اور حصے ادا نہ کرنا شرعی طور پر کیسا ہے؟ پانچ بیٹے اور  میں، میری ایک غیر شادی شدہ لڑکی کے ساتھ اس مکان میں رہتے ہیں۔ باقی تین لڑکیاں شادی شدہ ہیں،  ان میں سے دو کے پاس مکان بھی نہیں ہے۔ وہ بھی لحاظ کی خاطر باپ سے انصاف کی منتظر ہیں۔کیا  مجھے اس مکان کو فروخت کرنے میں عجلت سے کام لینا  چاہیے؟ جب کہ میری عمر بھی ماشاءاللہ ۷۶برس ہے۔
جواب: صورتِ  مسئولہ میں جو گھر آپ نے ذاتی پیسوں سے لیا ہو اور تعمیر بھی ذاتی پیسے سے کیا ہو،  لیکن قانونی مجبوریوں کی وجہ سے اپنی مرحومہ اہلیہ کے نام کیا ہو، ان کو مالک بنانا مقصد نہیں ہو تو ایسی صورت میں آپ ہی اس گھر کے مالک ہیں، وہ گھر مرحومہ کی وراثت میں تقسیم نہیں ہوگا۔ الدر المختار وحاشية ابن عابدين (رد المحتار) (5 / 689):"بخلاف جعلته باسمك فإنه ليس بهبة."  فقط واللہ اعلم
                                                  
عنوان: ولد الزنا (زنا سے پیدا ہونے والے بچے) کا زانی کے ترکہ میں حق
سوال: اگر زنا سے بچہ پیدا ہو جائے تو کیا بچے کا زانی کے مال حصہ ہوگا ؟
جواب: زنا سے پیدا ہونے والے بچے کا نسب زانی سے ثابت نہیں ہوتا ہے،اس لیے  ولد  الزنا (زنا سے پیدا ہونے والے بچے) کا زانی کے ترکے  میں کوئی حق و حصہ نہیں ہوتا ہے، کیوں کہ ترکہ میں حصہ ہونے کے  لیے دونوں کے درمیان باپ، بیٹے کا رشتہ ہونا  چاہیے، جب کہ نسب ثابت ہوئے بغیر باپ ، بیٹے کا رشتہ ثابت ہونا ممکن نہیں ہے، لہٰذا چوں کہ ولد الزنا زانی کے حق میں بمنزلہ اجنبی کے ہے؛ اس لیے  ان دونوں کو ایک دوسرے کے ترکہ میں سے کچھ حصہ نہیں ملے گا۔ہاں!  اگر زانی اپنی مزنیہ سے نکاح کرلے اور نکاح کے چھ  مہینے بعد اس حمل سے بچہ پیدا ہو تو وہ بچہ ثابت النسب ہوگا، لیکن اگر نکاح کے بعد  چھ  ماہ گزرنے سے پہلے ہی بچہ پیدا ہوگیا تو پھر اس بچہ کا اس زانی سے نسب ثابت نہیں ہوگا اور وہ بچہ ولد الزنا ہی کہلائے گا،  البتہ اس صورت میں  اگر زانی اس بچے کے باپ ہونے کا اقرار کرلیتا ہے اور زنا کا ذکر نہیں کرتا تو بھی اس بچے کا نسب اس سے ثابت ہوجائے گا۔مزید تفصیل کے لیے درج ذیل لنک ملاحظہ کیجیے:زنا کے بعد اسی لڑکی سے نکاح اور پیدا ہونے والے بچے کے نسب کا حکممرقاة المفاتيح شرح مشكاة المصابيح (5/ 2038):’’وعن أبي أمامة قال: سمعت رسول الله صلى الله عليه وسلم يقول في خطبته عام حجة الوداع: «إن الله قد أعطى كل ذي حق حقه فلا وصية لوارث». رواه أبو داود و ابن ماجه و زاد الترمذي: «الولد للفراش و للعاهر الحجر و حسابهم على الله». (رواه أبو داود، وابن ماجه، وزاد الترمذي: «الولد للفراش») بفتح الفاء أي: للأم، في النهاية: و تسمّى المرأة فراشًا؛ لأنّ الرجل يفترشها. أي: الولد منسوب إلى صاحب الفراش، سواء كان زوجًا أو سيّدًا، أو واطئ شبهة، و ليس للزاني في نسبة حظ إنما الذي جعل له من فعله استحقاق الحد، و هو قوله: («وللعاهر الحجر») قال التوربشتي: يريد أن له الخيبة، وهو كقولك: له التراب، والذي ذهب إلى الرجم فقد أخطأ لأن الرجم لايشرع في سائره، وكل ذي حق حقه يدل على أن لا نصيب لأحد بعدما بين الله الأنصباء إلا للأجنبي فلا حظ للأول فكيف بالثاني؟  وكان من حق الظاهر أن يقول: لا حق للعاهر ثم له التراب، فوضع الحجر موضعه ليدل بإشارة النص على الحد وبعبارته على الخيبة، فكان أجمع من لو قيل التراب. ...  قال الطيبي -رحمه الله-: " الضمير في حسابهم إذا رجع إلى العاهر بحسب الجنسية جاز إذا أريد بالحجر الحد، وإذا أريد مجرد الحرمان فلا، ويمكن أن يقال: إنه راجع إلى ما يفهم من الحديث من الورثة والعاهر، وكان المعنى أن الله تعالى هو الذي قسم أنصباء الورثة بنفسه فأعطى بعضنا الكثير وبعضنا القليل، وحجب البعض وحرم البعض، و لايعرف حساب ذلك وحكمته إلا هو، فلاتبدلوا النص بالوصية للوارث وللعاهر، وعلى هذا قوله: وحسابهم على الله حال من مفعول أعطى، وعلى الأول من الضمير المستقر في الخبر في قوله: " «وللعاهر الحجر» ". وفي الجامع الصغير للسيوطي: " «الولد للفراش وللعاهر الحجر» " رواه الشيخان، وأبو داود، والنسائي، عن ابن مسعود، وعن ابن الزبير، وابن ماجه، عن عمر، وعن أبي أمامة - رحمه الله - تعالى، وقد عد من المتواتر‘‘.فقط واللہ اعلم
                                                  
عنوان: سرکاری ملازمین کو گروپ انشورنس کی مد میں ملنے والی رقم کا حکم
سوال: سرکاری ملازمین کے لیے گروپ انشورنس  سے متعلق سوال :معزز عدالت نے حکومت کو حکم دیا ہے کہ وہ دورانِ سروس فوت ہوجانے والے ملازمین کے ساتھ ساتھ جو  ریٹائر ہو چکے اور ہونے والے تمام ملازمین کو گروپ انشورنس اداکرے۔ اس سے قبل یہ سہولت صرف دوران ملازمت فوت ہوجانے والے ملازمین کودی جاتی تھی۔عرض یہ ہے کہ اس مہنگائی کے طوفان میں فلیٹ کی صورت میں گھر خریدنا بہت مشکل ہے اور 500 اسکوائر فٹ کے فلیٹ میں تین جوان بچوں کے ساتھ رہائش پذیر ہیں،  چار کمروں کے فلیٹ کے حساب سے گھر لینا ہمارے بس میں نہیں اور بینک سے سود لینا جائز نہیں ، اپنا چھوٹا  سا گھر بیچ کر اور قرضہ اٹھا کر بغیر سود کے کوئی ادھار دے ، اس کے علاوہ گورنمنٹ کی طرف سے گروپ انشورنس لینا جائز ہے یا نہیں؟  اگر لیتے ہیں تو قرضے کی صورت میں دے سکتے ہیں یا نہیں؟  دونوں صورتوں میں رہنمائی فرمائیں!
جواب: واضح رہے کہ سرکاری ملازمین کو گروپ انشورنس کے نام سے ملنے والی رقم کے بارے میں یہ تفصیل ہے کہ اگر  مذکورہ فنڈ کی مد میں ملازم  کی تنخواہ سے کٹوتی نہیں ہوتی،  بلکہ حکومت اپنے طور پر ملازمین کا گروپ انشورنس کرواتی ہے ، یا ملازم کو  تنخواہ ملنے سے پہلے گروپ انشورنس کے نام  سے جبری کٹوتی  کرتی ہو ، اور ملازم کا براہِ راست انشورنس کمپنی سے کوئی واسطہ نہ ہو  اور بعد میں حکومت  خود   اپنے فنڈ میں اس رقم کو شامل کرکے  اضافہ کے ساتھ وہ رقم خود  ملازمین کو یا ان کے پس ماندگان کو   دے تو   یہ ملازمین یا ان کے  ورثاء کے حق میں سود نہیں ہوگا۔البتہ  اگر گروپ  انشورنس کی مد میں سرکاری ملازمین کی تنخواہ سے اختیاری طور پر  کٹوتی ہوتی ہو   یا ملازم کو خود انشورنس کمپنی سے وہ رقم وصول کرنا پڑتی ہو تو اس صورت میں  اس ملازم کے لیے حکومتی جمع کرائی رقم کے بقدر رقم لینا جائز ہوگا اور  اصل رقم سے زائد رقم  کو  ثواب کی نیت کے بغیر صدقہ کرنا ضروری ہوگا۔فقط واللہ اعلم
                                                  
