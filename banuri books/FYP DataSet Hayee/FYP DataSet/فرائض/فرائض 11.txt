عنوان: نرینہ اولاد موجود نہ ہو تو بھائی میراث کے حقدار ہیں
سوال: ہم دو بہنیں ہیں ،گھر والد صاحب کا ہے ،والد کا انتقال ہوچکا ہے اور والدہ کا بھی انتقال ہوچکا ہے ،گھر کے ڈاکومنٹ  ماموں کے حوالے کردیے گئے ہیں ،جب ہماری والدہ بیمار تھی ،ماموں کا کہنا ہے کہ آپ کے والد کی کوئی نرینہ اولاد نہیں ہے تو گھر  کا حصہ آپ کے چچا اور تایا میں   بھی تقسیم ہوگا  ،کیا یہ صحیح ہے ؟گھر صرف ہمارے والد کا ہے اور ہم دو بہنیں ہیں ہمارا بھائی نہیں ہے ۔
جواب: صورت ِ مسئولہ میں چوں کہ  مرحوم کی کوئی نرینہ اولاد نہیں ہے ؛لہذا مرحوم کے ترکہ میں ان کے بہن بھائیوں کا بھی حق ہے۔فتاوی ہندیہ میں ہے :"فالعصبة نوعان: نسبية وسببية، فالنسبية ثلاثة أنواع: عصبة بنفسه وهو كل ذكر لا يدخل في نسبته إلى الميت أنثى وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط۔"(کتاب الفرائض ،باب العصبات،ج:۶،ص:۴۵۱،دارالفکاگر مرحوم کے ترکہ کی تقسیم مطلوب ہے تو درج ذیل باتوں کی وضاحت فرماکر سوال دوبارہ ارسال فرمائیں :مرحوم (والد)کے والدین حیات ہے یا نہیں ؟مرحومہ (والدہ)کے والدین حیات ہے یا نہیں ؟مرحوم کے بہن بھائی کل کتنے ہیں ؟اور مرحومہ کے بہن بھائی کل کتنے ہیں ؟فقط واللہ اعلم
                                                  
عنوان: سابقہ بیوی کے شوہر کے ترکہ میں حصہ کا حکم
سوال: میں نے 30 سال پہلے ایک عورت سے شادی کرلی تھی، شادی کے 10 سال کے بعد میں نے اس کو طلاق دے دی تھی، پھر معلوم ہوا کہ طلاق کے پانچ سال کے بعد انہوں نے دوسری شادی کرلی، اب دوسرے شوہر کا انتقال ہوگیا ہے، اب پوچھنا یہ ہے کہ میرا جائیداد میں حصہ ہے یا نہیں؟وضاحت: طلاق دینے کے بعد میں نے کبھی بھی رجوع نہیں کیا تھا۔
جواب: صور ت مسئولہ میں سائل کی سابقہ بیوی یا اس کے دوسرے شوہر کی جائیداد میں سائل کا کوئی حصہ نہیں ہے، اسی طرح سائل کی سابقہ بیوی کا سائل کی جائیداد میں بھی کوئی حق وحصہ نہیں ہے۔البحر الرائق میں ہے:"لا ‌يجوز ‌لأحد ‌من المسلمين أخذ مال أحد بغير سبب شرعي."(کتاب الحدود، ج:5، ص:44، ط: دار الکتاب الإسلامي)الفقه الاسلامی وأدلتہ میں ہے:"أما ‌أسباب ‌الإرث المتفق عليها فهي ثلاثة: وهي: القرابة، والزوجية، والوَلاء."(القسم السادس، الباب السادس، ج:10، ص:7704، ط:دارالفكر)فقط والله أعلم
                                                  
عنوان: پچاس لاکھ کی تقسیم
سوال: گھر عورت کے نام تھا عورت کا انتقال ہو گیااب شوہر ،ایک بیٹے اور دو بیٹیوں میں گھر کی مالیت پچاس لاکھ روپے کی تقسیم کیسے ہو گی؟
جواب: صورتِ مسئولہ میں مرحومہ کے ترکہ کی تقسیم یہ ہے  کہ سب سے  پہلے  تجہیزو تکفین کا خرچہ نکالنے کے بعداگر مرحومہ کے ذمہ قرض ہو تو اس  کو ادا کر نے کے بعد ،اگرمرحومہ  نے کوئی جائز وصیت کی ہو تو اس کو ایک تہائی میں سے نافذ کیا جائے گا، اس کے بعد کل جائیداد منقولہ و غیر منقولہ کوسولہ حصوں میں تقسیم کیا جائے گا، اس میں سے چار حصے شوہر کو ، چھ حصے بیٹے کو ،  ہر ایک بیٹی کو تین ،تین حصے ملیں گے۔ صورت تقسیم یہ ہے :میت  16/4شوہربیٹابیٹیبیٹی4633یعنی پچاس لاکھ روپے میں شوہر کو 1250000روپے ،بیٹےکو 1875000روپے،اور ہر ایک بیٹی کو  937500روپے ملیں گے۔فقط واللہ اعلم
                                                  
عنوان: میراث کی تقسیم
سوال: میرے ایک رشتہ دار کا انتقال ہو گیا۔ ان کی ایک بیوہ، 2 بیٹے اور ایک بیٹی ہے۔ ان میں سے ہر ایک کا اس کی جائیداد میں کیا حصہ ہوگا۔
جواب: صورت مسؤلہ میں اگر کوئی اور وارث نہ ہو تو مرحوم کے موجودہ ترکے میں سے سب سے پہلے تجہیز وتکفین کا خرچہ نکالنے کے بعد، میت کے ذمے قرض ہوں تو ان کی ادائیگی کے بعد، مرحوم نے کوئی وصیت کی ہو تو کل مال کے تہائی حصہ میں سے وصیت کو نافذ کرنے کے بعدکل ترکہ میں سے 5حصےبیوہ کو،14،14 حصے ہر ایک بیٹے کو، اور 7 حصے   بیٹی کو ملیں گے،یعنی کل ترکہ میں سے 12.5فیصد بیوہ کو،35 فیصد  ہر ایک بیٹے کو، اور17.5 فیصد    حصہ  بیٹی کو ملے گا۔صورت تقسیم یہ ہے:میت: 40/8بیوہبیٹابیٹابیٹی 17514147فقط واللہ اعلم
                                                  
عنوان: وارث کا ترکہ والے گھرمیں کرایہ دارکی حیثیت سےرہنا
سوال: ہمارے والدکےانتقال کے بعدورثاء میں ہماری والدہ، پانچ بھائی اورتین بہنیں ہیں ۔ والدمرحوم کے ترکہ کی زمینیں فروخت کرکےورثاء میں شرعی طورپررقم تقسیم کردی ہے۔اب مرحوم والدکے گھرمیں والدہ اورہم تین بھائی رہتےہیں ، ایک بھائی لڑکرالگ ہواہے اوردوسرے نے اپنی مرضی سے گجرات میں شادی کی ہےاوروہیں رہتاہے۔ہماراآدھاگھرکرایہ پرہے اورآدھے میں ہم رہتےہیں ، اورکرایہ بھی ہم تقسیم کرتےہیں ۔ لیکن گجرات والابھائی کہتاہے کہ مجھے ڈبل کرایہ دو، کرایہ والے حصے کابھی اورجس میں ہم رہتےہیں اس کابھی اورہم اسے ایک وقت تک ڈبل کرایہ دیتے بھی رہے۔ توشریعت کی روشنی میں بتائیں کہ اسے ڈبل  کرایہ ملناچاہئے کہ نہیں ؟
جواب: صورت مسئولہ میں والد مرحوم کے ترکہ کی تقسیم کا شرعی طریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر ان کے ذمہ کوئی قرض ہو تو اسے ادا کرنے کے بعد اگر کوئی جائز وصیت کی ہو تو اسے ایک تہائی ترکہ میں نافذ کرنے کے بعد باقی کل ترکہ کو 104حصوں میں  تقسیم کرکے13حصے بیوہ کو،14 حصے ہرایک بیٹے کواور7حصےہرایک بیٹی کوملیں گے۔میت:8/ 104بیوہ بیٹابیٹابیٹابیٹابیٹابیٹیبیٹیبیٹی17131414141414777یعنی سوروپے میں سے 12.50روپےبیوہ کو، 13.461روپے ہرایک بیٹے کو، 6.730روپے ہرایک بیٹی کوملیں گے۔اب اگرآدھامکان کرایہ پردےکردرج بالا تناسب سے تقسیم بھی کیاجارہاہے ،توبقیہ آدھے مکان کے بارے میں بھی بقیہ حصہ داروں کایہ کہنا کہ اس کاکرایہ بھی انہیں دیاجائے درست ہے اورورثاء  میں سےجو کوئی اس گھرمیں رہائش اختیارکریں گے توانہیں کرایہ بھی اداکرناپڑے گا۔اوروہ کرایہ دارکی حیثیت سے رہ سکتے ہیں ۔لہذاگجرات والے بھائی کامطالبہ درست ہے کہ مکان کے دونوں حصوں کےحساب سے کرایہ تقسیم کیاجائے۔فتاوی شامی میں ہے:( وقسم ) المال المشترك ( بطلب أحدهم إن انتفع كل ) بحصته ( بعد القسمة وبطلب ذي الكثير إن لم ينتفع الآخر لقلة حصته ) وفي الخانية يقسم بطلب كل وعليه الفتوى۔(رد المحتار علی الدر المختار ، كتاب القسمة  ٦/ ۲٦٠ ط: سعيد)فقط واللہ اعلم
                                                  
عنوان: چار بیٹوں اور دو بیٹیوں میں ترکہ کے ایک کروڑ پینتالیس لاکھ روپے کیسے تقسیم کیے جائیں گے؟
سوال: میرے مرحوم والدین کی وراثت میں ایک کروڑ پینتالیس لاکھ (14500000) روپے ہیں اور ہم چار بھائی اور دو بہنیں ہیں، اس رقم کی شرعی تقسیم کس طرح ہوگی وہ بتادیجیے؟
جواب: والدین کی متروکہ رقم ایک کروڑ پینتالیس لاکھ (14500000) روپے  میں سے /2900000 روپے ہر بیٹے کو اور /1450000روپے ہر بیٹی کو ملیں گے۔فقط واللہ اعلم
                                                  
عنوان: میراث کی تقسیم اورمشترکہ گھرمیں رہائش پر بجلی کے بل کی ادائیگی
سوال: کیافرماتےہےمفتیانِ کرام اس مسئلےکےبارےمیں کہ ہم چھ بھائی اورتین بہنیں ہیں 2008میں والدصاحب کاانتقال ہوگیا،اوروالدہ کاانتقال والدسےپہلےہواہے،ہمارےوالدصاحب کاایک مکان ہےجس میں چاربھائی رہائش پذیرہیں جب کہ دوبھائی الگ کرایےکےمکان میں رہتےہیں ،اب اس مکان کواتفاق ِرائےسےفروخت کرتےہیں جس کی مالیت/3450000روپےبنتی ہے،جوبھائی اس مکان میں رہائش پذیرتھےان کےاستعمال کرنےکی وجہ سےبجلی کابل جمع ہوتارہا،اوراب تقریباًڈیڑھ لاکھ روپےہوچکاہے،مکان کےخریدارنےکہاہےکہ اس مکان کابجلی بل میں اداکروں گااوراس مکان کی مالیت/3300000روپےاداکروں گا۔1: اب سوال یہ ہےکہ اس گھرکوفروخت کرنےکےبعدہم بہن بھائیوں میں سےکس کوکتناحصہ ملےگا؟2: اس مکان میں رہتےہوئےبجلی کاجوبل آیاہےاس کواداکرناکس کےذمہ ہے،
جواب: 1: صورتِ مسئولہ میں میت کےحقوقِ متقدمہ یعنی تجہیزوتکفین کاخرچہ اداکرنےکےبعد،اگرمرحوم کے ذمے کسی کاقرض ہےتو اس  کو ادا کرنے کے بعد،اگرمرحوم نےکوئی جائزوصیت کی ہےتواس کوایک تہائی سےنافذکرنےکےبعد،باقی ترکہ منقولہ وغیرمنقولہ کو15حصوں میں تقسیم کرکےدو دوحصےہرایک بیٹےکو،اورایک ایک حصہ ہرایک بیٹی کوملےگا۔صورتِ تقسیم یہ ہے:میت:15بیٹابیٹابیٹابیٹابیٹابیٹابیٹیبیٹیبیٹی222222111یعنی 3450000روپےمیں 460000روپےہرایک بیٹےکو،اور230000روپےہرایک بیٹی کوملیں گے۔2: نیزمذکورہ مشترکہ گھرمیں چوں بجلی کابل مذکورہ سائل کےمذکورہ چاربھائیوں کی رہائش کی وجہ سےلازم ہوہے،لِہذاجولوگ مذکورہ گھرمیں رہائش پذیرتھے بجلی کاخرچہ انہی کےذمہ اداکرنالازم ہے۔البنایہ شرح الہدایہ میں ہے:"(وأجرة رد العارية على المستعير؛ لأن الرد واجب عليه لما أنه قبضه لمنفعة نفسه والأجرة مؤنة الرد فتكون عليه) ش: لأن ‌الغرم ‌بالغنم، وهذا لا خلاف فيه م."(کتاب العاریہ ،ج:10،ص:155،ط:دارالکتب العلمیہ)فقط واللہ اعلم
                                                  
عنوان: میراث میں سے بہنوں کو حصہ دینے میں ٹال مٹول کرنا جائز نہیں ہے
سوال: تقسیم ِ وراثت بھائیوں میں تو ہوجائے اور بھائی مالک بن جائیں اور بہنوں سے صرف یہ کہہ دیا جائے کہ تمہارے حصے کی رقم ہم دیں گے، تم اپنے شوہروں کے ساتھ خوش ہو، تمہیں ابھی ضرورت نہیں ہے، ہم نے بچوں کی شادیاں کرنی ہیں ، ہم دوکان میں مال ڈالیں گے ، تمہیں ابھی کیا ضرورت ، اسی اثناء میں ایک بہن کا انتقال ہوجائے اور اس کے دوبچے بھی ہوں اور بھائی صرف زبانی ہمدردی کرتے رہیں اور اپنا  وعدہ پورا نہ کریں اور بہنوں کو حصہ نہ دیں۔سوال یہ ہے کہ بھائیوں کا بہنوں کے ساتھ  اس طرح ٹال مٹول کا معاملہ  کرنا اور بہنوں کو حصہ نہ دینا شرعاً کیسا ہے؟
جواب: صورتِ مسئولہ میں بھائیوں کا بہنوں کو ان کے موروثی  حصے سے محروم کرنا اور ان کے ساتھ ٹال مٹول  کا معاملہ کرنا شرعاً ناجائز ہے، بھائیوں کے لیے بہنوں کی رضامندی کے بغیر ان  کا حصہ اپنے استعمال میں رکھنا شرعاً حرام ہے، لہذا بھائیوں پر لازم ہے کہ وہ بہنوں کو ان کا شرعی حصہ دیں اور جو بہن فوت ہوگئی ہے، اس کا حصہ اس کے ورثاء کے حوالے کریں، بصورتِ دیگر بھائی  گناہ گار ہوں گے اور آخرت میں اس پر سخت پکڑ ہوگی۔السنن الكبرى ميں ہے:"عن أبي حرة الرقاشي، عن عمه، أن رسول الله صلى الله عليه وسلم قال: " لا يحل مال امرئ مسلم إلا بطيب نفس منه."(كتاب الغصب،باب من غصب لوحا فأدخله في سفينة أو بنى عليه جدارا:6 /166،رقم: 11545 ،ط: دار الكتب العلمية)بدائع الصنائع في ترتيب الشرائع میں ہے:"وأما حكم الغصب فله في الأصل حكمان: أحدهما: يرجع إلى الآخرة، والثاني: يرجع إلى الدنيا. أما الذي يرجع إلى الآخرة فهو الإثم واستحقاق المؤاخذة إذا فعله عن علم؛ لأنه معصية، وارتكاب المعصية على سبيل التعمد سبب لاستحقاق المؤاخذة، وقد روي عنه - عليه الصلاة والسلام - أنه قال: «من غصب شبرا من أرض طوقه الله تعالى من سبع أرضين يوم القيامة» ...(أما) الذي يرجع إلى حال قيامه فهو وجوب رد المغصوب على الغاصب۔"(کتاب الغصب،فصل في حكم الغصب: 7/ 148، ط: دار الكتب العلمية)فقط واللہ اعلم
                                                  
عنوان: میت کی جائیداد کا شرعی وارث لے پالک ہے یا بھتیجا؟
سوال: میرے چچانے ایک لڑکے کو ( جو کہ ان کی بہن کا بیٹا تھا )پالاتھا،،چچا اور چچی دونوں کاانتقال ہوگیا ہے ،اس کے ورثاء میں صرف دو بھتیجے ہیں ،اور والد ،والدہ ،بہن، بھائی،اور اولاد میں سے کوئی نہیں ہے ،تو اب ان کی جائیداد پر وہ لےپالک کاقبضہ ہے ،اور وہ کہتا ہے کہ  یہ سب جائیداد مجھے ملے گی ،تو کیا یہ میراث اس کو ملے گی یا بھتیجوں کو؟وضاحت:مرحوم نےاپنےمنہ بولےبیٹے ( بھانجے)کے لیے  نہ کوئی وصیت کی ہے اورنہ ان کوئی گفٹ دیاہے،بھانجہ نےمیرےچچاکےانتقال کےبعدان کاکارڈ اورکاغذات لےکرتمام جائیداپنےپرنام کرلیا۔
جواب: صورتِ مسئولہ میں سائل کے چچا کی تمام جائیداد   ان شر عی ورثاء بھتیجےہیں ،اس میں سائل کے چچاکے اس لے پالک بیٹے  (بھانجے)کا کوئی  حصہ نہیں ہے،لہٰذا لے پالک بیٹے کا ساری جائیداد پر قبضہ کرنا اور یہ کہنا کہ یہ سب میرا ہے ناجائزہے ،اس سے لےپالک سخت گناہ گار ہوگا،احاديث مبارکہ ميں ايسے شخص كے ليے بہت سخت وعيديں وارد ہوئی ہیں ،لہٰذالے پالک بیٹے کو چاہیےکہ وہ مرحومین کی جائیداد ان کے شرعی ورثاء کوواپس کردے اوراس گناہ سے بچے۔السراجی فی المیراث میں ہے :"فیبداء با صحاب الفرائض ...ثم بالعصبات من جهةالنسب ...ثم الموصي له بجميع المال ،ثم بيت المال."(ترتیب تقسیم الترکۃ،ص:23/19،ط:البشریٰ)مشکوٰۃ المصابیح  میں ہے :"عن سعید بن زید رضی اﷲ عنہ قال قال رسول ﷲ صلی اللہ علیہ وسلم من اخذ شبراً من الارض ظلماً فانہ یطوقہ‘ یوم القیامۃ من سبع ارضین متفق علیہ."(باب الغصب والعاریۃ، ص: 254، ط: قدیمی)ترجمہ:جس شخص نے  ظالمانہ طریقے سے  بالشت بھر زمین  قبضہ کی تو قیامت میں  ساتوں زمینوں  میں سے وہ  (ناجائز قبضہ کردہ زمین) اس کےگلے میں طوق بناکر ڈال دیا جائے گا۔فقط واللہ اعلم
                                                  
عنوان: مرحوم کی میراث میں مرحوم کی فروخت کردہ اشیاء شامل ہوں گی؟
سوال: ایک خاتون کا انتقال ہوا، اس خاتون نے اپنی زندگی میں اپنے ہاتھ سے اپنا زیور بیچ کر گھر کی ضروریات میں خرچ کیا تھا اور فرنیچر میں سے صوفے اور ڈنر سیٹ جو کہ ان کے بھائی نے پانچ ہزار میں خریدا تھا۔ اب پوچھنا یہ ہے کہ مذکورہ سامان جو کہ خاتوں کی زندگی میں بیچ دیا تھا وہ خاتون کی میراث میں شامل ہوگا یا نہیں؟
جواب: صورتِ  مسئولہ میں خاتون نے جب  اپنی زندگی میں اپنا زیور فروخت کردیا تھا اور اسی طرح دیگر اشیاء بھائی نے خاتون سے خرید لی تھی، تو بیع مکمل ہونے کی وجہ سے مذکورہ اشیاء خاتون کی ملکیت نہیں رہیں، لہذا ملکیت نہ ہونے کے سبب یہ اشیاء خاتون کی میراث میں شامل نہیں ہوں گی، بلکہ جن کو فروخت کیا ہے وہی اس کے مالک ہیں، البتہ خاتون کے انتقال کے وقت اس کی ملکیت میں اگر کوئی رقم یا جائیداد وغیرہ ہو تو وہ اس خاتون کے ترکہ میں شامل ہوکر اس کے تمام ورثاء میں شرعی حصوں کے تناسب سے تقسیم ہوگی۔ فقط واللہ اعلم
                                                  
عنوان: غیر شرعی تقسیم معتبر نہیں ہے
سوال: میرے والد صاحب کا انتقال 1984 میں ہوا تھا ،ورثاء میں ہم ان کے چار بیٹے اور ایک بیٹی تھی ،بیوہ اور والدین پہلے انتقال کر چکے تھے والد صاحب کے ترکہ میں ایک مکان تھا ،اس وقت بہن کو نظر انداز کیا گیا اور کچھ نہیں دیا ۔گھر چھوٹا تھا ،مکان کی قیمت چار لاکھ لگائی گئی تھی ،چار بھائیوں میں سے دو بھائیوں نے وہ مکان خرید لیا تھا ،اور یہ طے ہوا تھا کہ بقیہ دو بھائیوں کو یہ ایک ایک لاکھ دیں گے لیکن 65 ہزار دیے اور وہ دونوں اس پر راضی ہو گیے ،اب مکان کی قیمت تقریبا تیس لاکھ روپے ہے ،نیز جن دو بھائیوں نے وہ مکان خریدا تھا اب وہ بیچنا چاہ رہے رہے ہیں ،بہن کو حصہ چار لاکھ کے حساب سے ملے گا یا موجودہ قیمت 30لاکھ کے حساب سے،جبکہ گذشتہ تقسیم میں بہن موجود نہیں تھی ،جن بھائیوں کو  65 ہزار مل گئے ان پر لازم ہے کہ بہن کو کچھ دیں یا بہن کو صرف مکان میں حصہ ملے گا ،اگر مذکورہ دو بھائیوں پر لازم ہے تو کتنا لازم ہے ؟
جواب: صورت مسئولہ میں والد صاحبکی میراث کی تقسیم غیر شرعی تھی۔بیٹوں کا آپس میں تقسیم کرنا اور  اپنی بہن کو محروم کرنا کسی صورت بھی جائز نہیں تھا،لہذا ازسرنو  والد  کے ترکہ (مکان )کی تقسیم کی جائے گی،بہنوں کو مکان کی موجودہ مالیت کے اعتبار رقم دی جائے گی ،تاہم مذکورہ دونوں بھائیوں نے جتنی رقم لی تھی اور وہ اس رقم پر راضی ہو گئے تھے تو انہیں مزید رقم نہیں ملے گی ۔فقط واللہ اعلم
                                                  
عنوان: پنشن کے بدلے وراثت سے دستبرداری کا حکم
سوال: میرے والد صاحب نے دو شادیاں کی تھیں ، میری پہلی والدہ کا انتقال 2013 میں ہوا ،پھر والد نے 2016 میں دوسری شادی کی ،2020 میں میرے والد کا انتقال ہوا ،اب میری دوسری والدہ ،ہم دو بھائی ،دو بہنیں ہیں ،(یعنی مرحوم کے دو بیٹۓ اور دو بیٹیاں ہیں ) مذکورہ بیٹے بیٹیاں  پہلی والدہ سے ہیں ،ہم نے دوسری والدہ سے ان کی شادی سے قبل یہ بات کی تھی ،کہ والد صا حب کا فلیٹ ہے اس میں سے آپ کو حصۃ نہیں ملے گا البتہ اس کے بدلہ  ہم آپ کو پینشن کے پیسے دیتے رہیں گے انہوں نے مان بھی لیا تھا ،فلیٹ کی موجودہ مالیت تقریباً ساٹھ  لاکھ ہے،اب جب والد صاحب کا انتقال ہوگیا ہے تو وہ حصۃ مانگ رہی ہے حالانکہ ہم نے جو معاہدہ کیا تھا اس کے مطابق ہم ان کو پینشن کے پیسے دے رہے ہیں دریافت یہ کرنا ہے کہ ہماری دوسری والدہ کا  فلیٹ میں شرعا حصہ بنتا ہے ؟میں نے والد صاحب کی تجہیز وتکفین پر پچاس ہزار روپے لگائے تھے تو کیا میں وہ رقم  فلیٹ کی رقم سے قبل از تقسیم وصول کرسکتا ہوں ؟نیز میں نے والد صاحب کے علاج و معالجہ پر کسی سے قرض لے کر ڈیڑھ لاکھ روپے لگائے تھے کیا وہ تقسیم سے پہلے لے سکتا ہوں ؟
جواب: صورتِ مسئولہ میں سائل اور بہن بھائیوں کا اپنی سوتیلی والدہ سے کیا گیا   مذکورہ معاہدہ درست نہیں تھا، اس لئے کہ پنشن انتقال کے بعد بیوہ ہی کے نام جاری ہوتی ہے، لہذا اس میں کسی اور وارث کا حق نہیں تھااور اس کے بدلے وراثت سے دست برداری بھی درست نہیں ہوئی، سائل کی سوتیلی والدہ اپنے مرحوم شوهر كے ترکہ کے مکان میں اپنے شرعي حصه كے بقدر حصہ دار ہیں اور ان کا اپنے حق کا مطالبہ درست ہے۔نیز سائل نے تجہیز و تکفین کے جو اخراجات اٹھائے وہ  تقسیم سے قبل وصول کرسکتا ہے،اور وه اخراجات جو بدعات يا رسم و رواج كے تحت كئے مثلا سوئم اور كهانا وغيره، تو يه اخراجات تركه ميں سے منها نهيں كئے جائيں گے۔ البتہ جو رقم سائل نے والد  کے علاج کے لئے بطور قرض لی تھی،وہ رقم تقسیم سے قبل نکال لی جائے گی۔الدر المختار میں ہے:"القرض (هو) لغة: ما تعطيه لتتقاضاه، وشرعا: ما تعطيه من مثلي لتتقاضاه وهو أخصر من قوله (عقد مخصوص) أي بلفظ القرض ونحوه (يرد على دفع مال) بمنزلة الجنس (مثلي) خرج القيمي (لآخر ليرد مثله)۔"(الدر المختار علی الدر المختار،باب المرابحۃ والتولیۃ، فصل فی القرض،161/5، سعید)الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الاشباہ والنظائر لابن نجیم،ا یقبل الاسقاط من الحقوق وما لا یقبلہ، ص:272، دار الکتب العلمیہ)فقط واللہ اعلم
                                                  
عنوان: ورثاء کا سود کی رقم اصل مالک کو واپس دینے کا حکم
سوال: ایک تولہ سونا ادھار لیا تھا، جس نے سونا ادھار دیا تھا اس نے ایک تولہ پر سوا تولہ سود لے لیا، اب سود لینے والی کا انتقال ہو گیا ہے، شریعت میں کیا حکم ہے؟ اس کے ورثاء سے سود والی رقم واپس لی جا سکتی ہے؟
جواب: اگر کسی شخص کا انتقال ہو جائے اور ترکہ میں کوئی حرام مال موجود ہو، مثلاً کسی سے سود وصول کیا ہو  اور اس کا اصل مالک بھی معلوم ہو توورثاء پر لازم ہے کہ وہ مالِ حرام اصل مالک کو واپس کر دیں، یہ مالِ حرام (سود کے ذریعہ حاصل کی گئی رقم) ورثاء کے لیے حلال نہیں۔فتاوی شامی میں ہے:"مطلب فيمن ورث مالا حراما ... لكن إذا علم المالك بعينه فلا شك في حرمته ووجوب رده عليه."(کتاب البیوع، مطلب فيمن ورث مالا حراما ،جلد:5، صفحہ:99، طبع: سعید)فقط واللہ اعلم
                                                  
عنوان: پنشن، جی پی فنڈ، بینوولنٹ فنڈ، فنانس اسسٹنٹ فنڈ  میں وراثت کا حکم
سوال: میں  والدین کا اکلوتا بیٹا ہوں ،میری ایک ماں اور آٹھ بہنیں ہیں، میرے والد صاحب کادوران سروس انتقال ہوا ہے، اب پنشن ، جی پی فنڈ، بینوولنٹ فنڈ ،فنانس اسسٹنٹ فنڈ  میں وراثت کا کیا طریقہ کار ہوگا؟  پنشن میں سب فیملی لسٹ  جمع کروادی تھی۔
جواب: صورت مسئولہ میں اگر سائل کے والد مرحوم کے والدین کا انتقال والد سے پہلے ہی انتقال ہوگیا تھا  تو اب والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوق متقدمہ(تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 80 حصوں میں تقسیم کر کے بیوہ(والدہ) کو10 حصے،بیٹے کو14 حصے اور ہر ایک بیٹی کو7 حصے ملیں گے۔صورتِ تقسیم یہ ہے:میت:80/8۔۔والد مرحومبیوہ بیٹابیٹیبیٹیبیٹیبیٹیبیٹیبیٹیبیٹیبیٹی17101477777777یعنی فیصد کے اعتبار سے بیوہ کو 12.50فیصد،بیٹے کو 17.5فیصد اور ہر ایک بیٹی کو8.75 فیصد ملے گا۔واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم ملتی ہے،یہ رقم تنخواہ کا حصہ نہیں ہوتی، بلکہ  ادارہ کی طرف سے ملازم کے لئے  انعام و عطیہ ہوتی ہے اور اس سے مقصد ملازم کی  خدمت کا اعتراف  اور  اس کی مالی مدد کرنا  ہوتا ہے،یہ رقم  ریٹائرمنٹ کے وقت سے ہی دو حصوں میں تقسیم  کر دی جاتی ہے،اس میں سےکچھ  رقم فوراً  ملازم کو دے دی جاتی ہے، جسے "گریجویٹی"  کہا جاتا ہے اور وہ ملازم کی ملکیت اور ترکہ   شمار ہوکر تمام ورثاء میں ان کے  شرعی حصوں کے تناسب سے تقسیم ہوتی ہے، اور کچھ  رقم    ملازم کو  ہر ماہ  ملتی رہتی ہے  جسے"    پینشن "  کہا جاتا ہے ، پینشن  کی جو رقم زندگی میں مل جائے وہ  بھی مرحوم کا ترکہ شمار ہوکر تمام ورثاء میں ان کے شرعی حصوں کے تناسب سے تقسیم  ہوتی ہے،البتہ   جو رقم  انتقال  کے بعد  ملے،  وہ  نامزد شدہ شخص کی  ملکیت شمار ہوتی ہے  اور  نامزد  نہ کرنے صورت میں جس کو ملے اسی کی ملکیت شمار ہوتی ہے۔اسی طرح بینوولنٹ فنڈاورفنانس اسسٹنٹ فنڈ بھی  متعلقہ ادارے کی طرف سے جس کو ملے اس کی ملکیت شمار ہوتا ہے،مرحوم کے ترکہ  میں شمار ہوکر تمام ورثاء میں تقسیم نہیں ہوتا۔نیز جی پی فنڈ   جس کا مرحوم اپنی زندگی میں قانونی طور پر اس طرح حق دار ہوجائے کہ  وہ ان کا مطالبہ کرسکتا ہو تو اس میں   بھی وراثت جاری ہوتی ہے اور وہ تمام ورثاء میں ان کے شرعی حصوں کے تناسب سے تقسیم ہوتا ہے۔مذکورہ تفصیل کی رو سے صورت مسئولہ میں پینشن کی جو رقم والد مرحوم کو زندگی میں مل گئی تھی یا اس کے وہ حق دار ہوگئے تھے،اسی طرح جی پی فنڈ والد مرحوم کے  تمام ورثاء میں مذکورہ بالا  شرعی  حصوں کے تناسب سے تقسیم ہوگا اور جو پینشن ،بینوولنٹ فنڈ اورفنانس اسسٹنٹ فنڈ مرحوم کے انتقال کے بعد ورثاء میں سے نامزد شدہ اشخاص کو  ملیں  گے، وہ انہی کی ملکیت شمار ہوگی،تمام ورثاء میں ان کے شرعی حصوں کے تناسب سے تقسیم نہیں ہوں گے۔درر الحكام في شرح مجلة الأحكام میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم) كما تكون أعيان المتوفى المتروكة مشتركة بين - وارثيه، على حسب حصصهم الإرثية بموجب علم الفرائض أو بين الموصى لهم بموجب أحكام المسائل المتعلقة بالوصية كذلك يكون الدين الذي له في ذمة آخر مشتركا بين ورثته على حسب حصصهم الإرثية أو بين الموصى لهم بموجب الوصية لأن هذا الدين ناشئ عن سبب واحد الذي هو الإرث أو الوصية."(الکتاب العاشر الشرکات،الباب الاول،3/ 55،ط:دار الجلیل)الفقه الإسلامي وأدلته میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الاول، تعریف علم المیراث،10/ 7697،ط:دار الفکر)فتاوی شامی میں ہے:"(وتتم) الهبة (بالقبض) الكامل......"(کتاب الهبة،5/ 690،ط:سعید)فقط واللہ اعلم
                                                  
عنوان: کورٹ میں جھوٹ بول کر کسی کی میراث کا حصہ لینا
سوال: ایک شخص وراثت کے حصول کے لیے کورٹ کے ذریعے اپنے آپ کو کسی کا بھائی ثابت کرے جب کہ حقیقت میں وہ شخص اس کا سسر ہو اور کورٹ کے ذریعے اپنے سسر کو بھائی بتایا تاکہ اس  بھائی کی جو کہ اصل میں سسر ہے اس کو وراثت ملے اور کورٹ نے اس کو وراثت دے بھی دی حالانکہ وہ شخص اس کا سسر ہے تو کیا یہ شرعاً جائز ہے؟جب کورٹ نے سسر کو اس کا بھائی قرار دے دیا تو اس اعتبار سے دونوں بھائی ہوئے تو کیا بھائی کا بھتیجی سے نکاح درست ہوگا یا نہیں ؟کورٹ کے کاغذات منسلک  ہیں جس میں اس شخص کو بھائی کی وراثت میں حصہ دے دیا گیا ہے۔
جواب: صورتِ  مسئولہ میں اگر واقعتًا  مذکورہ شخص  اس مرحوم کا بھائی نہیں ہے اور کورٹ کے سامنے  اپنے آپ کو اپنے سسر کا بھائی ظاہر کیا ہے؛ تاکہ وراثت میں سے حصہ لے سکے اس کا  یہ  عمل کئی کبیرہ  گناہوں کا مجموعہ  ہے ، اس میں  جھوٹ اور  دھوکابھی  ہے ،پھر  اس جھوٹ کے ذریعے سے اصل ورثاء کی حق تلفی کرتے ہوئے ان  کے حق پر قبضہ کرنابھی  ہے ،نیزاپنی ولدیت میں حقیقی والد کے علاوہ کسی او ر کا نام  لکھوایا گیا ہے۔  یہ تمام کبیرہ گناہ ہیں۔ اس شخص پر ان سب گناہوں سے توبہ کرنااور قبضہ کیا ہوا مال واپس کرنا شرعالازم   ہے ۔نیز کورٹ کا اس شخص کو بھائی قرار دینے سے حقیقت میں یہ اس کا بھائی نہیں بن گیا اور  نہ ہی بیوی اس کی بھتیجی بنی ،لہذا اس کا نکاح اپنی بیوی سے قائم ہے ۔ مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی)و فیه أیضًا: "و عن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".(1/266، باب الوصایا، الفصل الثالث،  ط: قدیمی)فقط واللہ اعلم
                                                  
عنوان: بیوہ 3 بیٹے اور ایک بیٹی کے درمیان میراث کی تقسیم
سوال: میرے والد کا انتقال ہو گیا ہے،1بیوہ،3 بیٹے اور 1 بیٹی میں وراثت کی تقسیم کیسے ہو گی؟
جواب: صورتِ مسئولہ میں مرحوم کے ترکہ میں سے سب سے پہلے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کو ئی قرض ہو تو اس کی ادائیگی کے بعداگر مرحوم نے کوئی جائز وصیت کی ہو تو اسے ایک تہائی مال میں نافذکرنے کے بعد باقی کل ترکہ منقولہ و غیر منقولہ کو 8 حصوں میں تقسیم کرکے ایک حصہ مرحوم کی بیوہ کو اور دو دو حصے مرحوم کے ہر ایک بیٹے کو اور ایک حصہ مرحوم کی بیٹی کو ملے گا۔صورتِ تقسیم یہ ہے:میت:8بیو ہ بیٹابیٹابیٹابیٹی12221یعنی 100 روپے میں5. 12 روپے مرحوم کی بیوہ کو اور 25،25 روپے مرحوم کے ہر ایک بیٹے کو اور 5 .12  روپے بیٹی کو ملیں گے،یہ صورت تقسیم اس وقت ہے جب والد کےوالدین  حیات نہ ہو  ں اور اگر والد کے والدین حیات ہیں تو وضاحت لکھ کر دوبارہ سوال بھیجیں پھر جواب دیا جائے گا۔فقط و اللہ اعلم
                                                  
عنوان: صرف ایک بیٹی میں وراثت تقسیم کرنے کا طریقہ
سوال: میری والدہ مرحومہ کا  ایک مکان ہے ، ان کا انتقال2014 میں ہوا ہے، اور ورثاء میں صرف میں ہوں، میری ایک خالہ تھی ان کا انتقال 2010 میں ہوا ،ان کی کوئی اولاد نہیں ہے،اور نہ ہی میری والدہ کے خاندان میں کوئی حیات ہے، نیز میرے والد محترم کا انتقا ل بھی والدہ سے پہلے ہی 2010 میں ہوگیا تھا، میں اکلوتی ہوں ۔اب سوال یہ ہے کہ میری والدہ کے انتقال کے بعد مذکورہ وراثت کس کی ہوگی؟شرعی طور پر مکان کس کا ہوگا؟
جواب: واضح رہے کہ مرحومہ کے انتقال کے وقت اگر ان کی صرف ایک ہی بیٹی زندہ ہو، اور کوئی وارث نہ ہو، والدین،پوتا، پوتی، بھائی ، بہن، بھتیجا، چچا یا  چچا زاد بھائی وغیرہ کوئی بھی نہ ہوں،  تو ان کی جائیداد کی تنہا وارث اس کی  بیٹی ہوگی، لہذا صورت مسئولہ میں اگر مرحومہ کا کوئی عصبہ وارث یعنی آبائی خاندان کا کوئی مرد حیات نہ ہو (جیسا کہ سوال میں لکھا ہے) تو  مرحومہ کی تجہیز و تکفین کا خرچہ نکالنے کے بعد،اگر ان کے ذمہ کوئی قرض ہو تو اسے اداکرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرنے کے بعد باقی ماندہ سارا ترکہ مرحومہ کی بیٹی کو ملے گا۔فتاویٰ شامی میں ہے:"ثم مسائل الرد أربعة أقسام، لأن المردود عليه إما صنف أو أكثر وعلى كل إما أن يكون من لا يرد عليه أو لا يكون (ف) الأول (إن اتحد جنس المردود عليهم) كبنتين أو أختين أو جدتين (قسمت المسألة من عدد رءوسهم)ابتداء قطعا للتطويل."(کتاب الفرائض،باب الرد،ج:6،ص:788 ط: سعيد)فقط واللہ اعلم
                                                  
عنوان: بہنوں اور بھائی کے شادی کے موقع پر ہونے والے اخراجات کو ترکہ میں سے منہا کرنا
سوال: میرے والد صاحب  کاانتقال 2006 ء میں ہوا وصال کے وقت ایک بیوہ ، دو بیٹے اور تین بیٹیاں زندہ تھیں جوکہ آج تک حیات ہیں ، وصال کے وقت میرے والد صاحب نے ایک گھر دومنزلہ اور ایک پلاٹ دو  دکانوں کےساتھ چھوڑا ، کچھ زیورات میرے والد صاحب نے میری والدہ کو گفٹ کیے تھے ،مرحوم کے انتقال کے وقت ایک بیٹا اور تین بییٹاں شادی شدہ تھیں ، جبکہ ایک بیٹا اور دو بیٹیوں کی شادی ہم دونوں بھائیوں  کی ذاتی آمدنی سے ہوئی باقی گھرکے تمام اخراجات بھی آج تک ہم دونوں بھائیوں کے ذمہ ہیں ۔ گھر کے ایک پورشن اور  دکانوں کے کرائے سے والدہ نے  کمیٹی ڈالی ایک کمیٹی  4لاکھ کی والدہ نے گھر میں لگائی (یعنی خالی پلاٹ  پہ گھر بنوایا ) زیورات بھی اسی گھر کے بنوانے میں خرچ کئے ۔ایک کمیٹی 4لاکھ کی بہنوں کو دیدی ،پھر تیسری کمیٹی ہم دونوں بھائیوں کے لئے رکھ دی ہے ۔اب سوال یہ ہے کہ کیا ان دو بہنوں اور ایک بھائی کی شادی پر جو خرچہ  ہوا ہے کیا ہم اس کو میراث سے منہا کر سکتے ہیں جبکہ خرچہ کرتے وقت ہم نے واپس لینے کا کوئی ارادہ نہیں کیاتھا ؟دوسرا سوال یہ ہےکہ میراث کی تقسیم میں آج کل کی ویلیو کا اعتبارہے یا اس وقت کی جب والد صاحب کا انتقال ہوا تھا ۔
جواب: 1.صورتِ مسئولہ میں آپ لوگوں  نے اپنی بہنوں اور بھائی کی شادی کے موقع پر  جو اخراجات کیے (یعنی جہیز دلایا اور شادی کا کھانا کھلایا وغیرہ) تو چوں کہ یہ اخراجات ادا کرتے وقت آپ لوگوں کی  نیت بہنوں اوربھائی سے ان اخراجات کے بقدر رقم واپس لینے یا ان کے حصے سے کاٹنے کی نہیں تھی اور نہ ہی بہنوں سے اس طرح کا کوئی معاہدہ ہوا تھا، بلکہ آپ لوگوں نے بہن،بھائی  سمجھ کر  یہ نیکی اور احسان والا معاملہ ان کے ساتھ کیا تھا، اس لیے اب آپ ان کی شادی کے اخراجات کے لیے کیا جانے والا خرچہ ان کے حصے سے نہیں کاٹ سکتے ۔ بھائی ،بہن کے ساتھ تعاون کرنا انکی مالی مدد کرنا انتہائی ثواب کاکام ہے، حدیث شریف میں آتا ہے کہ حضرت سلمان بن عامر رضی اللہ عنہ راوی ہیں کہ رسول اللہ صلی اللہ علیہ وسلم نے فرمایا کہ:کسی مسکین کو صدقہ دینا ایک صدقہ ہے (یعنی اس کو دینے میں صرف صدقہ ہی کا ثواب ملتا ہے)مگر اپنے اقرباء میں سے کسی کو صدقہ دینا دوہرے ثواب کا باعث ہے،ایک ثواب تو صدقہ کا اور دوسرا ثواب صلہ رحمی(رشتہ داروں سے حسن سلوک )کا ہوتا ہے۔(مظاہر حق،ج:3،ص:271،ط:دار الاشاعت)مشکا ۃ المصابیح میں ہے:"وعن سلمان بن عامر قال: قال رسول الله صلى الله عليه وسلم: " الصدقة على المسكين صدقة وهي على ذي الرحم ثنتان: صدقة وصلة ". رواه أحمد والترمذي والنسائي وابن ماجه والدارمي".(کتاب الآداب،باب افضل الصدقۃ،ج:1ص:604،ط:المکتب الاسلامی)تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."(کتاب المداینات، 2/ 391،ط: قدیمی)2. میراث کی تقسیم میں موجودہ قیمت (ویلیو) کا اعتبار ہوگا ۔فتاوی رحیمیہ میں  ایک سوال کے جواب میں ہے :"جس وقت ترکہ تقسیم کیا جائے اس وقت کی قیمت کا اعتبار ہوگا ،یہ حقوق العباد کا معاملہ میں ہے ،اس میں بہت احتیاط ضروری ہے ۔"(فتاوی رحیمیہ 10/283،ط:دارالاشاعت )فقظ واللہ اعلم
                                                  
عنوان: مال میراث میں انشورنس کی رقم شامل ہونے حکم
سوال: میری والدہ کا آج سے تقریبا 12 سال پہلے انتقال ہوچکاہے ، انہوں نے میری خالہ کے ساتھ مل کرشراکت داری میں ایک آفس لیا تھا ، چار لاکھ خالہ کے تھے اور دو لاکھ میری والدہ کے تھے چھ لاکھ کا آفس تھا۔جو دو لاکھ میری والدہ  نے دیے تھے میرے گمان کے مطابق اس میں کچھ رقم حرام تھی ، اس لئے کہ میری والدہ نے انشورنس کروایا تھا ، اس کا طریقہ کار یہ تھا کہ والدہ نے انشورنس کی دو پالیسیاں لی تھیں ، جن کے ہر سال ساڑھے ستائیس ہزار بھرتی تھیں ، اس کے بدلے انشورنس والے والدہ کو کچھ رقم دیتے تھے پھر جو رقم ان پالیسیوں سے ملی تھی ان میں سے بیس بیس ہزار کے والدہ  نے دو سیونگ سرٹیفیکٹ خریدے تھے جو دس سال بعد  "Mature"ہوئے تو ان میں سے ہر ایک سرٹیفیکٹ کے بدلے والدہ کو اٹھاسی اٹھاسی ہزار روپے ملے تھے ۔ تو ان دولاکھ میں امی نے ان دو سرٹیفیکٹ کے پیسے ملائے تھے اور باقی اپنے پاس  سے سونا وغیرہ بیچ کر دولاکھ پورے کئے تھے ۔ میں نے اپنی خالہ اور بہن سے اس حوالہ سے بات کی کہ امی نے یہ رقم کہاں سے دی تھی تو ان کا جواب یہ تھا کہ امی نے یہ رقم سونا بیچ کر پوری کی تھی ۔ میر ی عمر اس وقت  20 سال سے کم تھی ، مجھے بھی صحیح سے یاد نہیں لیکن غالب گمان یہی ہے کہ سرٹیفیکٹ "Mature" ہونے کے بعد جو رقم نکلی اسی سے اس دکان میں کچھ پیسے ڈال کر حصہ لیا ۔اب ہر مہینے اس آفس کا کرایہ آتا ہے وہ حرام ہے یا حلال ؟اور اس کا وارث کون ہے ؟والدہ کے انتقال کے وقت ورثاء میں شوہر ، ایک بیٹا اور ایک بیٹی حیات تھے ۔ نانا نانی پہلے فوت ہوگئے تھے ۔میرے پاس یہ پیسے جمع ہوتےہین لیکن سمجھ نہیں آتا ان کا کیا کروں ؟ اور ان پیسوں میں سے تقریبا پینتیس ہزار روپے خرچ بھی کرچکا ہوں ، اور شروع شروع میں یہ پیسے والد صاحب کو دیا کرتا تھا لیکن والد صاحب کے بیمار ہونے کے بعد اپنے  پاس جمع کررہا ہوں ۔ اب میں ان پیسوں  کا کیا کروں؟
جواب: واضح رہے کہ انشورنس پالیسی لینا "جوا" اور "سود"  پر مشتمل ہونے کی وجہ  سے ناجائز  و حرام ہے ۔  اگر کسی نے لے لی ہو تو جتنی رقم خود جمع کرائی ہو اس سے زائد رقم سود ہونے کی وجہ  سے لیناشرعاً  جائز نہیں ہے۔  اگر زائد رقم بھی وصول کرلی ہو تو وہ رقم واپس کرنا ضروری ہوتا ہے اور اگر واپس کرنا ممکن نہ ہوتو ثواب کی نیت کے بغیر وہ رقم صدقہ کرنا ضروری ہوتا ہے۔  پس صورتِ مسئولہ میں سائل  اور دیگر وہ ورثاء جن کے غالب گمان کے مطابق  والدہ نے   واقعۃً انشورنس کی رقم سے  شراکت  داری قائم کر کے پراپرٹی خریدی تھی  تو ان کے انتقال کے بعد   اس رقم کو   اپنی ملکیت میں لینا جائز نہیں ہے، لہذاسائل  اور مذکورہ ورثاء کے لئے  وراثت میں حاصل ہونے والے اپنے حصہ شرعی کی رقم  سے اس سودی رقم کو منہا کرنا ضروری ہے نیز  سودی رقم  کو ثواب کی نیت کے بغیر مستحقِ زکات افراد پر صدقہ کرنا لازمی ہے اور   بقیہ  رقم  مذکورہ ورثاء میں ان کے حصص شرعیہ کے اعتبار  سے تقسیم کردی جائے ۔ لیکن دیگر وہ ورثاء جن  کو اس بات یقین ہے کہ  پراپرٹی میں لگائی گئی مذکورہ رقم انشورنس کی نہیں بلکہ  زیور فروخت کرکے  شامل کی گئی تھی ، ان کے لئے ترکہ سے   حاصل شدہ اپنے حصہ شرعی  کی کل   رقم استعمال کرناجائز ہے  ، کسی قسم کی کٹوتی اور صدقے کی ضرورت نہیں ہے ۔مرحومہ کے ترکہ کی تقسیم کا شرعی طریقہ یہ ہے کہ مرحومہ کے ترکہ میں  سے اس کے حقوقِ  متقدمہ  یعنی تجہیز و تکفین کے اخراجات نکالنے کے بعد (اگر شوہر نے ادا نہ کیے ہوں)، مرحومہ کے ذمہ   اگر کوئی قرض ہے تو اسے کل ترکہ  میں سے ادا کرنے کے بعد، مرحومہ نے اگر کوئی  جائز وصیت کی ہو تو اسے  ایک تہائی  ترکہ میں سے نافذ کرکے  باقی کل منقولہ وغیر منقولہ  ترکہ کو 4 حصوں میں تقسیم کرکے 1 حصہ مرحومہ کے شوہر کو، 2 حصے بیٹے کو اور 1حصہ بیٹی کو دیا جائے ۔میت:4شوہر بیٹا بیٹی121یعنی کل مالیت مثلا 100روپے میں سے 25 روپے شوہر کو ، 50 روپے بیٹے کو اور 25 روپے بیٹی کو ملیں گے ۔نیز مذکورہ آفس میں اگر حرام رقم شامل ہوئی تھی تو اسے بغیر ثواب کی نیت کے صدقہ کرکے اس سے حاصل ہونےوالا کرایہ (منافع) کا استعمال کرنا جائز ہے اور مورثہ (ماں)کےانتقال کے وقت سے لیکر اب تک کرایہ کی مد میں جتنی رقم وصول ہوئی ہے  اس رقم  کو بھی مذکورہ ورثاء میں  ان کے حصص شرعیہ کے اعتبار سے تقسیم کرنا لازم ہے  ۔ نیز اس کرایہ سے جو رقم سائل نے استعمال کرلی اگر دیگر ورثاء اسے معاف کردیں تو ٹھیک ، ورنہ یہ رقم بھی سائل کے ذمہ ہوگی   ۔فتاوی شامی میں ہے:"ويردونه على أربابه إن عرفوهم، وإلا يتصدقوا به؛ لأن ‌سبيل ‌الكسب ‌الخبيث التصدق إذا تعذر الرد."(فتاوی شامی ،کتاب الحظر والاباحۃ، فصل فی البیع،ج:6،ص:385،ط:ایچ ایم سعید)وفیہ ایضا:"والحاصل أنه إن علم أرباب الأموال ‌وجب ‌رده ‌عليهم، وإلا فإن علم عين الحرام لا يحل له ويتصدق به بنية صاحبه."(فتاوی شامی ،مطلب فیمن ورث مالا حراما،ج:5،ص:90،ط:ایچ ایم سعید)وفیہ ایضا:"[مطلب إذا اكتسب حراما ثم اشترى فهو على خمسة أوجه]"(قوله اكتسب حراما إلخ) توضيح المسألة ما في التتارخانية حيث قال: رجل اكتسب مالا من حرام ثم اشترى فهذا على خمسة أوجه: أما إن دفع تلك الدراهم إلى البائع أولا ثم اشترى منه بها أو اشترى قبل الدفع بها ودفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام."(فتاوی شامی ، مطلب اذا اکتسب حراما ثم اشتری فہو علی خمسۃ اوجہ ،ج:5،،ص:235،ط:ایچ ایم سعید)مجلۃ الاحکام العدلیۃ میں ہے  :"تقسيم حاصلات ‌الأموال ‌المشتركة في شركة الملك بين أصحابهم بنسبة حصصهم."(مجلۃ الاحکام العدلیۃ ، المادۃ ؛1073، الفصل الثانی : فی بیان کیفیۃ التصرف فی الاعیان المشترکۃ ، ص:206، ط:کارخانہ تجارت کتب ، آرام باغ کراچی)فقط واللہ اعلم
                                                  
عنوان: سوتیلے بچوں کا واراثت میں کوئی حصہ نہیں
سوال: میری پہلی شادی ہوئی، میری بیوی سے پانچ بیٹے پیدا ہوئے، چودہ سال بعد  میری بیوی کا انتقال ہوگیا، اس وقت میرا آخری بیٹا ڈھائی سال کا تھا، میرے گھر والوں  نے میرے ماموں کی لڑکی سے میری دوسری شادی کردی، میری دوسری بیوی سے میری ایک بیٹی پیدا ہوئی اور میری بیوی کا پانچ سال بعد انتقال ہوگیا،اس وقت میری بیٹی تین سال کی تھی، میری دوسری بیوی کی ملکیت میں انکے باپ نے ایک مکان اور ایک دکان دی تھی، مکان میں اس وقت میں  رہائش  پذیر ہوں، میری دوسری بیوی پہلے سے شادی شدہ تھی، اسکے پہلے شوہر سے اسکے تین بچے تھے جن میں  دو بیٹے اور ایک بیٹی ہیں،پھر میری تیسری شادی ہوئی کیونکہ میری بیٹی تین سال کی تھی ، میری تیسری بیوی کے پہلے شوہر سے ایک بیٹی ہے جو میرے پاس  ہی ہے، اس تیسری بیوی سے میری ایک بیٹی ہے، معلوم یہ کرنا ہے کہ میری دوسری بیوی کی وراثت میں  ایک مکان ہے، اس میں میرے دو حصے ہیں اور میری بیٹی کا ایک حصہ ہے جوکہ میں سوال لکھ کر وراثت کی تقسیم کا طریقہ کار معلوم کرچکا کہ اس ہی طرح حصہ ہوا ہے، معلوم یہ کرنا ہے کہ میری دوسری بیوی کی وراثت میں دو حصے میرے ہیں اور ایک حصہ میری بیٹی کا ہے، کیا میرے حصہ میں میری پہلی بیوی سے جو پانچ لڑکے  ہیں انکا حصہ ہے یا میری تیسری بیوی کی دو بیٹیاں جس  میں ایک میری اور دوسری پہلے شوہر سے ہے؟ انکا کوئی حصہ ہے یا نہیں؟ اگر ہے تو کس طرح تقسیم ہوگا؟
جواب: صورتِ مسئولہ میں سائل کو جو حصہ اپنی دوسری بیوی کے ترکہ سے ملا ہے سائل کی زندگی میں  اس میں  اس کی  پہلی یا دوسری شادی سے ہونے والی اولاد  کا حصہ نہیں ہےاور نہ ہی سوتیلی اولاد کا  حصہ ہے ،البتہ سائل کے انتقال کے بعد سائل کی تینوں بیویوں سے سائل کی جو اولاد ہو گی ان کو  سائل کے ترکہ سےشرعی حساب سے  حصہ ملے گا،سوتیلے بچوں کا سائل کے ترکہ میں کوئی حصہ نہیں  ہوگا۔فتاوی شامی میں ہے:"(ويستحق الإرث) ۔۔۔(برحم ونكاح) صحيح فلا توارث بفاسد ولا باطل إجماعا (وولاء)والمستحقون للتركة عشرة أصناف مرتبة كما أفاده بقوله (فيبدأ بذوي الفروض)أي السهام المقدرة وهم اثنا عشر من النسب ثلاثة من الرجال وسبعة من النساء واثنان من التسبب وهما الزوجان(قوله ثلاثة من الرجال) هم الأب والجد والأخ لأم ح (قوله وسبعة من النساء) هن البنت وبنت الابن والأخت الشقيقة والأخت لأب والأخت لأم والأم والجدة."(763/6، کتاب الفرائض،ط: سعید)وفیه ایضاً:"(ولا يحرم ستة) من الورثة (بحال) ألبتة (الأب والأم والابن والبنت)أي الأبوان والولدان (والزوجان)."(780/6، کتاب الفرائض، ط:سعید)فقط واللہ اعلم
                                                  
عنوان: بیٹے کی زندگی میں والد فوت ہوجائے تو کیا بیٹے کو اُن کے ترکہ میں حصہ ملے گا؟
سوال: اگر بیٹے کی زندگی میں والد فوت ہوجائےاوراُس نےاپنی زندگی میں اپنی جائید اد  تقسیم  نہیں کی ہواور اُس کی جائیداد ابھی اُس کے بھائیوں کے ہاتھ میں ہو توکیابیٹےکو اُس میں سے حصہ ملےگایانہیں؟
جواب: واضح رہے کہ میت کے بیٹے کی موجود گی میں اُس کے بھائیوں کامیراث میں کوئی حصہ نہیں ہوتا،لہٰذا اگر کوئی شخص انتقال کرجائے اور اُس کا بیٹا زندہ ہو تو اُ س کے بھائی وارث نہیں ہوں گے،مرحوم  کی میراث میں بیٹے (اور دیگر ورثاء اگرہوں)کا حصہ ہوگا۔تفسیرِ مظہری میں ہے:"(يُوصِيكُمُ اللَّهُ) يأمركم ويعهد إليكم (فِي) شأن ميراث (أَوْلادِكُمْ) وجاز أن يكون في بمعنى اللام كما في قوله عليه السّلام :"دخلت امراة النار في هرة "،وهذا إجمال تفصيله (لِلذَّكَرِ) منهم (مِثْلُ حَظِّ الْأُنْثَيَيْنِ) منهن إذا اجتمع الصنفان،يعني إن كان مع الأنثيين أو أكثر ذكر واحد أوأكثر يعطى لكل واحد منهم مثل حظ الثنتين منهن".(سورة النساء، آية: 11، 23/2، ط: رشيدية)سراجی میں ہے:"أولاهم بالميراث جزء الميت أي البنون ثم بنوهم وإن سفلوا ،ثم أصله أي الأب ثم الجدأي أب الأب وإن علا،ثم جزء أبيه أي الإخوة......إلخ".(باب العصبات، ص: 36، ط: مكتبة البشرٰى)فقط واللہ اعلم
                                                  
عنوان: بہنوں کا میراث سے دستبردارہونا
سوال: ایک آدمی کی کئی دکانیں ہیں ان کےوفات کے بعدبیٹوں نےان دکانوں کوآپس میں تقسیم کیااوردودکانیں اپنی والدہ کےلیےچھوڑدی تھیں تاکہ وہ کرایہ لیتی رہیں،اب والدہ فوت ہوگئی ہیں  اوران دکانوں کی کرائے کی کچھ رقم رہ گئی ،1:اب سوال یہ کہ جس بیٹے کے ساتھ ماں رہ رہی تھی وہ اس رقم کاحق دار ہے یاتمام بیٹوں پرتقسیم کرنا ضروری ہے؟جب کہ والدہ کے والدین مرحومہ کی زندگی میں ہی وفات پاچکے ہیں ۔2:دوسراسوال یہ ہے کہ اس رقم کو والدہ کےنام پر صدقہ کیاجائے توکیایہ جائز ہے؟نوٹ:کل 17دکانیں تھیں،ورثاء میں والدہ ،پانچ بھائی اورتین بہنیں تھیں ،بہنوں نے والد کی میراث میں اپناحصہ رضامندی سے چھوڑدیا،یعنی کچھ بھی نہیں لیا،اور ان 17دکانوں میں سے دودکانیں والدہ کےلیے چھوڑدی تھیں ۔
جواب: 1:واضح رہے کہ والد مرحوم کی جائیداد میں تمام ورثاء اپنےاپنےشرعی حصوں  کے بقدرحق دارہیں اوروالدکےکل ترکہ کوشرعی اعتبارسےتمام ورثاءمیں تقسم کرناضروری ہے،بہنوں نےاپنی رضامندی سےوالدکی میراث میں اپنے حصےکوچھوڑدیاتھاتوبغیرکوئی عوض کےمیراث سےدستبردارہونا شرعاًمعتبرنہیں، لہذا بہنوں کا حصہ بھی اس جائیدادمیں بدستورباقی ہے، اگروہ اپناحصہ وصول کرنانہیں چاہتیں  تواس کاطریقہ یہ  ہےکہ یاتواپنےحصے کےعوض کوئی معمولی چیزوصول کرلےاوربقیہ حصےسےدستبردارہوجائیں یااپناحصہ وصول کرکےجس وارث کودیناچاہیں دےدیں،اوراگرچاہےتوخوداستعمال کریں،لہذا صورتِ مسئولہ میں والد کی جائیداد ازسرنوتقسیم کرکے بہنوں کوحصہ دینا ضروری ہے ۔2:چوں کہ والدہ  مرحومہ کی متروکہ دکانیں ان کی شوہر کی وراثت ہے، لہذا ان دکانوں ،یاان کےکرایوں میں ان کےشوہر کے تمام ورثاء ،بیٹے،بیٹیاں  حق دارہیں  ،اسی طرح والدہ کا جو اپناذاتی ترکہ ہےاس میں بھی تمام ورثاءکاحق ہےنہ کہ صرف اس بیٹے کاجس کے ساتھ والدہ مرحومہ رہ رہی تھی ۔3: تمام ورثاء کی رضامندی کے بغیر دکانوں سےحاصل شدہ رقم  صدقہ کرنا درست نہیں ہے، صدقہ کرتے وقت تمام بھایئوں اوربہنوں کی رضامندی ضروری ہے ،اور بہتریہ ہے کہ ہروارث کو اس کاحصہ دےدیاجائے پھر جو وارث  چاہے توصدقہ کرے ،تاہم ان پرصدقہ کرنالازم نہیں ہے۔تکملہ ردالمحتار ميں ہے:"الارث جبري لايسقط بالإسقاط."(فصل فی دفع الدعاوی ،ج:8، ص:505،ط:سعید)غمزعیون البصائر شرح الاشباہ والنظائر میں ہے: "لو قال الوارث: تركت حقي لم يبطل حقه؛ إذ الملك لا يبطل بالترك."(الفن الثالث ،باب مایقبل الاسقاط من الحقوق ،ج:3،ص:354،ط:دارالکتب العلمیہ)الموسوعۃ الفقہیہ الکویتیہ میں ہے:"وذهب الحنفية إلى أن التركة: هي ما يتركه الميت من الأموال صافيا عن تعلق حق الغير بعينه."(الموسوعۃ الفقہیہ الکویتیہ ،فصل فی الترکہ ،ج:11،ص:206،ط: ادارۃ الشؤن)فقط واللہ اعلم
                                                  
عنوان: وراثت کی تقسیم
سوال: شوہرکے انتقال کے  بعد وراثت میں بیوہ اور تین بیٹیوں کا حصہ کتنا ہوگا، اگر شوہرکا بیٹا نہ ہو تو کیا شوہر کے بہن بھائی بھی حصہ دار ہوں گے،اگر شوہر کے ایک بھائی کا انتقال ہوچکاہوتوکیااس کے بچےبھی وراثت میں حصہ دار ہوں گے؟
جواب: صورتِ مسئولہ میں شوہر کے انتقال  کے بعد مرحوم کی بیوہ کو آٹھواں حصہ اور مرحوم کے بیٹیوں کو ثلثان(دو تہائی )حصے  ملیں گے،مرحوم  کا اگر بیٹا نہ  ہوتو بقیہ ترکہ   مرحوم کے بھائی بہن کو دوہرا اور اکہڑا کرکے ملے گا اور بھتیجے محروم ہوں گے اور اگر مرحوم کے بھائی بہن نہیں ہوں گے تو پھر بھتیجے کو بقیہ ترکہ ملے گا۔فقط واللہ اعلم
                                                  
عنوان: دو بطن کا مناسخہ
سوال: ایک خاتون کا انتقال ہوا، اس کے ورثاء میں تین بیٹے اور ایک بیٹی تھے۔ شوہر اور والدین کا پہلے انتقال ہوگیا تھا۔ پھر ان کے ایک بیٹے کا انتقال ہوا جن کی اولاد نہیں تھی، ورثاء میں بیوہ، دو بھائی اور ایک بہن تھے ورثاء ان خاتون کا گھر تقسیم کرنا چاہتے ہیں۔ شرعی تقسیم بتائیں۔
جواب: صورتِ مسئولہ میں مرحومہ کے ترکہ کی تقسیم کا طریقہ کار یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کی تجہیز و تکفین کا خرچہ نکالنے کے بعد ، اگر مرحومہ کے ذمہ کوئی قرض ہو اسے ادا کرنے کے بعد باقی ترکہ میں سے  اگر مرحومہ نے کوئی جائز وصیت کی ہو تو اسے ایک تہائی مال میں سے نافذ کرنے کے بعد  باقی   کل متروکہ جائیداد  (منقولہ و غیر منقولہ ) کو 70 حصوں میں تقسیم کر کے 26 حصے ہر زندہ بیٹے کو، 13 حصے بیٹی کو اور 5 حصے مرحوم بیٹے کی بیوہ کو ملیں گے۔ صورت تقسیم یہ ہے :میت (خاتون) : 7 / 70بیٹابیٹابیٹابیٹی2221فوت202010میت (مرحوم بیٹا) : 4/ 20 /10۔۔۔ما فی الید : 2/ 1 ۔۔۔ مضروب : 5بیوہبھائیبھائیبہن135663یعنی فیصد کے تناسب سے 37.14 فیصد ہر زندہ بیٹے کو، 18.57 فیصد بیٹی کو اور 7.14 فیصد مرحوم بیٹے کی بیوہ کو ملے گا۔فقط واللہ اعلم
                                                  
عنوان: پینشن کا حکم
سوال: ہم چار بھائی دو بہنیں ہیں، بڑے بھائی کا انتقال ہو گیا، ان کی پہلی بیوی سے ایک لڑکی ہے اور دوسری بیوی بھی ہے جس سے کوئی اولاد نہیں ہے۔ پہلے بیوی کا انتقال ہوگیا۔میرے والد صاحب گورنمنٹ سروس میں تھے، ان کی پینشن آتی تھی، ان کے انتقال کے بعد والدہ کو ملتی تھی۔ والدہ کے انتقال کے بعد اب بڑی بہن جو بیوہ ہے اس کو ملتی ہے، والدہ کے انتقال کے دس سال بعد بہن کو ملنا شروع ہوئی، دس سال کے پیسے اکتیس لاکھ روے ملے اورر اب ہر مہینے چار ہزار آٹھ سو روپے ملیں گے۔سوال یہ ہے کہ کیا اکتیس لاکھ میں ہم سب بہن بھائیوں کا حصہ ہے یا نہیں، اگر ہے تو کیا بنے گا؟ہر مہینے جو چار ہزار آٹھ سو ملیں گے، ان میں حصہ ہے یا نہیں؟وضاحت(1): والدہ کا انتقال 2012ء میں ہوا۔وضاحت (2): بھائی کا انتقال 2021ء میں ہوا۔وضاحت (3): ادارے نے اپنے اصول کے مطابق بیوہ بہن کے نام پر پینشن جاری کی۔
جواب: واضح رہے کہ ملازمین یا ان کی وفات کے بعد ان کے لواحقین کو ملنے والی پینشن کی رقم متعلقہ ادارے کی طرف سے عطیہ اور تبرع ہوتی ہے، اور جس کے نام پر وہ ادارہ پینشن کو جاری کرے، وہی اس کا مالک ہوتا ہے۔صورتِ مسئولہ میں سائل کی بیوہ بہن کو گزشتہ دس سالوں کی اکٹھی جو پینشن ملی ہے اور وہ پنشن جو ہر مہینے مل رہی ہے، وہ اس کی اکیلی مالک ہے۔ سائل اور اس کے دیگر بہن بھائیوں کا اس میں حصہ نہیں ہے۔امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔( کتاب الفرائض، عنوان: عدم جریان میراث در وظیفہ سرکاری تنخواہ، ج: 4، ص: 343،   ط: دارالعلوم)فقط واللہ اعلم
                                                  
عنوان: کیا زندگی میں حصہ لینے سے وراثت ملتی ہے؟
سوال: ہم سات بہن بھائی ہیں (تین بھائی اور چار بہنیں)،  ہمارے والد صاحب کا ایک مکان تھا جسے انہوں نے ایک کروڑ کا فروخت کیا تھا، اس کے بعد والد صاحب نے ہم تمام بہن بھائیوں میں سے دو بھائیوں کو 16،16 لاکھ روپے حصے کے طور پر دیے تھے،  اپنی زندگی میں اور کہا تھا کہ بعد میں آپ کا وراثت میں حصہ نہیں ملے گا، البتہ اس کا تحریری  کوئی ثبوت نہیں،  مکان کی باقی رقم یعنی 68 لاکھ سے ایک اور مکان خریدا، چناچہ اب ہمارے والد صاحب کا انتقال ہوگیا ہے، پوچھنا یہ ہے کہ بھائیوں کو دی جانے والی رقم کی شرعی حیثیت کیا ہے، موجودہ مکان ڈیڑھ کروڑ کا فروخت ہو رہا ہے، شرعی لحاظ سے ہر وارث کا کتنا حصہ بنے گا۔وضاحت: والد صاحب کے والدین اور بیوی کا انتقال ان کی زندگی ہی میں ہوگیا تھا۔
جواب: صورتِ مسئولہ میں  اگر سائل کے والد نے اپنی زندگی میں  کسی  دو بیٹوں کو 16،16 لاکھ یہ کہہ کر دیےتھے کہ وہ  وفات پران کو وراثت میں حصہ نہیں ملے گا(انہوں نے یہ بات قبول کر لی تھی) تو   معاہدے کی رو سےانہیں مطالبہ کرنے کا کوئی حق حاصل نہیں ہے۔فتاویٰ شامی میں ہے:"واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا" .(کتاب الوصایا،655/6،ط:سعید)مرحوم والد کی میراث کی تقسیم کا طریقہ کار:صورتِمسئولہ میں مرحوم والد کی میراث کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ (تجہیز وتکفین کے اخراجات) ادا  کرنے کے بعد، اگر مرحوم کے ذمہ کوئی قرض ہو تو اس کے کل مال سے ادا کرنے کے بعد ، اور مرحوم نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ کو 6  حصوں میں تقسیم کرکے 2 حصے  اس بیٹے کو جس نے زندگی میں حصہ نہیں لیا تھا اور 1 حصے  مرحوم کی ہر بیٹی کوملے گا۔صورتِ تقسیم یہ ہے:میت:6/10۔۔۔والدِ مرحومبیٹابیٹابیٹابیٹیبیٹیبیٹیبیٹی2221111متخارجمتخارج-----یعنی مکان کی مالیت 15000000  میں سے5000000بیٹے کو اور 2500000 ہر ایک بیٹی کو ملیں گے۔فقط واللہ اعلم
                                                  
عنوان: ترکہ کی دکان کے کرایہ میں ورثاء کا حصہ
سوال: اگر کسی کی چار بہنیں ہیں اور تین بھائی  ہوں اور میراث تقسیم کرنا چاہتے ہوں  اور  مرحوم کی دکانیں بھی ہوں  تو کیا اس دکانوں کا کرایہ جس نے میت کے بعد اس دکان کے کرائے  کھا لیا ہو تو اس کراۓ کا حساب  بھی تقسیم ہوگا  یا نہیں ؟
جواب: واضح رہے کہ کسی شخص کے انتقال کے بعد اس کے تمام ترکہ  میں اس کے  سب ورثاء کا حق متعلق ہوجاتا ہے، اور تمام شرعی ورثاء اپنے اپنے  شرعی حصے کے تناسب سے اس ترکہ  میں  شریک ہوجاتے ہیں، اور اگر ترکہ کی  جائے داد کرایہ پر دی ہوئی ہوں  تو اس سے حاصل ہونے والا  کرایہ بھی ترکہ شمار ہوتا  ہے۔لہذا صورت مسئولہ میں ترکہ کی دکانوں سے حاصل ہونے والے کرایہ بھی ترکہ ہے، اس کے کرایہ میں تمام ورثاء اپنے اپنے شرعی حصص کے تناسب سے شریک ہوں گے۔ شرح المجلہ میں ہے:"الاموال المشترکة شرکة الملك تقسم حاصلاتھا بین اصحابھا علی قدر حصصھم." (4/14، المادة :1073، الفصلالثاني: في بيان كيفية التصرف في الأعيان المشتركة، ط؛ رشیدیة) فقط واللہ اعلم
                                                  
عنوان: کچھ وصول کیے بغیر ورثہ کا حق چھوڑنے کا حکم
سوال: ۱)مرحومہ نے اپنی حیاتی میں اپنی بالغ پوتی کو دو   تولےسونے کا مالک بنایا اور قبضہ بھی دے دیا۔ اب مرحومہ کی وراثت تقسیم کرتے وقت ان دو تولے کا شمار ہوگا یا نہیں؟۲) وراثت کا حق لینے سے پہلے معاف کرسکتے ہیں یا نہیں؟۳) مرحومہ کے انتقال کے بعد بچوں نے آپس میں وراثت تقسیم کی تو ایک بہن نے ورثہ لینے سے پہلے کہہ دیا کہ مجھے نہیں چاہیے، آپ تینوں بھائی آپس میں تقسیم کرلو تو اس کو حق ملے گا یانہیں؟
جواب: ۱) واضح رہے کہ وراثت اس مال میں جاری ہوتی ہے جو مرحوم کے انتقال کے وقت موجود ہوتا ہے۔ زندگی میں جو مرحوم نےخرچ کردیا یا گفٹ (ہبہ) کردیا اس پر  وراثت کے احکام جاری نہیں ہوتے لہذا صورت مسئولہ میں مرحومہ نے جو اپنی پوتی کو دو تولہ سونا  کا مالک بنا کر قبضہ دے دیا تو شرعا ان کی زندگی میں وہ پوتی اس دو تولہ سونے کی مالک بن گئی اور مرحومہ کی ملکیت اس دو تولے سونے سے ختم ہوگئی ۔ اب مرحومہ کے انتقال کے وقت جو کچھ مال انہوں نے چھوڑا ہے صرف  اس پر وراثت جاری ہوگی۔۲،۳) واضح رہے کہ میراث ایک ایسا حق ہے کہ وہ وصول کرنے سے پہلے معاف نہیں کیا جاسکتا ہے ہاں یہ صورت اختیار کی جاسکتی ہے کہ اپنا حصہ وصول کر کے پھر باقی ورثاء میں خود تقسیم کردیا جائے  یا پھر ورثہ کے مال میں سے کچھ حصہ لے کر اس کے عوض  باقی حصہ چھوڑ دیا جائے لہذا صورت مسئولہ میں جب تقسیم کے وقت ایک بہن نے اپنا حصہ بھائیوں کے حق میں  بغیر کسی عوض کےچھوڑ دیا تو شرعا یہ دستبرداری معتبر نہیں ہوئی اور اس بہن کا اب بھی ترکہ میں حق باقی ہے لہذا اس ترکہ کے مال کو دوبارہ تقسیم کیا جائے اور مذکورہ بہن چاہے تو اپنا حصہ خود رکھ لے یا  اپنا حصہ لے کر اپنی صوابدید پر بھائیوں میں تقسیم کردے یا پھر ترکہ سے کچھ حصہ وصول کر کے اس کے عوض باقی حصہ سے  دستبردار ہوجائے۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ."(کتاب الہبہ باب اول ج نمبر ۴ ص نمبر ۳۷۴،دار الفکر)الأشباه والنظائر  میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك."الفن الثالث، ما یقبل الاسقاط من الحقوق ص نمبر ۲۷۲،دار الکتب العلمیۃ)فتاوی ہندیہ میں ہے:"(فصل) ومن صالح من الغرماء أو الورثة على شيء من التركة فاطرحه كأن لم يكن ثم اقسم الباقي على سهام الباقين."(کتاب الفرائض ،باب سادس عشر ج نمبر ۶ ص نمبر ۴۷۴،دار الفکر)فقط واللہ اعلم
                                                  
عنوان: والد کی زندگی میں انتقال کر جانے والی بیٹی شرعاً وارث نہیں ہوتی
سوال: میری والدہ محترمہ  کی وفات میرے نانا ابو  کی وفات سے پہلے  ہوئی، جائیداد میں  ان کاشرعاًکوئی  حصہ بنتا ہے یا نہیں ؟ شریعت میں کیا حکم ہے ؟
جواب: صورتِ مسئولہ میں اگر سائل کی والدہ کا انتقال ان کے والد ( سائل کے نانا ابو ) کے انتقال سے پہلے ہوچکا تھا ،اور  ان کے والد کا انتقال بعد میں ہوا ، تو اس صورت میں سائل کی والدہ کواپنے والد کے متروکہ جائیداد میں سے کوئی حصہ نہیں ملے گا ، بلکہ نانا ابو کا ترکہ ان کی دیگر موجودہ اولاد میں ان کے شرعی حصص کے مطابق تقسیم ہوگا۔فتاویٰ شامی میں ہے:"وأركانه (الفرائض): ثلاثة وارث ومورث وموروث. وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."(کتاب الفرائض،ج:۶،ص:۷۵۸،ط: ایچ ایم سعید)فقط واللہ اعلم
                                                  
عنوان: ایک بیٹی اور بھتیجے میں وراثت کی تقسیم
سوال: اگر باپ مر جائے اور اس کی ایک حقیقی بیٹی  ہو اوربھائی وغیرہ نہ ہو اور بیٹی کا ایک بیٹا اور چھے بیٹیاں ہوں، 24 کنال میں  سے ہر ایک کو کتنا کتنا حصہ ملے گا؟ اوراس صورت میں میت کے بھتیجے کو حصہ ملے گا یا نہیں؟
جواب: صورت مسئولہ میں مرحوم  کےترکہ کی تقسیم کا شرعی  طریقہ کار یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد (  اگر مرحوم کے انتقال کے وقت اس کے دیگر ورثاء (والدین،بیوہ،دیگر اولاد،بھائی بہن،وغیرہ)میں سے کوئی حیات نہیں تھا، ورثاء میں صرف اس  کی ایک بیٹی  اور بھتیجاحیات ہے تو) کل   ترکہ منقولہ وغیر منقولہ کا آدھا حصہ بیٹی کو اور آدھا حصہ بھتیجے کوملے گا ،بیٹی کی اولاد کا اپنے مرحوم نانا کے ترکہ میں شرعا کوئی حصہ نہیں ہے۔صورتِ تقسیم یہ ہے:میت2بیٹیبھتیجا11فیصد کے تناسب سے بیٹی کو 50فیصد اور بھتیجے کو 50 فیصد حصہ ملے گا۔فقط واللہ اعلم
                                                  
عنوان: مرحوم کی ایک سے زائد بیٹیاں ہوں توسب کو دوتہائی ملتا ہے
سوال: ایک شخص مر جاتا ہے اور  وارث  میں صرف لڑکیاں ہیں،  یعنی چار بیٹیاں ہیں،  اب  انہیں کتنا حصہ  جائے  گا اور باقی کا حصہ کس کو ملےگا؟
جواب: صورتِ  مسئولہ میں اگر کسی مرحوم کے ورثاء میں   چار بیٹیاں ہوں اور کوئی بیٹا نہ ہو تو تمام بیٹیوں کو ثلثان/دو تہائی کے بقدر ملے گا جو ان چاروں میں برابری کی بنیاد پر تقسیم کیا جائے گا۔ اور جو باقی بچ جائے گا وہ مرحوم کی وفات کے وقت  موجود باقی شرعی ورثاء میں تقسیم ہو گا، یعنی: اگر مرحوم کے والدین بھی زندہ ہوں تو والدین  پر تقسیم ہو گا، اور اگر والدین  زندہ نہ ہوں تو بھائی بہنوں میں ان کے شرعی حصوں کے بقدر تقسیم ہوگا۔فتاوی شامی میں ہے:"(وللأب والجد) ثلاث أحوال الفرض المطلق وهو (السدس) وذلك (مع ولد أو ولد ابن) والتعصيب المطلق عند عدمهما والفرض والتعصيب مع البنت أو بنت الابن ... (و للأم) ثلاثة أحوال (السدس مع أحدهما أو مع اثنين من الأخوة أو) من (الأخوات) فصاعدا من أي جهة كانا ... (والثلثان لكل اثنين فصاعدا ممن فرضه النصف) وهو خمسة البنت وبنت الابن والأخت لأبوين والأخت لأب والزوج (إلا الزوج) لأنه لا يتعدد، والله تعالى أعلم."(كتاب الفرائض، ج: 6، صفحہ: 770 و772 و773، ط: ایچ، ایم، سعید)فقط واللہ اعلم
                                                  
عنوان: شوہر کے ترکہ سے بیوی کو حصہ ملے گا
سوال: میرے شوہر کا انتقال میرے سسر صاحب کے فوت ہونے کے 4 سال بعد ہوا لیکن میری ساس صاحبہ ابھی زندہ ہیں، پوچھنا یہ تھا کہ کیا ترکہ میں میرا کوئی حصہ بنتا ہے یا نہیں؟
جواب: صورتِ مسئولہ میں سائلہ کے شوہر کا انتقال چونکہ اپنے والد (سائلہ کے سسر) کے بعد ہوا لہذا سائلہ کے شوہر بھی اپنے والد کے ترکہ میں شرعی حصہ دار تھے اور شوہر کے انتقال کے بعد شوہر کے واسطے سے سائلہ بھی اپنے سسر کے ترکہ میں حصہ دار ہے، باقی مرحوم سسر اور مرحوم شوہر کے ترکہ کی حتمی تقسیم ان کے ورثاء کی تفصیل بتا کر پوچھی جاسکتی ہے۔فقط واللہ اعلم
                                                  
عنوان: رخصتی سے قبل شوہر پھر بیوی کے انتقال کی صورت میں میراث کا حکم
سوال: جب شوہر فوت ہوجاۓ لڑکی سے صرف نکاح کیا ہو تو اسکو شوہر کے مال سے کتنا حصہ ملے گا؟ جبکہ رخصتی نہ ہوئی ہو اور پھر اس کے بعد لڑکی فوت ہو جاۓ تو جو میراث بیوی کو ملے ،  اس کا حقدار کون ہے لڑکی والے یا لڑکے والے؟
جواب: صورتِ مسئولہ میں اگر چہ  رخصتی نہیں ہوئی  ہو پھر بھی بیوہ ہونے کی حیثیت سے اس لڑکی  کو میراث ملے گی، یعنی مرحوم کے ترکہ میں سے حقوقِ متقدمہ کی ادائیگی (تجہیز و تکفین کے اخراجات ادا کرنے) کے بعد، اگر اس کے ذمے قرض ہو تو اس کی ادائیگی کے بعد اگر اس نے کوئی جائز وصیت کی ہو تو اسے بقیہ ترکے کے ایک تہائی حصے سے نافذ کرنے) کے بعد بقیہ ترکے میں سے چوتھائی حصہ (25 فیصد) بیوہ کو دیا جائے گا،باقی پچھتر فیصد مرحوم کے دیگر ورثاء میں تقسیم ہوگا۔نیز اگر شوہر کے انتقال کے بعد بیوہ کا بھی انتقال ہو جائے تو  اس   کی میراث اس کے شرعی ورثاء یعنی والدین، بھائی بہن وغیرہ  کو ملے گی ،لڑکے والوں کا اس میں حق نہیں ہوگا۔لعموم قوله تعالى:"{وَلَكُمْ نِصْفُ مَا تَرَكَ أَزْوَاجُكُمْ إِنْ لَمْ يَكُنْ لَهُنَّ وَلَدٌ فَإِنْ كَانَ لَهُنَّ وَلَدٌ فَلَكُمْ الرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصِينَ بِهَا أَوْ دَيْنٍ وَلَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كَانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِهَا أَوْ دَيْنٍ}" [النساء/12]الدر المختار مع رد المحتار میں ہے:"(ویستحق الإرث) ۔۔۔(برحم ونکاح) صحیح فلا توارث بفاسد ولا باطل إجماعا۔ قال ابن عابدین: (قولہ ونکاح صحیح) ولو بلا وطء ولا خلوة إجماعا در منتقی."( کتاب الفرائض،ج:6،ص:762،ط:سعید)المبسوط للسرخسی میں ہے:"(قال - رضي الله عنه -) أصحاب المواريث بالاتفاق صنفان أصحاب الفرائض والعصبات فأصحاب الفرائض اثنا عشر نفرا أربعة من الرجال وثمانية من النساء فالرجال الأب والجد والزوج والأخ لأم والنساء الأم والجدة والبنت وبنت الابن والأخت لأب وأم والأخت لأب والأخت لأم والزوجة."(کتاب الفرائض،باب أصحاب المواريث،ج:29،ص:174،ط:دار المعرفۃ)فقط واللہ اعلم
                                                  
عنوان: حقیقی بھائی کی موجودگی میں علاتی بھائی محروم ہوگا
سوال: ایک شخص" ج" پہلی بیوی "ب" کی وفات کے بعد دوسری شادی "ت" سے کرتا ہے،  دونوں بیویوں سے دو دو بیٹے پیدا ہوئے یعنی اس شخص کے چار بیٹے ہوگئے،  والدین کے انتقال کے بعد زمین چار بیٹوں میں برابر تقسیم ہوگئی،  کچھ عرصے کے  بعد دوسری بیوی سے جو دو بیٹے تھے،  ان میں سے ایک کا انتقال ہوگیا،  جس کی شادی بھی نہیں ہوئی تھی،  اب اس کا  پورا حصہ اپنے سگے بھائی کو منتقل ہوگیا اور دوسرے بھائیوں کو نہیں ملا۔ اب سوال یہ ہے کہ آیا اس میں دوسرے دو بھائیوں کا حصہ ہے یا نہیں؟
جواب: صورتِ مسئولہ میں مرحوم بیٹے کا پورا حصہ اس کے سگے بھائی کو ملے گا، سگے  بھائی کی موجودگی میں باپ شریک وارث نہیں ہوں گے۔سراجی  میں ہے:"و يسقط بنوا العلات أيضا بالأخ لأب و أم."(احوال الاخوات لاب: 28، ط: بشری)فقط و اللہ اعلم
                                                  
عنوان: کسی وارث کا دوسرے وارث کو میراث سے محروم کرنا جائز نہیں
سوال: ایک شخص کا انتقال ہوا، اس کے ورثاء میں پانچ بھائی اور دو بہنیں ہیں، ان بھائیوں میں سے تین بھائی سرکاری ملازم ہیں، تو کیا ان کی ملازمت کی تنخواہ اور بعد میں ملنے والی پینشن بھی میت کی میراث میں شمار ہوگی ؟ ان کے باقی بھائیوں کا کہنا ہے کہ ہم نے آپ کوتعلیم کے لیے فارغ کیا تھا اس لیے آپ کی ملازمت بھی میراث میں شمار ہوگی، ان تین بھائیوں میں سے دو بھائی والد کی حیات میں ملازم بنے تھے جب کہ تیسرا بھائی والد کے انتقال کے بعد، تو کیا ان کا یہ کہنا از روئے شریعت درست ہے؟ ان تین بھائیوں میں سے ایک بھائی کو یہ بھی کہہ رہے ہیں کہ آپ چونکہ ملازم ہیں تو  آپ کو میراث میں حصہ نہیں دیں گے۔یاد رہے کہ باقی دو بھائیوں نے اپنے والد کی میراث کو بڑھایا ہے،لیکن یہ تینوں بھائی بھی ان کے ساتھ ہاتھ بٹاتے تھے۔
جواب: واضح رہے کہ والد کے انتقال کے بعد ان کی میراث میں ان کی تمام اولاد اپنے اپنے شرعی حصے کے بقدر شریک ہوتی ہے، خواہ وہ والد کے ساتھ ان کی زندگی میں کاروبار میں معاون ہوں  یانہ ہوں ، اور کسی ایک وارث کا دوسرے  وارث کو میراث  سے محروم کرنا جائز نہیں ہے،اور کسی وارث کو میراث سے محروم کرنا "اکل بالباطل "کے زمرے میں آتا ہے، اور اللہ تعالیٰ کا ارشاد ہے:وَ لَا تَاْكُلُوْۤا اَمْوَالَكُمْ بَیْنَكُمْ بِالْبَاطِلِ  [البقرة: 188]ترجمہ:"اور آپس میں ایک دوسرے کے مال نا حق مت کھاؤ"۔(بیان القرآن) لہذا صورت مسئولہ میں بعض بھائیوں کا ایک بھائی کو اس کی ملازمت کی بنیاد پر  میراث سے محروم کرنا جائز نہیں ہے،بلکہ ہر وارث کو اس کا شرعی حق دینا ضروری ہے۔جو تین بھائی سرکاری ملازم ہیں ان کو ملنے والی تنخواہیں اور بعد میں ملنے والی پینشنیں انکی ذاتی ملکیت شمار ہوں گی اور  وہ تنخواہیں اور پینشنیں میت کے ترکہ کا حصہ نہیں بنیں گی۔ جن بھائیوں نے  دوسرے بھائیوں کو تعلیم حاصل کرنے کے لیے فارغ کیا تھا وہ ان کی طرف سے تبرع  اور احسان ہے، اس احسان کے عوض وہ بھائیوں کی تنخواہ اور پینشن میں شرعاً شریک نہیں بنیں گے، لہٰذا ان کا بھائیوں کی تنخواہ اور پینشن میں حصہ طلب کرنا شرعاً درست نہیں ہے۔مسلم شریف میں ہے:"اتَّقُوا الظُّلْمَ، فَإِنَّ ‌الظُّلْمَ ‌ظُلُمَاتٌ يَوْمَ الْقِيَامَةِ."(ج:4، ص:1996، ط:دارإحياء التراث)وفيه أيضاّ:"لَتُؤَدُّنَّ ‌الْحُقُوقَ ‌إِلَى أَهْلِهَا يَوْمَ الْقِيَامَةِ، حَتَّى يُقَادَ لِلشَّاةِ الْجَلْحَاءِ، مِنَ الشَّاةِ الْقَرْنَاءِ."(ج:4، ص:1997، ط:دارإحياء التراث)رد المحتار میں ہے:"والثالث إما اختياري وهو الوصية أو اضطراري وهو الميراث."(کتاب الفرائض، ج:6، ص:758، ط:سعید)البحر الرائق میں ہے:"لا ‌يجوز ‌لأحد ‌من المسلمين أخذ مال أحد بغير سبب شرعي»."(کتاب الحدود، ج:5، ص:44، ط: دار الکتاب الإسلامي)فقط والله أعلم
                                                  
عنوان: سودی قرض اور بینک کے پرافٹ سے خریدی گئی جائیداد سے حصہ لینے کا حکم
سوال: والد کی جائیداد جو سودی قرض کے پیسوں سے بنی ہو اس میں سے حصہ لینا جائز ہے یا نہیں؟یہ بات یقینی طور پر معلوم ہے کہ سودی قرض سے بنی ہےیعنی سودی قرض سے یا بینک کے پرافٹ سے۔
جواب: واضح رہے کہ بینک سے سودی قرض لینا،دینا شرعًا ناجائز اور حرام ہے، البتہ بینک سے سود پر قرض لے کر خریدی گئی  جائیداد  شرعًا سود نہیں ہے،لہذا اس جائیداد سے حصہ لینا اور اسے اپنے استعمال میں لانا شرعًا جائز ہے۔اگر جائیداد بینک کے پرافٹ سے خریدی گئی ہے تو   اگر بینک سے لی گئی ( پرافٹ کی) رقم بینک کے نام خط لکھ کر واپس کرنا  ممکن ہو تو اتنی رقم  بین کو واپس کردیں، ورنہ  اتنی رقم ثواب  کی نیت کے بغیر کسی مستحقِ زکوٰۃ کو صدقہ کرکے  اس جائیداد  سے حصہ لے سکتے ہیں۔فتاوی شامی میں ہے:"و الحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(مطلب فی من ورث مالا حراما،ج۵،ص۹۹، ط: سعید)فتاوی محمودیہ میں ہے:"سودی قرض سے بنائے ہوئے کپڑے استعمال کرناسوال:احقر کے والدین کا انتقال ہوچکا ہے اور ہم دوبھائی اور ایک بہن ہیں اور احقر چھوٹا ہے،جائیدادِ موروثہ پر بھائی صاحب ہی کی نگرانی ہے اور ابھی تک تقسیم نہیں ہوئی،احقر مدرسہ اسلامیہ فیض العلوم حیدر آباد میں ملازم ہے۔گو بھائی صاحبِ  زراعت پیشہ ہیں،لیکن حال ہی میں انہوں نے احقر کے کپڑے بنائے ہیں، ان سے پوچھنے پر معلوم ہوا کہ وہ سودی قرض لے کر کپڑے بنائے ہیں،احقر کا مقصد تھا کہ اپنا حقِ جائیداد،یعنی آمدنی سے اپنا حصہ حاصل کروں،لیکن انہوں نے بغیر حساب آمدنی بتلائے کپڑے بنوادیے اور نقد ۷۵ روپے دیے،پوچھنے پر انہوں نے بتلایا کہ سودی قرض لاکر دیے ہیں،اب احقر کو اشکال ہورہا ہے کہ ان کپڑوں اور روپیوں کا استعمال کرنا جائز ہے یا نہیں؟جواب:سود لینا دینا گناہ کبیرہ ہے لیکن جو روپیہ آپ کو نقد قرض لے کر دیا ہے وہ سود نہیں ہے ،اسی طرح قرض لے کر جو کپڑا بنا کر دیا ہے وہ بھی سود نہیں ہے آپ  کے لیے جائز ہے۔"(ج:۲۳ص:۵۵۴،باب الربوا،مکتبہ فاروقیہ)فقط واللہ اعلم
                                                  
عنوان: والد سے زندگی میں میراث مانگنے کا حکم
سوال: والدین  اپنی زندگی میں اگر اپنا گھر بیچ رہے ہوں،  تو کیا اولاد کو میراث مانگنے   کا اختیار ہے؟
جواب: و اضح رہے کہ   ہر شخص اپنی زندگی میں اپنی جائداد کا مالک اور  خود مختار ہے،  وہ جو چاہے اس میں تصرف کرسکتاہے،  کسی  کو یہ    حق نہیں کہ اس کو تصرف کرنے سے منع کرے؛ کیونکہ جب تک مورث زندہ  ہو تو اس کی ملکیت میں کسی کا کوئی حق نہیں ہوتا۔لہذا صورت مسئلہ میں  اولاد کو  یہ حق نہیں کہ اپنے والدین کی زندگی میں اس سے میراث کا مطالبہ کریں۔ درر الحكام في شرح  مجلۃ الاحکام  میں ہے:"‌كل ‌يتصرف ‌في ‌ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."[ج:3، ص:201،ط: دار الجيل]الموسوعۃ الفقہیۃ میں ہے:"(وللإرث شروط ثلاثة) : أولها: تحقق موت المورث أو إلحاقه بالموتى حكما كما في المفقود إذا حكم القاضي بموته أو تقديرا كما في الجنين الذي انفصل بجناية على أمه توجب غرة."[ج:3،ص:22، ط: دار السلاسل كويت]فقط والله اعلم
                                                  
عنوان: باپ کی میراث کو تقسیم کرنے کا شرعی طریقہ
سوال: میں نے اپنے والد کی میراث کو تقسیم کرنا ہے میرے والد کے ترکے میں دو عدد مکان اور پچاس کنال زمین ہے اسے کیسے تقسیم کیا جائے میت کے تین بیٹے اور ایک بیٹی ہے؟
جواب: صورت مسئولہ میں والد مرحوم کی میرث کو تقسیم کرنے کا شرعی طریقہ کار یہ ہے، کہ سب سے پہلے مرحوم  کے حقوق متقدمہ یعنی تجہیز و تکفین  کے اخراجات نکالے جائیں گے، اس کے بعد اگر اس کے ذمہ کسی کا قرض ہے تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہے تو اس کو باقی ترکہ کے ایک تہائی میں سے نافذ کرنے کے بعد ، بقیہ کل جائیداد منقولہ و غیر منقولہ کو 7 حصوں میں تقسیم کرکے 2 حصے ہر ایک بیٹے کو ،اور 1 حصہ بیٹی کو ملے گا۔میت:سائل کا والد، مسئلہ:7بیٹابیٹابیٹابیٹی2221یعنی % 100   میں سے %28.571  ہر ایک بیٹے کو، اور%14.285  بیٹی کو ملے  گا۔پچاس کنال زمین میں سے 14.285 کنال ہر ایک بیٹے کو، 7.142 کنال زمین بیٹی کو ملے گی۔وضح رہے کہ تقسیم تو مذکورہ بالا طریقے کے مطابق ہوگی لیکن  زمین کے محل وقوع کے اعتبار سے قیمتوں میں فرق ہوتا ہے ، لہذا علاقے  کے ماہر  افراد سے تقسیم کرائی جائے تاکہ  برابری ملحوظ  رہے اور کسی کے ساتھ کسی قسم کی زیادتی نہ ہو۔فقط واللہ اعلم
                                                  
عنوان: دو بہنوں اور آٹھ بھتیجوں میں ترکہ کی تقسیم
سوال: میری خالہ جو کہ غیر شادی شدہ تھیں، ان کا جب انتقال ہوا تو اس وقت ان کے ورثاء میں دو بہنیں اور 8 بھتیجے تھے، ایک بہن انگلستان میں رہتی ہیں، انہوں نے دوسری بہن کو مرحومہ کے ترکہ کے سامان کا مکمل اختیار دے دیا کہ اسے صدقہ کردیں یا رکھ لیں، چنانچہ ترکہ کا کافی سامان صدقہ کردیا گیا اور کچھ بہن نے لے لیا اور اسے اپنی اولاد پر تقسیم کردیا، پھر بعد میں معلوم ہوا کہ اس ترکہ میں بھتیجوں کا بھی حق تھا تو اب ایسی صورت میں کیا کیا جائے؟ آیا مرحومہ کے ترکہ میں ایک گھر جو ابھی تک تقسیم نہیں ہوا، اسے بیچ کر بھتیجوں کو ان کے حصے سے کچھ زائد دے دیں تو کیا ان کا حق ادا ہو جائے گا یا نہیں یا پھر ترکہ کی جو بھی چیزیں بہن نے آگے دی ہیں اور جو موجود ہیں، انہیں واپس کیا جائے گا؟
جواب: صورتِ مسئولہ میں مرحومہ کی انگلستان میں رہنے والی ایک بہن نے اپنا حصہ صدقہ کرنے کا کہا تھا اور اس کے مطابق دوسری بہن نے کافی ترکہ صدقہ بھی کردیا ہے، اس لیے پہلے بھتیجوں کو ترکہ کے صدقہ کیے جانے کا بتلاکر باقی ترکہ کی تقسیم کی جائے، اگر وہ بھتیجے اس پر راضی ہوں، اگر وہ راضی نہ ہوں تو صدقہ کی جانے والی اشیاء کا بھی انہیں حصہ دیا جائے۔مرحومہ کے ترکہ کی تقسیم کا شرعی طریقہ یہ ہے کہ مرحومہ کے  حقوقِ متقدمہ یعنی تجہیز و تکفین کے اخراجات نکالنے کے بعد، اگر ان پر کوئی قرض ہو تو اسے ادا کرنے کے بعد، اگر انہوں نے کوئی جائز وصیت کی ہو تو باقی ترکہ کےایک تہائی میں اسے نافذ کرنے کےبعد، باقی متروکہ جائیداد منقولہ وغیر منقولہ کے 24 حصے کرکے مرحومہ کی دو بہنوں میں سے ہر ایک کو 8 حصے اور آٹھ بھتیجوں میں سے ہر ایک کو ایک حصہ ملے گا۔صورتِ تقسیم یہ ہے:میت: 3/ 24بہنبہنبھتیجابھتیجابھتیجابھتیجابھتیجابھتیجابھتیجابھتیجا1118811111111یعنی 100 روپے میں سے مرحومہ کی دو بہنوں میں سے ہر ایک کو 33.333 روپے اور آٹھ بھتیجوں میں سے ہر ایک کو 4.166 روپے ملیں گے۔فقط واللہ اعلم
                                                  
عنوان: والد کی حیات میں وفات پانے والے بیٹے کا والد کی جائیداد میں حصہ / بیوہ، بیٹی ، والد اور والدہ میں ترکہ کی تقسیم
سوال: 1: والدین حیات ہیں، اور بیٹے کا  انتقال ہوچکا ہے، اور لڑکے کی بیوہ اور بیٹی بھی ہے، ایسی صورت میں والد  (جو کہ حیات ہیں) کی جائے داد میں  مرحوم بیٹے یا اس کی بیوہ یا اس کی بیٹی کا حصہ ہوگا  یا نہیں ؟2: مذکورہ مرحوم لڑکے کے والدین لڑکی کا مہر ، لڑکے کی طرف سے ادا کرنا چاہ رہے ہیں، اسی طرح سامان جو لڑکے کے زیرِ استعمال تھا اور رقم وغیرہ دینا چاہ رہے ہیں،  تو کیا یہ چیزیں مرحوم لڑکے کی بیوہ کو دی جائیں یا اس کی بیٹی کو جو کہ پانچ یا چھ سال کی ہے؟
جواب: 1: صورتِ مسئولہ میں جس بیٹے کا انتقال والد کی حیات میں ہوگیا ہے  تو  والد کے انتقال کے بعد،  ان  کے ترکہ میں سے  اس مرحوم  بیٹے کا کوئی حق و حصہ نہیں ہوگا، جب بیٹے کا حصہ نہیں ہوگا تو اس کا حصہ اس کی بیوہ یا بیٹی کو بھی نہیں ملے گا، البتہ اگر  مرحوم بیٹے   کے  والد  اپنی زندگی میں اپنی پوتی یا بہو  کو کچھ دینا چاہیں تو وہ دے سکتے ہیں، اسی طرح اگر ان کے لیے کچھ  مال وغیرہ  کی وصیت کرجائیں تو ان کے انتقال کےبعد ان کے   ایک تہائی مال  میں    سے یہ وصیت پوری کرنا لازم ہوگا اور دادا ان كوزندگی میں بھی کچھ دینا چاہے تو دے سکتا ہے۔2: صورتِ مسئولہ میں مذکورہ لڑکے کے انتقال کے بعد اس  کی ملکیت میں جو کچھ تھا ، وہ سب اس کا ” ترکہ“ شمار ہوگا،  جو مرحوم کے حقوقِ متقدمہ (تجہیز وتکفین، قرض  اور وصیت )  کی ادائیگی کے بعد اس کے تمام شرعی ورثاء میں شرعی حصص کے مطابق تقسیم ہوگا، اس کا طریقہ یہ ہے کہ  مرحوم کے ترکہ میں  سے  اس کے  حقوقِ متقدمہ یعنی تجہیز وتکفین کے اخراجات نکالنے کے بعد ،  اس کے ذمہ  جو  قرض ہے تو اس کو کل ترکہ میں سے ادا کیا جائے گا، بیوی کا مہر ادا نہیں کیا ہے تو وہ بھی قرض میں داخل ہے، اس لیے اس کو بھی  کل ترکہ میں سے ادا کیا جائے گا،  اس کے بعد   اگر اس  نے کوئی جائز وصیت کی ہو تو اسےباقی مال کے  ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو 24 حصوں میں تقسیم کرکے  3 حصے مرحوم کی بیوہ کو ،  12 حصے  بیٹی کو، 4 حصے والدہ کو اور 5 حصے والد کو ملیں گے۔صورتِ تقسیم یہ ہے:میت:24بیوہبیٹیوالدہوالد31245یعنی مثلاً 100 روپے میں سے  12.50روپے مرحوم کی بیوہ کو ،  50 روپے بیٹی کو،  16.66 روپے والدہ کو، اور 20.83 روپے والد کو ملیں گے۔اگر مرحوم کے ترکہ میں مہر کی  ادائیگی کے لیے رقم نہ ہو تو  اگر اس کے والدین اپنی خوشی سے اس کی بیوہ  کا مہر  ادا کردیں تو مہر ادا ہوجائے گا اور یہ ان کی طرف سے تبرع اور احسان ہوگا۔باقی  بیٹی کے حصے میں آنے والے مال کی حفاظت اور نگہداشت کی ولایت اس کے عاقل بالغ ہونے تک  اس کے دادا کو حاصل ہوگی۔البحر الرائق   میں ہے:"وأما بيان الوقت الذي يجري فيه الإرث فنقول هذا فصل اختلف المشايخ فيه قال مشايخ العراق الإرث يثبت في آخر جزء من أجزاء حياة المورث وقال مشايخ بلخ الإرث يثبت بعد موت المورث."(9/346 ، کتاب الفرائض، ط؛ رشیدیة)فتاوی شامی میں ہے:"(ووليه أبوه ثم وصيه) بعد موته ثم وصي وصيه كما في القهستاني عن العمادية (ثم) بعدهم (جده) الصحيح وإن علا (ثم وصيه) ثم وصي وصيه قهستاني زاد القهستاني والزيلعي ثم الوالي بالطريق الأولى (ثم القاضي أو وصيه) أيهما تصرف يصح فلذا لم يصح ثم (دون الأم أو وصيها) هذا في المال بخلاف النكاح كما مر في بابه".(6/174، کتاب الماذون، ط: سعيد)فقط والله اعلم
                                                  
عنوان: ماں اور بہن کا ورثہ سے اپنا حق معاف کرنا
سوال: جہاں پر بہنوں یا ماں کو میراث میں حصہ دینے کا رواج نہ ہو ایسے جگہ پر بہن کا یا ماں کا حصہ میراث وصولی سے پہلے معاف کرنے کا اعلان کرنا شریعت کے رو سے کیا حکم ہے؟
جواب: واضح رہے کہ عورتوں کو  میراث سے محروم رکھنے کا رواج  شرعًا ظلم ہے اور اس رواج پر عمل کرنے والے اور فروغ دینے والے سخت گناہ کے مرتکب ہیں۔ اللہ نے ہر ایک کا حصہ متعین کیا ہے اور  حضور صلی اللہ علیہ وسلم کی زبانی امت کو بتایا ہے کہ جو میراث سے کسی وارث کو محروم کرے گا وہ جنت سے محروم ہوگا  لہذا اس رواج کو ترک کرنا ضروری ہے۔ نیز یہ بھی واضح رہے کہ  اس رواج کے پیشِ نظر عورتوں کا اپنا  شرعی حصہ معاف كرنے سے  وہ ختم نہیں ہوتا،   لہذا  عورتوں کو ان کا پورا پورا حق ادا کرنے کو یقینی بنانا ضروری اور لازم ہے،عورتوں كو ان كا شرعی حصہ نہ دينے والوں كو قيامت كے دن سخت عذاب كا سامنا كرنا پڑے گا۔الأشباه والنظائر  میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك، والحق يبطل به حتى لو أن أحدا من الغانمين قال قبل القسمة: تركت حقي بطل حقه."(الفن الثالث، ما یقبل الاسقاط ص نمبر ۲۷۲،دار الکتب العلمیۃ)مرقاة المفاتيح  میں ہے:"وعن أنس - رضي الله عنه - قال: قال رسول الله - صلى الله عليه وسلم -: «من قطع ميراث ‌وارثه، قطع الله ميراثه من الجنة يوم القيامة» . رواه ابن ماجه."(کتاب البیوع ، باب الوصایا ج نمبر ۵ ص نمبر ۲۰۴۰،دار الفکر)فقط واللہ اعلم
                                                  
عنوان: بیوہ  عدت کے بعد مرحوم شوہر کے بھائی کے ساتھ  نکاح کرنے کی وجہ سے مرحوم شوہر کی میراث سے محروم نہیں  ہوتی
سوال: اگر بیوہ اپنے مرحوم شوہرکے بھائی سے عدت کے بعد نکاح کر لے تو وہ پہلے خاوند کی میراث سے محروم ہو جاتی ہے؟
جواب: واضح رہے کہ بیوہ عدتِ وفات کے بعد اپنے مرحوم شوہر کے بھائی کے ساتھ نکاح کرنے کی وجہ سے شوہر کی میراث میں اپنے شرعی حصے سے محروم نہیں ہوتی، بلکہ اس کا اپنا حصہ برقرار رہتا ہے۔قرآن مجید میں اللہ کا ارشاد ہے:"وَلَھُنَّ الرُّبُعُ مِمَّا تَرَكْتُمْ اِنْ لَّمْ يَكُنْ لَّكُمْ وَلَدٌ ۚ فَاِنْ كَانَ لَكُمْ وَلَدٌ فَلَھُنَّ الثُّمُنُ مِمَّا تَرَكْتُمْ مِّنْۢ بَعْدِ وَصِيَّةٍ تُوْصُوْنَ بِھَآ اَوْ دَيْنٍ."ترجمہ:"اور ان بیبیوں كو  چوتھائی ملے گا اس ترکہ کا جس کو تم چھوڑ جاؤ، اگر تمہاری کچھ اولاد نہ ہو، اور اگر تمہاری کچھ اولاد ہو تو ان کو تمہارے ترکہ سے آٹھواں حصہ ملے گا وصیت نکالنے کے بعد کہ تم اس کی وصیت کر جاؤ یا دین کے بعد۔"(بیان القرآن)فقط واللہ اعلم
                                                  
عنوان: والدہ کا سوتیلے بیٹے کے لیے وصیت کرنا
سوال: میری والدہ کا پُرانا مکان تھا (والد صاحب نے خریدا تھا والدہ صاحبہ کے نام کیا تھا لیکن والد صاحب سا تھ  رہتے تھے) ،اور میرے ایک سوتیلا (باپ شریک )بھائی ہے  ،میری والدہ نے ان کے لئے وصیت کی تھی کہ مکان میں سے ان کو بھی حصّہ  دیا جائے،اور ہم نے وہ پرانے گھر کو بیچ کر ایک  پلاٹ لیا اورا س کو  تعمیر  کیا والدہ  کی وصیت یہ تھی  کہ پرانے گھر  کے لحاظ سے (باپ شریک) بھائی کو حصّہ  دیا جائے،لہذا اب پوچھنا  یہ ہے کہ شرعی  لحاظ سے اس باپ شریک بھائی کا کتنا حصّہ بنتا ہے ،نیز  F.R.C (فیملی  رجسٹریشن  سرٹیفیکٹ) میں  اس کا کوئی نام نہیں ہے ، واضح  رہے کہ والدہ  انتقال کر چکی ہیں لیکن  پرانا  مکان اور یہ نیا مکان  جو ابھی بنایا ہے وہ والدہ ہی کے نام پر تھا ۔از راہ کرم راہ نمائی فرمائیں ۔اور یہ کہ میری ایک باپ شریک  بہن  بھی   ہے لیکن  وصیت  والدہ   نےبھائی  ہی  کے  بارے  میں  کی تھی (باپ شریک) بہن کے بارے میں نہیں کی تھی ۔
جواب: واضح رہے کہ کسی بھی چیز کا ہبہ درست ہونے کے لیے مالکانہ اختیارات کے ساتھ قبضہ دینا ضروری ہے اور مکان  کا قبضہ تام ہونے کا طریقہ یہ  ہے کہ  واہب ( مالک) اپنا سامان اُس میں سے نکال دے اور خود بھی کچھ  وقت کے لیے اس  مکان  سے نکل جائے، اور موہوب لہ کو اُس کا  مکمل قبضہ دے دے،  ليكن  اگر ہبہ کرنے والا خود یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور اصل مالک ہی کی ملکیت میں رہتا ہے،لہٰذاصورتِ مسئولہ میں سائل کے والد نے جو مکان اپنی بیوی کو ہبہ کیا ہے، چوں کہ اُس مکان  کا مکمل قبضہ اور تصرف نہیں دیا بلکہ   وہ خود بھی اُس مکان میں تا حیات   رہے تھے،تو  یہ ہبہ ( گفٹ) مكمل نہیں ہوا، اس لیے یہ مکان بدستور سائل کے والد کی ملکیت میں رہا ، اور دوسرا (نیا) مکان  چوں کہ اس  پراے مکان کی رقم سے خریدا گیا ہے ،لہٰذا   اس نئے مکان کو  بھی  قانونِ وراثت کے مطابق تمام ورثاء(جن میں باپ شریک بھائی اورباپ شریک بہن دونوں بھی شامل ہیں ) میں  تقسیم کرنا ضروری ہے۔الفتاوى التاتارخانیة  میں ہے:"و في المنتقى عن أبي يوسف: لايجوز للرجل أن يهب لامرأته و أن تهب لزوجها أو لأجنبي دارًا وهما فيها ساكنان، و كذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبۃ وما لا یجوز،  نوع منہ)فتاویٰ عالمگیری میں ہے:’’لا يثبت الملك للموهوب له إلا بالقبض هو المختار، هكذا في الفصول العمادية‘‘. (4/378،  الباب الثانی فیما یجوز من الھبۃ وما لا یجوز، ط: رشیدیہ) فقط واللہ اعلم
                                                  
عنوان: تقسیمِ ترکہ سے پہلے بیٹی فوت ہوجائے تو کیا اس کا شوہر اور اولاد نانا اور سسر کی کے ترکہ کے حق دار ہوں گے یا نہیں؟
سوال: یہ ایک مشکل وراثت کا معاملہ ہے ،ہم تین بہن بھائی تھے،دو بہنیں اور ایک بھائی (میں) ،میرے والد کا انتقال 1993ء میں ہوا،اور وہ میری والدہ اور ہم تین بھائی بہنوں کو پیچھے چھوڑ گئے،میرے والد کے پاس ایک جائیداد تھی اورمیں نے والد کی وفات کے بعد  اکلوتا بیٹا ہونے کے ناطے اس جائیداد کی ملکیت اپنے نام کر لی ،میری دو بہنیں  اور والدہ رضا کارانہ طور پر رجسٹرار کے سامنے جائیداد کے اپنے حقوق سے دستبردار ہو گئیں ،اور بتایا کہ انہیں اس جائیداد سے کسی چیز کی ضرورت نہیں ہے،تاہم جیسے جیسے میں بڑا ہوا میں نے محسوس کیا کہ شریعت کے مطابق انہیں باپ کی جائیداد سے محروم نہیں کیا جانا چاہیے ،چنانچہ میں نے ان سے کہا کہ میں جائیداد فروخت ہونے کے بعد انہیں ان کا حصہ دینے کا ذمہ دار ہوں ،اور ان کا حصہ موجودہ مارکیٹ کی  قیمتِ فروخت  کے مطابق ہوگا،اس لیے وہ پریشان نہ ہوں ،ان کا حصہ  بھی اتنا ہی بڑھ رہا ہے جتنا میرا،انہوں نے نہ اپنے حصے کا مطالبہ کیا اور نہ ہی جائیداد بیچنے کا کہا جو ابھی تک میری تحویل میں ہے،پچھلے سال 2021ء میں میری ایک بڑی بہن فوت ہوگئی اور اپنے پیچھے اپنے چار  چھوٹے  بچے اور شوہر چھوڑ گئی،اب میں اس پراپرٹی کو بیچنے کا ارادہ رکھتا ہوں ،ابھی والد کے ورثاء میں  میری ایک اور بڑی بہن،میری والدہ اور میں الحمدللہ  حیات ہیں ۔میں اپنی مرحومہ بہن  کے حصے کے بارے میں پوچھنا چاہتا ہوں ،کیا شریعت کے مطابق اس  کا حصہ اب بھی دیا جائے گا؟ اگر ہاں تو کسے ،بچوں کو  یا شوہر کو؟
جواب: واضح رہے کہ والد  کی وفات کے ساتھ ہی اس کی اولاد اپنے اپنے  شرعی حق کے بقدر مرحوم کے ترکہ کی حق دار ہوجاتی ہے، پس تقسیمِ ترکہ سے پہلے اگر کسی وارث کا انتقال ہوجائے تو اس کا حصہ اس کے ورثاء کو منتقل ہوجاتا ہے، لہذا صورتِ مسئولہ میں  سائل کی جس بہن  کاوالد کے ترکہ کی  تقسیم سے پہلے انتقال ہوگیا ہے، اس کے ورثاء (شوہر،والدہ اور4 بچے)  سائل کے والد سے ملنے والے مرحومہ کے  حصے کے حقدار ہوں گے۔صورتِ مسئولہ  میں  اگر سائل کے دادا،دادی سائل کے والد سے پہلے انتقال کر گئے ہوں تو  اس صورت میں  سائل کے والد مرحوم کے ترکہ کی شرعی تقسیم کاطریقہ کار یہ ہے کہ مرحوم کے ترکہ میں سے پہلے ان کے حقوق متقدمہ یعنی تجہیزوتکفین کا خرچہ نکالنے کےبعد ،اگر مرحوم کے ذمہ کوئی قرض ہو تو اسے باقی ترکہ میں سے اداکرنے کےبعداگر انهوں   نے کوئی جائز وصیت کی ہو تواسے باقی ترکہ کے ایک تہائی میں سے نافذکرنے کےبعد ،باقی کل ترکہ  منقولہ وغیرمنقولہ کے32حصے کرکے   بیوہ کو4  حصے،بیٹے کو14حصے اورہرایک بیٹی کو7 حصے  ملیں  گے۔ صورت تقسیم یہ ہے:میت:32/8۔۔۔والد۔۔۔مض 4بیوہبیٹابیٹیبیٹی1741477یعنی 100 روپے میں سے مرحوم والد کی بیوہ کو 12.5روپے ،بیٹے کو 43.75روپے اور ہر  بیٹی کو 21.875روپے ملیں گے۔پھر  سائل کی جس بہن کا انتقال ہو گیا ہے اس کے ورثاء کی تفصیل یعنی کتنے بیٹے اور کتنی بیٹیاں ہیں بتا کر اس کے ترکہ کی تقسیم کا طریقہ معلوم کیا جا سکتا ہے۔ فقط واللہ اعلم
                                                  
عنوان: چار بیٹیوں، دو بھائی اور ایک بہن کے درمیان ترکہ کی تقسیم کا طریقہ
سوال: ایک عورت فوت ہوگئی،  اسکے دو بھائی اور ایک بہن اور چار بیٹیاں رہ گئیں اور اس عورت کا شوہر،  ماں۔ باپ بھی موجود نہیں اور کل ترکہ چالیس لاکھ روپے ہے، تو یہ میراث کس طرح تقسیم ہوگی؟
جواب: صورتِ مسئولہمیں مذکورہ عورت کےترکہ کی تقسیم کا شرعی طریقہ یہ ہے کہ سب سے پہلے  مرحومہ کے حقوقِ متقدمہ یعنی تجہیز وتکفین کا خرچہ نکالنے کے بعد، اگر ان کے ذمہ کوئی قرض ہو تو اس کو ادا کرنے کے بعد ،  اگر انہوں نے کوئی جائز وصیت کی ہو توباقی ترکہ کے ایک تہائی  حصہ  میں سے اسے نافذ  کرنے کے بعد  جو ترکہ  باقی رہ جائے، اس  کےکل 30حصے کر کے مرحومہ کی ہر ایک بیٹی کو پانچ،  پانچ حصے ، ہر ایک بھائی کو چار، چار حصے اور بہن کو دو حصے ملیں گے۔صورتِ تقسیم یہ ہے:میت:30/3 (مرحومہ)بیٹیبیٹیبیٹیبیٹیبھائیبھائیبہن215555442یعنی  چالیس لاکھ روپے میں سے مرحومہ کی ہر ایک بیٹی کو  666666.666روپے ، ہر ایک بھائی کو533333.333 روپے اور بہن کو266666.666 روپے ملیں گے۔فقط واللہ اعلم
                                                  
عنوان: لے پالک اور منہ بولی اولاد کا میراث میں حصہ نہیں ہے
سوال: میرے چچا اور چچی کی کوئی اولاد نہیں تھی،تو انہوں نےایک بچہ گود لے کر پالا اور بڑا کرکے اس کی شادی کردی،شادی کے بعد اس لڑکے کا انتقال ہوگیا،اس لے پالک لڑکے کی ایک بیٹی تھی،اس کے انتقال کے بعد اس کی بیوہ نے دوسری شادی کرلی اور بیٹی کو اپنے ساتھ لے گئی،اس کے بعد میری چچی کا  انتقال ہوگیا،میرے چچاکا ایک پگڑی کا گھر ہے،جس کی مالیت اس وقت دس سے بارہ لاکھ روپے ہے،اب میرےچچا کے لے پالک مرحوم بیٹے کی بیوہ  کہہ رہی ہے کہ اس گھر میں ہمارا بھی حصہ بنتا ہے،لہذا ہمارا حصہ ہمیں دیا جائے۔اب سوال یہ ہے کہ اس لے پالک لڑکے یا اس کی بیوہ اور بیٹی کا  کوئی حصہ ہوگا یا نہیں؟ چچا ابھی حیات ہیں۔
جواب: واضح رہے کہ  شریعتِ مطہرہ میں لے پالک اور منہ بولی اولادکی حیثیت حقیقی اولاد  کی طرح نہیں ہے اور کسی کو گود لینےیامنہ بولی اولاد بنانے سے وہ حقیقی اولاد نہیں بن جاتی اور نہ ہی اس پر حقیقی اولاد والے احکام جاری ہوتے ہیں ،اسی وجہ سےلے پالک اولاد کو گود لینے والے کی میراث میں سے بھی کوئی حصہ نہیں ملتا۔لہذا صورتِ مسئولہ میں چوں کہ سائل کے چچا اورچچی کےلے پالک مرحوم بیٹے، اس کی بیوہ اور بیٹی کا ان کی جائیداد میں کوئی حصہ نہیں بنتا تھا،لہذامرحوم کےلے پالک بیٹے کی بیوہ کا سائل کے چچا کی جائیداد میں حصہ مانگنا شرعاً درست نہیں،البتہ اگر سائل کے چچا اپنی خوشی اور رضامندی سے  ان کو اپنے مال وجائیداد میں سے بطورِ تبرع واحسان کے کچھ دینا چاہیں،تودے سکتے ہیں،ثواب ملے گا۔قرآن مجید میں ہے:"وَمَا جَعَلَ أَدْعِيَاءَكُمْ أَبْنَاءَكُمْ ذَلِكُمْ قَوْلُكُمْ بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ۔ (سورۃ الأحزاب آیة:4).""ترجمہ: اور تمہارے منہ بولے بیٹوں کو تمہارا (سچ مچ کا) بیٹا نہیں بنادیا، یہ صرف تمہارے منہ سے کہنے کی بات ہے اور اللہ حق بات فرماتا ہے اور وہی سیدھا راستہ بتلاتا ہے۔(بیان القرآن)"التفسیر المظہری میں مذکورہ بالا آیت کے تحت ہے:"فلا يثبت بالتبني شىء من احكام البنوة من الإرث وحرمة النكاح وغير ذلك."(ألتفسیرالمظهری، تفسیر سورۃ الأحزاب، آیة:4، ط:المکتبة الرشیدیه باكستان)فقط واللہ اعلم
                                                  
عنوان: ترکہ کی تقسیم پہلے اگر کسی وارث کا انتقال ہوجائے تو اس وارث کے ورثاء حصہ دار ہوں گے
سوال: ہم ٹوٹل 4 بھائی اور 2 بہنیں ہیں۔ ہمارے والد محترم اور والدہ محترمہ کافی عرصہ پہلے وفات ہوچکے ہیں۔ ہمارے والدین ہمارے لیے 2 کنال زمین وراثت میں چھوڑ گئے ہیں۔ دونوں بہنیں شادی شدہ تھیں اور ان دونوں بہنوں کی بھی وفات ہو چکی ہے۔ بڑی بہن کے چونکہ بچے ہیں اس لیے ہماری وراثت میں سے بڑی بہن کا حصہ انکے بچوں کو چلا جائے گا۔ ہماری دوسری چھوٹی بہن کی کوئی اولاد نہیں تھی اور اولاد کے بغیر اس دنیا سے رخصت ہوگئی ان کی رخصت کے کچھ عرصہ بعد ان کے شوہر بھی وفات ہو گئے۔ اب ہماری اس چھوٹی  بہن کے شوہر کا بھائی ہماری بہن کی وراثت میں سے حصے کا دعوے دار ہے، اور ہماری اپنی وراثت میں سے حصہ مانگ رہا ہے۔سوال نمبر 1۔ کیا میری اس چھوٹی بہن کے شوہر کے  بھائی کا ہماری وراثت میں سے کوئی حصہ بنتا ہے؟سوال نمبر 2۔ اگر کوئی حصہ بنتا ہے تو کس حساب سے بنتا ہے؟
جواب: اگر سائل کی چھوٹی بہن کا انتقال سائل کے والدین کے بعد ہوا ہے اور سائل کی چھوٹی بہن کے انتقال کے وقت تک سائل کے والدین  کا ترکہ تقسیم نہیں ہوا تھا تو شرعًا مذکورہ بہن کے انتقال کےبعد اس کا شوہر اپنی مرحومہ بیوی کا وارث ہونے کی حیثیت سے    سائل کے والدین کے ترکہ سے حصہ دار ٹہرا،اس کے بعد بھی جب ترکہ تقسیم نہیں ہوا اور مذکورہ بہن کے شوہر کا انتقال ہوگیا اور اس کی اپنی کوئی اولاد نہیں تھی تو شوہر کا بھائی  شرعا شوہر کا وارث ہونے کی حیثیت سےسائل کے والدین کی میراث  میں سے حصے دار ہے۔البتہ سائل کی چھوٹی بہن کے دیور کا شرعی اعتبار سے کتناحصہ بنتاہے؟اس کے لیے سوال میں موجود تفصیلات ناقص ہیں ،اگر سوال میں تمام ورثاءکی مکمل تفصیلات (۱۔ہر ایک وارث کا سن وفات۲۔انتقال کے وقت اس کے کون کون سے ورثاء حیات تھے۳۔ہر ایک کے شرعی  ورثاء مثلًا،والدین،میاں بیوی،اولاد(بیٹا بیٹی)،بھائی بہن میں سے جو حیات ہوں ان کی تفصیلات) لکھ کر دوبارہ سوال ارسال بھیجا جائے۔الدر المختار وحاشیہ ابن عابدین میں ہے:"‌‌فصل في المناسخة (مات بعض الورثة قبل القسمة للتركة صححت المسألة الأولى) وأعطيت سهام كل وارث (ثم الثانية)هي مفاعلة من النسخ بمعنى النقل والتحويل والمراد بها هنا أن ينتقل نصيب بعض الورثة بموته قبل القسمة إلى من يرث منه."(کتاب الفرائض،ج۶،ص۸۰۱،ط؛سعید)فقط واللہ اعلم
                                                  
عنوان: میراث کی تقسیم
سوال: ایک آدمی فوت ہوا ،اس کی ایک بیوی، پانچ بیٹیاں اور پانچ بیٹے ہیں تو حصص کس طرح تقسیم ہوں گے؟
جواب: صورتِ مسئولہ میں مرحوم کے ترکہ کی تقسیم کا شرعی طریقہ  یہ ہے کہ مرحوم کے   حقوقِ متقدمہ یعنی تجہیز و تکفین کے اخراجات نکالنے  کے بعد، اگر مرحوم کے ذمہ کوئی قرض ہو  (مثلاً بیوی کا مہر وغیرہ) اسے  ادا کرنے کے بعد، اگر مرحوم نے کوئی جائز وصیت کی ہو تو اسے ایک تہائی مال میں سے  نافذ کرنے کے بعد باقی کل جائیداد  منقولہ و غیر منقولہ کو  120حصوں میں تقسیم کرکے   15حصے   بیوہ کو،  14 حصے    ہر  ایک بیٹے کواور 7 حصے    ہر  ایک بیٹی کو  ملیں گے۔صورتِ تقسیم یہ ہے:ميت  8-120بيوهبيٹابيٹابيٹابيٹابيٹابيٹيبيٹيبيٹيبيٹيبيٹي1715141414141477777 یعنی 100 روپے میں سے   مرحوم کی بیوہ  کو12.5 روپے ،  ہر  ایک بیٹے کو  11.667روپے  اور  ہر  ایک بیٹی کو 5.833 روپے ملیں گے۔فقط و الله اعلم
                                                  
عنوان: والدین کے مشترکہ اکاونٹ میں حلال و حرام رقم ہے تو ورثاء کے لیے راہ نمائی
سوال: میرے والد محترم اور والدہ محترمہ کا مشترکہ سیونگ اکاؤنٹ ایک بینک میں تھا ،جہاں ‏والد محترم کی تنخواہ‎  دورانِ  ملازمت اور بعد ازاں پینشن آتی تھی۔ والد محترم کے انتقال کے بعدپینشن والدہ محترمہ  کے ‏نام منتقل ہوئی اور والدہ محترمہ کے انتقال کے بعد اب اکاؤنٹ میں جو رقم ہے وہ ورثاء کے ‏درمیان تقسیم ہونی ہے۔ اِس اکاؤنٹ میں تنخواہ اور پینشن کے علاوہ بینک کی طرف سے ملنے  ‏والا  سود  اور  حکومت کی طرف سے کسی میوچل فنڈ کے منافع کی رقوم بھی شامل  ہیں۔ یہ  اب ‏تقریبًا ناممکن ہے کہ یہ حساب لگایا جا سکے  اِس میں تنخواہ کی، پینشن کی، سود کی اور میوچل فنڈ ‏کی رقوم کِس تناسُب سے شامل ہیں۔میرا سوال ہے کہ‎!‎‏1۔ کیا یہ رقم ورثاءکے  لیے موجودشکل میں حلال ہے؟ ‏2۔ اگر موجودہ شکل میں حلال نہیں ہے تو کیا ایسا کیا جاسکتا ہے کہ کسی غیر مُسلِم سے اتنی ہی ‏رقم قرض لے کر اکاؤنٹ والی رقم سے اُس کا قرض ادا کر دیا جائے؟ ‏3۔ اگر موجودہ شکل میں اکاؤنٹ والی رقم ورثاء کے  لیے حلال نہیں ہے تو کیا ایسا کوئی شرعی ‏حیلہ ہے جِس سے یہ رقم ورثاء کے  لیے مباح ہو جائے؟
جواب: 1 : صورت مسئولہ میں والد کی حلال تنخواہ، پینشن ، والدہ کی جمع شدہ حلال رقم (اگر ہو)اور میوچول فنڈ کی سرمایہ کاری کی اصل رقم وصول کرنا ورثاء کے لیے حلال ہے۔ سود کی رقم اور میوچول فنڈ کے منافع کی رقم وصول کرنا ورثاء کے لیے ناجائز ہے۔2 : مذکورہ حیلے سے حرام رقم وصول کرنا جائز نہیں ہوگا۔3 : حرام کو حلال کرنے کا حیلہ تلاش کرنا قابلِ اصلاح بات  ہے ؛ لہذا مذکورہ رقم کو حیلے کے ذریعہ مباح کرکے وصول کرنے کے بجائے  بینک یامتعلقہ اداروں سے  بیلنس شیٹ ،اسٹیٹمنٹ وغیرہ کے   ذریعہ  ممکنہ کوششوں کے بعد ایک اندازہ  لگالیا جائے  اور پھر صرف  اتنی رقم وصول کی جائے  جس کے بارے میں یقین ہو  کہ  یہ   حلال ہے۔ الدر المختار وحاشية ابن عابدين (رد المحتار) (6 / 386):"قلت: و مرّ في البيع الفاسد لكن في المجتبى مات و كسبه حرام فالميراث حلال، ثم رمز و قال: لانأخذ بهذه الرواية و هو حرام مطلقًا على الورثة فتنبه."فقط واللہ اعلم
                                                  
عنوان: بہنوں کا اپنے میراث کے حصے سے بھائیوں کے حق میں دستبرار ہونا
سوال: میری امی کے  سات بہن بھائی ہیں، 4 بہنیں اور  3 بھائی ہیں، جب میرے نانا فوت ہوئے تو انہوں نے ورثہ میں 4 بیٹیاں  3 بیٹے چھوڑے، نانا کے فوت ہونے کے بعد جائیداد نام کی گئی، اور چاروں بہنوں نے اپنی مرضی اور خوشی سے اپنا حصہ بھائیوں کو دے دیا، اب 20 سال بعد میری والدہ کہتی ہیں کہ انہوں نے مجھ سے پوچھ کے زمین نام نہیں کروائی ،بس میرے پاس آ کر انگوٹھے لگوائے ہیں، نہ مجھے یہ بتایا کہ کس چیز کے لیے انگوٹھے لگوا رہےہیں اور نہ ہی میں نے پوچھا، مجھے بعد میں معلوم ہواتھا کہ انگوٹھے کس وجہ سے لگوائے تھے ،باقی تینوں بہنیں کہتی ہیں کہ ہم نے خوشی سے جائیداد دی ہے ،بہنوں کایہ خیال تھا کہ شاید ماں کے حصے میں سے حصہ ملے گا،اس بارے  میں جب انہوں نے اپنی ماں(نانی) سے بات کی تو نانی نے بتایا کہ میرا حصہ بھی انہوں نے نام کروالیا ہے اور نام کرواتے وقت مجھ سے کہا تھا کہ ہم اپنی بہنوں کو خوش کر دیں گے (مطلب یہ کہ بہنوں کو بھی کچھ پیسے دے دیں گے)، اب جب میری نانی کا انتقال ہوگیا تو بہنوں نے بھائیوں سے حصے کی بات کی ،بھائیوں نے منع کر دیا کہ تمہارا کوئی حق نہیں ہے اور گھر سے نکال دیا ،اس کے بعد بہنوں نے کیس دائر کرنا چاہا ،کیس کے لیے زمین کے سارے کاغذات نکلوائے، تو معلوم ہوا کہ کاغذات کی رو سے بہنیں ماں کے حق میں  اپنے حصے سے اس وجہ سے دستبردار ہوئی  ہیں کہ  ماں نے ہماری پرورش کی ہے،پھر انہی کاغذات کی رو سے ماں (یعنی میری نانی) نے  وہ جائیدادبیٹوں کو ہبہ کی ہے ،ساتھ میں رقم بھی درج ہے  کہ   بیٹوں نے زمین کے بدلے اتنی رقم ماں کو دی ہے، کیا اس صورت میں میری والدہ اور خالہ کا حق باقی رہتا ہے، جب کہ حق مانگنے پر دو خاندانوں کے درمیان دشمنی کی صورت ہوگئی ہے اور یہ ساری کاروائی کاغذات میں کی گئی ہیں،نہ تو جائیداد کی تقسیم ہوئی ہے اورنہ ہی قبضہ دیا گیا۔
جواب: صورتِ مسئولہ میں  سائلہ کا بیان اگر واقعتاً درست ہے کہ  نانا کے انتقال کے بعد جائیداد کی تقسیم سے پہلے ہی کاغذات کے ذریعے ان  کی بیٹیاں ،بیٹوں کے حق میں   اپنے حصے سے دستبردار ہوئیں ، تو شرعا ایسی دستبرداری کا کوئی اعتبار نہیں ، نانا کی طرف سے ملنے والے حصہ پر بیٹیوں کی ملکیت بدستور  برقرار ہے ، لہذا نانا کے بیٹوں پر لازم ہےکہ وہ اپنی بہنوں کو ان کا شرعی حصہ دیں۔باقی نانی کا جو حصہ بیٹوں کے اپنے نام کرا لیا تھا اگرچہ نانی کو بتایا تھا تو اس صورت میں بھی صرف کاغذات میں نام کروانے سے نانی کا حصہ بیٹوں کی ملکیت نہیں بنا تھا ،نانی کی ملکیت بدستور اپنے حصے پر برقرار تھی، لہذا ان کے انتقال کے بعد ان کاحصہ ان کا ترکہ شمار ہو کر تمام ورثاء میں شرعی حصوں کے اعتبار سے تقسیم ہوگا۔لہذا نانی کے بیٹوں پر لازم ہوگاکہ وہ نانا کی میراث کی طرح نانی کی میراث میں بھی اپنی بہنوں کا حصہ دیں۔اور جائیداد کی اس تقسیم کو کسی دشمنی کاذریعہ بناکراپنی آخرت خراب نہ کریں۔الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الفن الثالث  الجمع والفرق،ما یقبل الإسقاط من الحقوق:272 ،ط:دارالکتب العلمیة)فتاوی شامی میں  ہے:"الإرث جبري لا يسقط بالإسقاط۔"(مطلب : واقعة الفتوی ج:7،ص:505،ط:دارالفکر)وفیہ أیضا:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه۔"(كتاب الدعوىباب دعوی النسب:ج:8،ص:89،ط:دارالفکر)وفیہ أیضا:" (وتتم) الهبة (بالقبض) الكامل ....(في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لأنها (لا) تتم بالقبض (فيما يقسم۔"(كتاب الهبة:5/ 690،ط:سعيد)فقط والله أعلم
                                                  
