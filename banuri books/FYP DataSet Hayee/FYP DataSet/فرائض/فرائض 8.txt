عنوان: ترکہ کی تقسیم میں تاخیر اور بہنوں کا اپنا حصہ مانگنا
سوال: والد صاحب کے انتقال کے بعد ان کی جائیداد میں صرف ایک گھر تھا جس میں اب ہماری رہائش ہے اور جن بہنوں کی شادیاں ہوگئیں ہیں وہ میراث کا تقاضا کر رہی ہیں تو آیا اب گھر فوراً بیچنا پڑےگا يا کوئی مناسب جگہ ملنے پر ہی بیچا جائے؟
جواب: واضح رہے کہ ترکہ کی تقسیم میں بلاعذر  تاخیر نہیں کرنی چاہیے، اس لئے    کہ ترکہ کا گھر تمام ورثاء کی مشترکہ ملکیت ہوجاتاہے،لہذا اگر بھائی، بہنوں کو ان کے حصہ کی رقم موجودہ مارکیٹ  ویلیو    کے حساب سے ادا کرسکتے ہیں ،یا بہنیں اپنی رضا مندی سے اپنا حصہ بھائیوں کو کرایہ پر دینا چاہیں  تو شرعا بھائی وہ رقم  یا  کرایہ ادا کرکے گھر میں رہ سکتے ہیں ،لیکن اگر بھائی   ان کے حصے کی رقم یا کرایہ   ادا نہیں کرسکتے تو ترکہ کے گھر  کوفروخت کرکے بہنوں کو ان کے حصے کی رقم ادا کرنا ضروری ہے،بہنوں کو ان کے مطالبہ کے باوجود ان کے  اپنے حصے  سے ان کو محروم رکھنا گناہ ہے،باقی بھائیوں کی رہائش کا انتطام خود ان  ہی کے ذمہ ہے۔حدیث مبارکہ میں ہے:"قال علیہ الصلوۃ والسلام :’’ألا لاتظلموا ألا لایحل مال امرئٍ الا بطیب نفس منہ ‘‘،رواہ البیھقی فی شعب الایمان والدار قطنی."(مشکوۃ المصابیح،کتاب البیوع،باب الغصب والعاریۃ،الفصل الثانی ،ج1،ص255،ط؛قدیمی)ترجمہ :"رسول اللہ صلی اللہ علیہ وسلم نے فرمایا آگاہ رہو کسی پر ظلم مت کرو کسی انسان کا مال اس کی رضاوخوشی کے بغیر حلال نہیں ہے۔"مجلۃ الاحکام العدلیۃ میں ہے:"(المادة 329) للمالك أن يؤجر حصته الشائعة من الدار المشتركة لشريكه إن كانت قابلة للقسمة ، أو لم تكن وليس له أن يؤجرها لغيره ولكن بعد المهايأة له أن يؤجر نوبته للغير."(الکتاب الثانی فی الاجارات،ص83،ط؛نور محمد)فتاوی ہندیہ میں ہے:"(الباب الثالث في بيان ما يقسم و ما لا يقسم و ما يجوز من ذلك و ما لا يجوز) . دار بين رجلين نصيب أحدهما أكثر فطلب صاحب الكثير القسمة وأبى الآخر فإن القاضي يقسم عند الكل وإن طلب صاحب القليل القسمة وأبى صاحب الكثير فكذلك وهو اختيار الإمام الشيخ المعروف بخواهر زاده وعليه الفتوى."(کتاب القسمۃ،ج5،ص207،ط:دار الفکر)فقط واللہ اعلم
                                                  
عنوان: شوہر، والدہ اور تین بیٹیوں میں ترکہ کی تقسیم
سوال: اگر کسی عورت کا انتقال ہوجائے اس کا مال کس حساب سے تقسیم کیا جائے گا؟ اس کے (شرعی )  ورثاء میں شوہر، والدہ اور تین بیٹیاں موجود ہوں۔2: جو مال کا حصہ والد کی وراثت سے مرحومہ بیٹی کو ملے تو اس مال میں سے اس کی زندہ والدہ کو حصہ واپس دیا جائےگا یا نہیں؟
جواب: 1- صورتِ مسئولہ میں مرحومہ کی ملکیت میں جتنی بھی چیزیں تھیں وہ مرحومہ کا ترکہ شمار ہوں گے، اور مرحومہ کے شرعی ورثاء میں ان کے حصوں کے مطابق تقسیم کی جائیں گی، جس کا شرعی طریقہ یہ ہے کہ مرحومہ کے ذمہ کسی کا قرض ہو تو کل مال سے اس کی ادائیگی کے بعد، اگر مرحومہ نے کوئی جائز وصیت کی ہو تو اس سے ایک تہائی مال میں سے ادا کرنے کے بعد باقی ماندہ کل جائیداد/ ترکہ منقولہ وغیر منقولہ کو 39 حصوں میں تقسیم کر کے مرحومہ کے شوہر کو9 حصے اور مرحومہ کی والدہ کو 6 حصے اور مرحومہ کی ہر ایک بیٹی کو8 حصے ملیں گے۔صورتِ تقسیم یہ ہے: مرحومہ12/ 13 /39شوہروالدہبیٹیبیٹیبیٹی32896888یعنی: سوروپے میں سے 23.077  روپے مرحومہ  کے شوہر کو، 15.38 روپے مرحومہ کی والدہ کو اور 20.51 روپے  مرحومہ کی ہر ایک بیٹئ کو ملیں گے۔2- مرحومہ کو جووالد کی وراثت سے حصہ ملا ہےوہ اب مرحومہ کےانتقال کے بعد مرحومہ کی متروکہ اشیاء کے ساتھ مل کر مرحومہ کا ترکہ شمار ہو گا، اور مرحومہ کی والدہ سمیت دیگر تمام شرعی ورثاء میں مندرجہ بالا طریقے کے مطابق  تقسیم ہو گا ۔حاشیة الطحطاوی علی مراقی الفلاح میں ہے:"(وعلى الرجل تجهيز امرأته) أي تكفينها ودفنها عند أبي يوسف لو كانت معسرة وهذا التخصيص مختار صاحب المغني والمحيط والظهيرية اه . ويلزمه أبي يوسف بالتجهيز مطلقا أي ( ولو ) كان الزوج ( معسرا ) وهي موسرة (في الأصح) وعليه الفتوى وقال محمد ليس عليه تكفينها لانقطاع الزوجية من كل وجه".(باب أحكام الجنائز ، ص: 225)فقط واللہ اعلم
                                                  
عنوان: بہن کا اپنے حصے سے دستبرار ہونا تقسیم سے پہلے
سوال: اگرکوئ بہن اپنے بھائی کو کہہ دے کہ میں نے وراثت میں اپناحصہ  معاف کیاہےاور جب کہ وراثت تقسیم نہ ہوئی ہواورنہ اس کا حصہ الگ کرکے دیدیاہو،توکیاایسی صورت میں اس کاحصہ اس کےبھائی کیلئے حلال ہوجائےگا؟جواب عنایت فرمائیں ۔
جواب: واضح رہے کہ میراث اور ترکہ میں جائیداد کی تقسیم سے پہلے کسی وارث کا اپنے شرعی حصہ سے بلا عوض دست بردار ہوجانا شرعاً معتبر نہیں ہے، البتہ ترکہ تقسیم ہوجائےتو پھر ہر ایک وارث اپنے حصے پر قبضہ کرنے  کے بعد اپنا حصہ کسی  کو دینا چاہے  تو یہ شرعاً جائز اور  معتبر ہے۔ اسی طرح کوئی وارث ترکہ میں سے کوئی چیز لے کر (خواہ وہ معمولی ہی کیوں نہ ہو)  صلح کرلے اور ترکہ میں سے اپنے باقی حصہ سے دست بردار ہوجائے تو یہ بھی درست ہے۔لہذا صورتِ مسئولہ میں بہن کا میراث کی تقسیم سے قبل بلاعوض اپنا حصہ معاف کرنا شرعاً درست نہیں ہے،اپنا حصہ وصول کر کے پھر اپنے پاس  رکھے یا تقسیم کردے اس کا اختیار ہوگا۔الاشباہ والنظائر میں ہے:"لو قال الوارث: تركت حقي لم يبطل حقه؛ إذ الملك لا يبطل بالترك۔"(الفن الثالث  الجمع والفرق،ما یقبل الإسقاط من الحقوق:272 ،ط:دارالکتب العلمیة)اس کے تحت غمز عیون البصائر میں لکھا ہے:غمز عيون البصائر في شرح الأشباه والنظائر میں ہے:"قوله: لو قال الوارث: تركت حقي إلخ. اعلم أن الإعراض عن الملك أو حق الملك ضابطه أنه إن كان ملكا لازما لم يبطل بذلك كما لو مات عن ابنين فقال أحدهما: تركت نصيبي من الميراث لم يبطل لأنه لازم لا يترك بالترك بل إن كان عينا فلا بد من التمليك وإن كان دينا فلا بد من الإبراء، وإن لم يكن كذلك بل ثبت له حق التملك صح كإعراض الغانم عن الغنيمة قبل القسمة كذا في قواعد الزركشي من الشافعية ولا يخالفنا إلا في الدين، فإنه يجوز تمليكه ممن هو عليه.(2) قوله: كذا في جامع الفصولين. يعني في الثامن والثلاثين وعبارته: قال أحد الورثة برئت من تركة أبي؛ يبرأ الغرماء عن الدين بقدر حقه لأن هذا إبراء عن الغرماء بقدر حقه فيصح ولو كانت التركة عينا لم يصح. ولو قبض أحدهم شيئا من بقية الورثة وبرئ من التركة وفيها ديون على الناس لو أراد البراءة من حصة الدين صح لا لو أراد تمليك حصته من الورثة لتمليك الدين ممن ليس عليه، ثم ذكر ما ذكره المصنف هنا من قوله: لو قال وارث تركت حقي إلى آخر كلامه وفيه التصريح بأن إبراء الوارث من إرثه في الأعيان لا يصح وقد صرحوا بأن البراءة من الأعيان لا تصح ومن دعوى الأعيان تصح وهو يرد قول خواهر زاده إن أريد بالحق في كلامه ما يعم العين والدين فتأمل۔"(الاحکام الاربعۃ ،‌‌ما يقبل الإسقاط من الحقوق وما لا يقبله ،ج:3،ص:354،ط:دارالکتب العلمیۃ)فتاوی شامی میں  ہے:"الإرث جبري لا يسقط بالإسقاط۔"(مطلب : واقعة الفتوی ج:7،ص:505،ط:دارالفکر)وفیہ أیضا:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه۔"(كتاب الدعوىباب دعوی النسب:ج:8،ص:89،ط:دارالفکر)فقط واللہ اعلم
                                                  
عنوان: ایک بھائ اور چار بہنوں میں ترکہ کی تقسیم
سوال: ہم ایک بھائی اور چار بہنیں ہیں ہمارے والد نے ترکہ میں ایک مکان چھوڑ ہے وارثوں میں کس  تناسب سے تقسیم ہو گا؟
جواب: صورت مسئولہ میں میت کے حقوق متقدمہ یعنی تجہیزوتکفین کے اخراجات نکالنے کے بعد،اگر میت پر کوئ قرضہ ہے تو اس کی ادائیگی کے بعد اور اگر میت نے کوئ وصیت کی ہے تو اس کو ایک تہائ سے ادا کرنے کے بعد باقی کل ترکہ کو6 حصوں میں تقسیم کر کے 2 حصے لڑکے کو اور ایک ایک حصہ ہرایک لڑکی کوملے گا۔صورت تقسیم یہ ہوگی:میت:(والد)۔۔۔6لڑکالڑکیلڑکیلڑکیلڑکی21111یعنی  100  فیصد میں سے 33.33فیصد  لڑکے کو اور 16.66 فیصد کر کے ہر ایک لڑکی  کو ملیں گے۔قرآن مجید میں ہے:يُوصِيكُمُ اللَّهُ فِي أَوْلَادِكُمْ لِلذَّكَرِ 
مِثْلُ حَظِّ الْأُنثَيَيْنِ ﴿النساء: ١١﴾ "اللہ تم کو حکم دیتا ہےتمہاری اولاد کے باب میں،لڑکے کا حصہ دو لڑکیوں کے برابر" فقط واللہ اعلم
                                                  
عنوان: والدین کے انتقال سے پہلے فوت ہونے والی اولاد کا میراث میں حصے کا حکم
سوال: سوال یہ ہے کہ باپ کی وراثت میں اولاد کا(لڑکا ہویالڑکی)،کچھ نہ کچھ حصہ ہوتاہے،لیکن عرض یہ ہےکہ اگراولاد میں سےکسی کا انتقال ہوجاتاہےتو اس کی اولاد اسی حصہ کی حق دار ہوگی؟
جواب: واضح رہے کہ اولاد میں سے اگر کسی کااپنے والدین کی زندگی میں انتقال ہوجائے  تواس  صورت میں  فوت شدہ اولادکو والدین کے انتقال کی صورت میں والدین کی میراث میں سے کوئی حصہ نہیں ملتا ہےاورنہ ہی والدین کا بیٹا موجود ہونے کی صورت میں  اس فوت شدہ اولاد  کی اولاد کوکوئی حصہ ملتاہے،البتہ والدین کے انتقا ل کے وقت جو اولاد موجود ہو اور بعد میں ان کا انتقال ہوجائے،تو اس صورت میں ان کو  والدین کی میراث میں سے حصہ ملے گاا وروہ حصہ ان کے واسطہ سے ان کے   شرعی ورثاء(بیوہ ،اولا داور والدین میں سے جو موجود ہو) میں تقسیم ہوگا۔فقط واللہ اعلم
                                                  
عنوان: بیٹے کے انتقال کی صورت میں  ترکہ  میں والد کا کتنا حصہ ہے؟
سوال: میرے بڑے بھائی کا انتقال سال 1997 میں ہوگیا تھا میرے بھائی کو میرے والد نے اپنی زندگی میں 7.5 ایکڑ زمین ہبہ کردی تھی اور زمین کا انتقال بھی کر دیا تھا میرے بڑے بھائی فوت ہوئے تھے تو اس وقت میرے والد صاحب زندہ تھے ان کا انتقال سال 2007 میں ہوا تھااور  میرے  والد کی دو بیویاں تھیں لیکن ان کا انتقال میرے بھائی کی وفات سے پہلے ہی ہو گیا تھا،  میرے بھائی کی اولاد 3 بیٹے اور 2 بیٹیاں ایک بیوہ جو کہ سب حیات ہیں اس کے علاہ میرے بھائی کے انتقال کے وقت چار بھائی زندہ تھے اب ایک مسلہ در پیش ہے کہ میرے بھائی کی وراثت جو انہوں نے چھوڑی تھی اس وقت میرے والد زندہ تھے اب آیا میرے والد کا بیٹے کی وراثت میں حصہ بنتا ہے کہ نہیں ؛ کیوں کہ زمین تو میرے والد نے بیٹے کو دی تھی اس کا کیا حل ہے؟
جواب: صورتِ  مسئولہ میں سائل کے والد صاحب نے  اپنے بڑے بیٹے کو ساڑھے سات  ایکڑ زمین مکمل قبضہ وتصرف کے ساتھ ہبہ کر دی تھی ،اور بیٹے  نے اس پر قبضہ کرلیا تھا  تھا تو اس صورت میں  مذکورہ زمین والد کی ملکیت سے نکل کر بیٹے کی ملکیت میں چلی گئی تھی اور وہ زمین بیٹے کی ملکیت  ہو گئی تھی  اور ہبہ تام ہو گیا تھا،  لہذا بیٹے (سائل کے بڑے بھائی )کے انتقال کے وقت والد موجود تھے تو    بیٹے کی جائیداد میں  چھٹا  حصہ والد  کا بھی تھا  ، لہذا   بڑے بھائی  کے ترکہ کی تقسیم  میں  والد  کے چھٹے  حصے  کو  سائل کے بہن بھائیوں میں تقسیم کیا جائے گا ۔اللہ تعالی کا ارشاد ہے :"وَلِأَبَوَيْهِ لِكُلِّ وَاحِدٍ مِّنْهُمَا السُّدُسُ مِمَّا تَرَكَ إِن كَانَ لَهُ وَلَدٌ."  ﴿النساء: ١١﴾ تنوير الابصار مع الدرالمختار ميں هے :"(‌وتتم) ‌الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(کتاب الھبۃ،690/5،سعید)فقط واللہ اعلم
                                                  
عنوان: مرحوم کی بیوہ اور بیٹیوں کو ترکہ سے محروم کرنا
سوال: زید جب فوت ہوا تو اس کے ورثاء میں اس کی بیوی، تین بیٹیاں اور ایک بھائی عمر موجود تھا، عمر نے زید کی وفات کے بعد زید کی ساری جائیدا اپنی اولاد میں تقسیم کرکے زید کی تین بیٹیوں اور زید کی بیوی کو محروم کردیا اور ساری جائیداد  اپنے بچوں کے نام پر منتقل کردی، عمر کا یہ اقدام شرعی لحاظ سے کیسا ہے؟ اب زید کی بیٹیوں کی اولاد کا عمر کے بیٹوں سے اپنے حق کا مطالبہ کرنا جائز ہے یا نہیں؟ مہربانی فرماکر شرعی لحاظ سے اس مسئلہ کا حل دلائل کی روشنی میں بتا دیجیے۔
جواب: صورتِ مسئولہ میں زید کے انتقال کے بعد اُس کے ترکہ میں اُس کی بیوہ، تینوں بیٹیاں اور بھائی شریک تھے، ہر ایک کو اُس کا حصہ دینا شرعی اعتبار سے ضروری تھا، اور کسی کو بھی اُس کے حصے سے محروم کرنا بڑا گناہ تھا،  اگر زید کے بھائی عمر نے زید کا تمام ترکہ خود وصول کر کے اس کو اپنے بچوں کے نام منتقل کروا دیا تو یہ سخت گناہ کا کام کیا، اب عمر کے بچوں پر لازم ہے کہ وہ زید کی بیوہ اور اس کی بیٹیوں کو يا اُن كي اولاد كو اُن کا حصہ لوٹا دیں، ورنہ سخت گناہ گار ہوں گے۔تقسیم کا درست طریقہ یہ تھا کہ زید کے ترکہ کو 72 حصوں میں تقسیم کر کے 9 حصے اس کی بیوہ کو، 16 حصے ہر ایک بیٹی کو اور 15 حصے عمر کو  ملتے، اب جتنے حصے عمر نے زائد وصول کیے یا اپنے بچوں کو دیے اس کا حساب کر کے اس کا لوٹانا ضروری ہے۔صورتِ تقسیم یہ ہے:72/24بیوہبیٹیبیٹیبیٹیبھائی3165916161615یعنی فیصد کے اعتبار سے 12.5 فیصد بیوہ کو، 22.22 فیصد ہر ایک بیٹی کو اور 20.83 فیصد بھائی (عمر) کو ملتا۔تفسیر ابن کثیر میں ہے:"وقد روى ابن مردويه من طريق ابن هراسة عن سفيان الثوري عن عبد الله بن محمد بن عقيل عن جابر قال: جاءت أم كجة إلى رسول الله صلى الله عليه وسلم فقالت: يا رسول الله إن لي ابنتين قد مات أبوهما وليس لهما شيء، فأنزل الله تعالى: ‌للرجال ‌نصيب ‌مما ترك الوالدان والأقربون الآية، وسيأتي هذا الحديث عند آيتي الميراث بسياق آخر، والله أعلم."(النساء، آیت نمبر 7، جلد:2، صفحہ: 192، طبع: دار الکتب العلمیہ)تفسیر مقاتل بن سلیمان میں ہے:"وقوله- سبحانه-: ‌للرجال ‌نصيب ‌مما ترك الوالدان والأقربون نزلت في أوس بن مالك الأنصاري وذلك أن أوس بن مالك الأنصاري توفي وترك امرأته أم كحة الأنصارية، وترك ابنتين إحداهن صفية  وترك ابني عمه عرفطة وسويد ابني الحارث فلم يعطياها  ولا ولداها شيئا  من الميراث. وكان أهل الجاهلية لا يورثون النساء ولا الولدان الصغار شيئا ويجعلون الميراث لذوي الأسنان منهم، فانطلقت أم كحة وبناتها إلى النبي- صلى الله عليه وسلم- فقالت: إن أباهن توفي، وإن سويد بن الحارث، وعرفطة منعاهن حقهن من الميراث. فأنزل الله- عز وجل- في أم كحة وبناتها للرجال نصيب يعنى حظا  وللنساء نصيب مما ترك الوالدان والأقربون يعنى حظا مما قل منه يعني من الميراث أو كثر نصيبا مفروضا."(النساء، آیت نمبر 7، جلد:1، صفحہ: 359، طبع: دار احیاء التراث)فقط والله اعلم
                                                  
عنوان: اولادنہ ہونے کی صورت میں بیوی کو کتنا حصہ ملے گا ؟
سوال: اگر شوہر فوت ہوجائے اور اولاد نہ ہو  تو بیوی کو کتنا حصہ ملے گا؟
جواب: اگر شوہر فوت ہوجائے اور اس کی  اولاد نہ ہو تو بیوی کو ربع یعنی چوتھائی حصہ ملے گا ۔فتاوی ہندیہ میں ہے :"وأما الاثنان من السبب فالزوج والزوجة فللزوج النصف عند عدم الولد وولد الابن، والربع مع الولد أو ولد الابن وللزوجة الربع عند عدمهما والثمن مع أحدهما، والزوجات والواحدة يشتركن في الربع والثمن وعليه الإجماع، كذا في الاختيار شرح المختار".(کتاب الفرائض ،ج:6،ص:450،دارالفکر)فقط واللہ اعلم
                                                  
عنوان: ایک بیٹی ،چھ بھائی اور پانچ بہنوں میں وراثت کی تقسیم
سوال: متوفیہ کی ایک بیٹی ،چھ بھائی اور پانچ بہنیں ہیں،  ترکہ کس حصہ میں تقسیم ہو گا؟ ترکہ کی رقم 396552روپے ہے۔
جواب: سوال میں یہ واضح نہیں ہے کہ مرحومہ کے انتقال کے وقت ان کے والدین اور شوہر میں سے کوئی حیات تھا یا نہیں؟ لہٰذا اگر متوفیہ کے انتقال کے وقت اس کے والدین اور شوہر میں  سے کوئی زندہ نہیں تھا ، اور صرف سوال میں مذکورہ ورثا ہی موجود تھے،  تو مرحومہ کے ترکہ کی تقسیم کا شرعی طریقہ یہ ہے کہ ترکہ سے متوفیہ کے حقوقِ متقدمہ ادا کرنے کے بعد (یعنی تجہیز و تکفین کا خرچہ ادا کرنے کے بعد اگر مرحومہ کے ذمہ کسی کا قرضہ ہو تواسے ادا کرنے کے بعد، اور اگر مرحومہ نے کوئی جائز وصیت کی ہے تو ترکہ کے ایک تہائی سے اسے نافذ کرنے کے بعد) باقی ماندہ ترکہ کے 34 حصے کر کے 17 حصے مرحومہ کی بیٹی کو ، 2 حصے چھ بھائیوں میں سے ہر ایک کو اور 1 حصہ پانچوں بہنوں میں سے ہر ایک کو ملے گا۔صورتِ تقسیم یہ ہے:میت:2/ 34بیٹیبھائیبھائیبھائیبھائیبھائیبھائیبہنبہنبہنبہنبہن111722222211111یعنی 396,552 روپے میں سے 198,276 روپے مرحومہ کی بیٹی کو، 23,326.588 روپے چھ بھائیوں میں سے ہر ایک کو اور 11,663.294 روپے پانچوں بہنوں میں سے ہر ایک کو ملیں گے۔"الفتاوي الهندية"میں ہے:"وأما النساء فالأولى البنت ولها النصف إذا انفردت."(كتاب الفرائض، الباب الثاني في ذوي الفروض ، ج:6، ص:448، ط:دار الفكر)وفیہ ایضا:"إذا اجتمعت العصبات بعضها عصبة بنفسها وبعضها عصبة بغيرها وبعضها عصبة مع غيرها فالترجيح منها بالقرب إلى الميت لا بكونها عصبة بنفسها، حتى أن العصبة مع غيرها إذا كانت أقرب إلى الميت من العصبة بنفسها كانت العصبة مع غيرها أولى."(كتاب الفرائض، الباب الثالث في العصبات، ج:6، ص:452، ط:دار الفكر)فقط واللہ اعلم
                                                  
عنوان: دو بیٹیوں اور چھ بیٹیوں میں ترکہ کی تقسیم / والد کے انتقال کے بعد وفات پانے والی اولاد کا حصہ
سوال: ہمارے والد اور والدہ فوت ہو چکے ہیں ،ہم چھ بہنیں اور دو بھائی تھے،جن میں سےدو بہنیں فوت ہوچکی ہیں اور ان کی اولاد ہے۔والد کے گھر کی تقسیم کا کیا طریقہ کار اب ہوگا؟ فوت شدہ بہنوں کی اولاد بھی حصہ دار ہوگی جب کہ والد کی وفات کے وقت وہ حیات تھیں۔
جواب: صورت مسئولہ میں آپ کی جن دو بہنوں کا انتقال آپ کے والد کے انتقال کے بعد ہوا ہے تو شرعا ًوالد  کے ترکہ میں سے وہ بھی حق دار تھیں، اب ان کے ترکہ کا حصہ ان کے ورثاء میں شرعی حصص کے حساب سے تقسیم ہوگا۔باقی آپ کے والد مرحوم کے ترکہ  کی تقسیم کا طریقہ یہ ہے کہ  کل منقولہ وغیر منقولہ ترکہ کو  10 حصوں میں تقسیم کرکے  دو ، دو حصے ہر ایک بیٹے کو ، اور ایک ایک حصہ ہر ایک بیٹی کو ملے گا۔یعنی مثلا 100 روپے میں سے 20 ، 20 روپے ہر ایک بیٹے کو ، اور 10 ، 10 روپے ہر ایک بیٹی کو ملیں گے۔اور جن دو بیٹیوں کا انتقال والد کے انتقال کے بعد ہوا ہے ان کو  ملنے والا حصہ (مثلا دس روپے) ان کے شرعی ورثاء میں تقسیم ہوں گے۔ان کے ورثاء کی تقصیل بتاکر  اس کی تقسیم کا طریقہ معلوم کیا جاسکتا ہے۔ فقط واللہ اعلم
                                                  
عنوان: گورنمنٹ ملازم کے انتقال کے بعد سرکار سے ملنے والی مراعات کا حکم
سوال: کیا سرکاری ملازم کی وفات پر وراثت میں حصہ کے علاوہ پنش اور واجبات جو اس کی بیوہ کو سرکار کی طرف سے ملتے ہیں؟ وہ شریعت کے مطابق بیوہ ہی کا حق ہے یا ورثاء  میں تقسیم ہوں گے ۔  واجبات کی تفصیل یہ ہے: پنشن، گریجویٹی، پروویڈنٹ فنڈ، تنخواہ ، پلاٹ، یا کوئی اور مراعات وغیرہ ۔  برائے مہربانی رہنمائی فرمائیں!
جواب: صورتِ  مسئولہ میں:۱)  پراویڈنٹ  فنڈ  اور  سرکاری ادارہ  پر مرحوم کی واجب الادا  تنخواہ میراث  میں ورثاء کے شرعی حصوں کے مطابق  تقسیم ہوگی اگرچہ وہ سرکار نے مرحوم کی بیوہ کو ہی دی ہو  ۔۲) گریجویٹی  اور  پینشن جب سرکار نے بیوہ کے نام جاری کی ہے تو وہ صرف بیوہ کو ہی ملے گی، اس مین ورثاء کا حق نہیں ہوگا؛ کیوں کہ  یہ سرکاری ادارہ کی طرف سے بیوہ کے لیے تبرع و احسان ہے۔۳) پلاٹ اگر مرحوم کی زندگی میں مرحوم کا نہیں تھا اور ان کے انتقال کے بعد سرکار نے صرف مرحوم کی بیوہ کو دیا ہے تو پھر اس میں بھی صرف بیوہ کا حق ہوگا ،ورثاء کو کچھ نہیں ملے گا۔نوٹ: اس کے علاوہ جو مراعات ہیں ان کی تفصیل بتا کر معلوم کرلیں۔ وفی الفقه الإسلامي وأدلته میں ہے:‌‌  "الإرث لغةً: بقاء شخص بعد موت آخر بحيث يأخذ الباقي ما يخلفه الميت. و فقهاً: ما خلفه الميت من الأموال و الحقوق التي يستحقها بموته الوارث الشرعي."(الفصل الاول، تعریف علم المیراث ج نمبر 10، ص نمبر  7697،دار الفکر)فتاوی ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة ج نمبر ۴ ص نمبر ۳۷۸،دار االفكر)فقط واللہ اعلم
                                                  
عنوان: پھوپھی کا حصے کامطالبہ کرنا
سوال: میرے ابو کی وفات 2015میں ہوئی ،اور ہم سب بھائیوں نے مل کر جنوری 2023 کے شروع میں والد کی جائداد سب بہن بھائیوں میں تقسیم کی، جس کے بعد میری ایک پھوپھی نے ہمیں بولا کے میرا حصہ دو، تو میں نے کہا کہ اگر آپ کا حصہ تھا جائیداد میں تو آپ کو اپنے بھائی سے لینا چاہیے تھا، جب کہ آپ کے بھائی یعنی کے ہمارے ابو کو گزرے سات سال ہوگئے، اور ہمارے دادا جس کی تم بیٹی ہو اس کو گزرے تقریباً 40 سال ہوگئے، اگر آپ کا کوئی حصہ تھا تو آپ کو اپنے بھائی سے لینا چاہیے تھا، حالاں کہ ہمارے دادا کی آدھا ایکڑزمین تھی جو ہمارے پیدا ہونے سے پہلے فروخت ہو چکی تھی، اوراب ہم اپنے ابو کے گھر میں رہتے ہیں جو سات مرلے جگہ ہے، اورشاملات  کی جگہ ہے ،دادا کی وراثت سے ہماری ملکیت میں نہیں آئی ہے،تو اب پھوپھی کاکیا کیا جائے؟
جواب: صورتِ مسئولہ میں سائل کے دادا  انتقال کے وقت جن چیزوں کےمالک تھے،تو اس میں پھوپھی کا بھی حصہ تھا،اگر وہ وراثت تقسیم نہیں ہوئی ہے ،تو اب بھی کرنالازم ہے ،اور اگر وہ سب کچھ جائیداد اپنی زندگی میں تقسیم کرکر گئے تھے ،اور اس میں سے پھوپھی کو بھی حصہ دیا تھا،تو اب پھوپھی کا شرعاً اپنے بھائی کی جائیداد میں کوئی حصہ نہیں،تمام عاقل بالغ ورثاء باہمی رضامندی سے دینا چاہیں تو دے سکتے ہیں،اس کے علاوہ کسی اور وجہ سے پھوپھی حصے کامطالبہ کررہی ہیں تو وہ دوبارہ سوال میں وضاحت کے ساتھ لکھ کر دریافت کی جاسکتی ہے۔"رد المحتار" میں ہے:" التركة في الاصطلاح ما تركه الميت من الأموال صافيا عن تعلق حق الغير بعين من الأموال كما في ‌شروح السراجية."(كتاب الفرائض، ج:6، ص:759، ط:سعيد)فقط والله أعلم
                                                  
عنوان: ایک بہن ، بھتیجوں اور بھتیجیوں کے درمیان میراث کی تقسیم
سوال: ایک بیوہ عورت جسے اپنے خاوند کی وارثت سے جائیداد ملی ہے، اس عورت کی کوئی اولاد نہیں ہے،اس کے والدین بھی فوت ہوچکے ہیں، صرف ایک بہن زندہ ہے، جب کہ تین بھائی اس سے پہلے فوت ہو چکے ہیں، اس کے بھتیجےاور بھتیجیاں ہیں، اس کے چچازاد بھائی بہنیں بھی زندہ ہیں،اب اس بیوہ کی وفات کے بعد جائیداد کی تقسیم کیسے ہوگی؟
جواب: صورتِ مسئولہ میں اگر  مرحومہ کی کوئی اولاد نہ ہو اور والدین فوت ہوچکے ہیں ،صرف بہن اور بھتیجے اور بھتیجیاں ہوں ،تو مرحومہ کے ترکہ صرف ایک بہن اور بھتیجوں میں تقسیم ہوگا،  بھتیجیوں اور چچا زاد بھائی اور بہنوں کا میراث میں حصہ نہیں ہے۔مرحوم کی میراث کی تقسیم اور ورثا کے درمیان حصص کی تقسیم کا طریقہ بھتیجوں کی تعداد بتا کر معلوم کیا جاسکتا ہے۔در مختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب."(کتاب الفرائض، ج:6، ص:783-784، ط:سعید)فقط واللہ اعلم
                                                  
عنوان: حق میراث ترک کرنے کا حکم
سوال: ایک بہن اپنے بیٹوں کو وصیت کر جائے کہ میرے بھتیجوں سے میرے حصہ کی وراثت نہیں لینا،  کیا اس کے بیٹے اس کے بھتیجوں سے حصہ لے سکتے ہیں؟
جواب: سوال میں یہ وضاحت موجود نہیں کہ پہلے کس کا انتقال ہوا ہے جس کی وارث مرحومہ بن رہی تھی اور اس پہلے مرحوم کے کون کون ورثا موجود تھے،  اگر سوال میں یہ بات واضح کر دی جاتی تو جواب زیادہ واضح دیا جاتا، بہرحال! اصولی جواب یہ ہے کہ اگر کوئی وارث اپنا حصہ زبانی طور پر معاف کر دے اور لینے سے انکار کر دے تو محض زبانی طور پر منع کرنے سے اس کا حصہ ساقط/ختم نہیں ہوتا، بلکہ اس کا حصہ بدستور باقی رہتا ہے اور اس کے انتقال کی صورت میں اس کے ورثا (بچوں) کو حق حاصل ہوتا ہے کہ وہ اپنے مورث کا حق وصول کریں۔لہذا صورتِ مسئولہ میں اگر مذکورہ میراث میں واقعۃً مرحومہ حصہ دار تھی تو مرحومہ کے بچے مرحومہ کے بھتیجوں سے اُس کا حصہ وصول کر سکتے ہیں، اگرچہ اس نے یہ وصیت کی ہو کہ میرا حصہ وصول نہ کریں۔الاشباہ والنظائر میں ہے:"لَوْ قَالَ الْوَارِثُ : تَرَكْتُ حَقِّي لَمْ يَبْطُلْ حَقُّهُ ؛ إذْ الْمِلْكُ لَا يَبْطُلُ بِالتَّرْكِ."(ما یقبل الاسقاط من الحقوق، جلد:1، صفحہ:316، طبع: دارالکتب العلمیه)    فتاوی شامی میں  ہے:"الإرث جبري لايسقط بالإسقاط." (مطلب واقعۃ الفتوی، جلد:7، صفحہ:505، طبع:دارالفکر)فقط واللہ اعلم
                                                  
عنوان: ترکہ کی تقسیم
سوال: مندرجہ ذیل صورت میں میراث کا تناسب کیا ہوگا؟1۔زید کا پہلی بیوی سے ایک بیٹا ہے (وہ زچگی کے دوران فوت ہو گئی تھی)2۔انہوں نے دوسری شادی کی اور ان کے دو بچے ہیں، بیٹا اور بیٹی۔3۔ اس کی دوسری بیوی زندہ ہے۔4۔ اس کے والدین اب نہیں ہیں۔5۔ اس کے تمام بچے بالغ ہیں۔
جواب: صورتِ مسئولہ میں مرحوم کےترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر میت کے ذمّہ  قرض ہو تو اس کو کل ترکہ سے ادا کرنے کے بعد ،اگر میت نے کوئی جائز وصیت کی ہو تو اس کو باقی ترکہ کی ایک تہائی میں سے  نافذ کرنے  کے بعد باقی ترکہ منقولہ و غیر منقولہ کو40حصوں میں تقسیم کرکے5حصےبیوہ کو،14حصےہرایک بیٹے  کواور7حصے بیٹی کو ملیں گے ۔صورتِ تقسیم یہ ہے:میت :8 /40بیوہ بیٹابیٹابیٹی17  514147یعنی 100 روپے میں سے بیوہ کو 12.50 روپے ،ہر ایک بیٹے کو  35 روپے اور بیٹی کو 17.50 روپے ملیں گے ۔فقط واللہ اعلم
                                                  
عنوان: ترکہ میں تمام ورثاء کی اجازت کے بغیر تصرف کرنا جائز نہیں ہے
سوال: میرا وراثت کا مکان ہے جو بیچ کر سب بہن بھائیوں کا حصہ ادا کرنا ہے، ہم نے مکان کی مارکیٹ ویلیو لے لی ہے، جو بلڈر مکان ہم سے خرید کر بنا رہا ہے، اُس سے ہماری یہ ڈیل ہوئی ہے کہ ہمارا جو حصہ بنتا ہے، بلڈر ہم کو اس میں ہی ایک پورشن دیدےگا، یہ کرتے ہوئے کسی بھی بہن بھائی کے حصے میں سے کوئی کمی نہیں کی جائے گی، میری بہنوں کا یہ کہنا ہے کہ ’’آپ اس طرح زیادہ مراعات لے رہے ہیں، لہٰذا ہمیں اعتراض ہے‘‘، دریافت طلب امر یہ ہے کہ کیا میرا اس طرح کرنا جائز ہے؟
جواب: واضح رہے کہ ترکہ جب تک تقسیم نہ ہوجائے، اس وقت تک تمام ورثاء اس میں مشترک ہوتے ہیں، لہٰذا صورتِ مسئولہ میں وراثت کے مکان میں سائل اور اس کے دیگر بہن بھائی مشترک ہیں، اور یہ سب اگر باہمی رضامندی سے میراث کے گھر کو بیچنا چاہیں تو بیچ سکتے ہیں، البتہ سائل کے لیے دیگر ورثاء کی اجازت کے بغیر مذکورہ مکان میں تصرف کرنا یا اس کو بیچنا جائز نہیں ہے، اگر سائل کی بہنوں کو اعتراض ہے تو سائل یا تو اپنی بہنوں کو ان کا شرعی حصہ حوالہ کرکے مکان کی تقسیم سے خارج کردے، یا ان کو کچھ دے دلا کر راضی کرے اور ان کا شرعی حصہ خود رکھ لے۔نوٹ: ترکہ کی تقسیم کا طریقہ معلوم کرنے کے لیے ورثاء کی تفصیل کے ساتھ سوال دوبارہ ارسال کریں۔فتاویٰ عالمگیری میں ہے:"وشركة الملك نوعان: شركة جبر، وشركة اختيار فشركة الجبر أن يختلط المالان لرجلين بغير اختيار المالكين خلطا لا يمكن التمييز بينهما حقيقة بأن كان الجنس واحدا أو يمكن التمييز بضرب كلفة ومشقة نحو أن تختلط الحنطة بالشعير أو يرثا مالا."(كتاب الشركة، الباب الأول في بيان أنواع الشركة وأركانها وشرائطها وأحكامها، ج: 2، ص: 301، ط: دار الفكر بيروت)درر الحکام شرح مجلۃ الاحکام میں ہے:"(المادة 96) :‌لا ‌يجوز ‌لأحد أن يتصرف في ملك الغير بلا إذنه هذه المادة مأخوذة من المسألة الفقهية (‌لا ‌يجوز ‌لأحد التصرف في مال غيره بلا إذنه ولا ولايته) الواردة في الدر المختار...كذلك ليس لأحد الشركاء أن يركب الحيوان المشترك أو أن يحمله متاعا بدون إذن الشريك الآخر فإذا ركبه أو حمله وتلف يكون ضامنا حصة الشريك."(المقالة الثانية في بيان القواعد الكلية الفقهية، ج: 1، ص: 96، ط: دار الجيل)فتح القدیر میں ہے:"(وإذا كانت الشركة بين ورثة فأخرجوا أحدهم منها بمال أعطوه إياه والتركة عقار أو عروض جاز قليلا كان ما أعطوه إياه أو كثيرا) لأنه أمكن تصحيحه بيعا.وفي فتح القدير: التخارج: تفاعل من الخروج، ومعناه أن يتصالح الورثة على ‌إخراج ‌بعضهم من الميراث بشيء معلوم."(كتاب الصلح، فصل في التخارج، ج: 8، ص: 439، ط: دار الفكر بيروت)فقط والله أعلم
                                                  
عنوان: بیوہ،تین بیٹیوں اورتین بہنوں کےدرمیان ترکہ کی تقسیم
سوال: مرحوم کے ورثاء  میں ایک بیوہ، تین بیٹیاں اور تین بہنیں ہیں،اس کی  وراثت کیسے تقسیم ہوگی؟
جواب: صورتِ مسئولہ میں مرحوم کےترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی  تجہیز و تکفین (کفن و دفن )کے اخراجات نکالنے کے بعد ،اگر میت کے ذمّے قرض ہو تو اس کو کل ترکہ سے ادا کرنے کے بعد ،اگر میت نے کوئی جائز وصیت کی ہو تو اس کو باقی ترکہ کی ایک تہائی میں سے  نافذ کرنے  کے بعد باقی ترکہ منقولہ و غیر منقولہ کو72حصوں میں تقسیم کرکے9حصےبیوہ کو،16حصےہرایک بیٹی کواور5حصےہرایک بہن کو ملیں گے۔صورتِ تقسیم یہ ہے:میت:72/24بیوہبیٹیبیٹیبیٹیبہنبہن بہن31650161616555یعنی فیصدی کےاعتبارسے12.5فیصد مرحوم کی بیوہ کو،22.22فیصد اس کی ہرایک بیٹی کواور6.94فیصد اس کی ہرایک بہن کوملےگا۔فقط واللہ اعلم
                                                  
عنوان: بیوہ، چار بیٹے اور ایک بیٹی کے لیے تقسیمِ وراثت
سوال: بیوہ، چار بیٹے اور ایک بیٹی میں میراث کیسے تقسیم ہوگی؟
جواب: صورتِ مسئولہ میں مرحوم کے کل ترکہ منقولہ وغیر منقولہ میں سے اس کے حقوقِ متقدمہ یعنی تجہیز و تکفین کاخرچہ نکالنے کے بعد، اگر مرحوم کے ذمہ کوئی قرض ہو تو اسے ادا کرنے کے بعد ، اگر مرحوم  نے کوئی جائز وصیت کی ہوتو باقی ترکہ کے ایک تہائی میں نافذ کرنے کے بعد، باقی ترکہ کو 72 حصوں میں تقسیم کرکے، 9حصے مرحوم کی بیوہ کو، 14 حصے مرحوم کے ہر ایک بیٹے کوا ور 7 حصے مرحوم کی بیٹی کو ملیں گے۔صورتِ تقسیم یہ ہے:میت :72/8بیوہبیٹابیٹابیٹابیٹابیٹی179141414147یعنی 100 روپے میں سے 12.5  روپے مرحوم  کی بیوہ کو،19.444 روپے مرحوم کے ہرایک بیٹے کو  اور 9.722 روپے مرحوم  کی بیٹی کو ملیں گے۔فتاویٰ شامی میں ہے:"(وقسم) المال المشترك (بطلب أحدهم ‌إن ‌انتفع كل) بحصته (بعد القسمة وبطلب ذي الكثير إن لم ينتفع الآخر لقلة حصته) وفي الخانية: يقسم بطلب كل وعليه الفتوى، لكن المتون على الأول فعليها للعول".(كتاب القسمة ،ج:6،ص:260،ط:سعيد)فقط والله أعلم
                                                  
عنوان: میراث کی تقسیم
سوال: میرے سسر کا انتقال ہو گیا ہے، پسماندگان میں ایک بیوہ تین بیٹیاں ہیں، بیٹا نہیں ہے،ان کے ایک بھائی  اور چار بہنیں ہیں ،بھائی  اور ایک بہن کا انتقال ان سے پہلے ہوگیا تھا ، ملکیت میں ایک گھر ،ایک گاڑی ہے ،میراث کیسے تقسیم ہوگی؟کیا ان کی تین بہنیں جو حیات ہیں  ان کا بھی حصہ ہوگا ،جب کے  ان کے والدین کا جو حصہ تھا وہ سب بہن بھائی  میں پہلے ہی  تقسیم ہو گیا ہے اور اب جو یہ  ملکیت ہے وہ ذاتی  ان کی اپنی ہے،اور اگر ہو گا تو کس طرح ہو گا ؟تفصیل سے بتا دیں؟ ان کے اوپر قرضہ بھی ہے اور لوگوں کے اوپر بھی  ان کا مال جو کے (cash) کی صورت میں ہے اور وہ ہر مہینے تھوڑے دے رہے ہیں اس کا کیا حکم ہے؟
جواب: صورت ِ مسئولہ میں  مرحوم سسر کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،مرحوم کے ذمہ جو قرض ہے اس کو کل مال سے ادا کرنے کے بعد ،اور اگر مرحوم نے کوئی جائز وصیت کی ہو تو اسے بقیہ مال کے ایک تہائی ترکہ سے نافذ کرنے کے بعد کل ترکہ منقولہ وغیر منقولہ کو 72 حصوں میں تقسیم کرکے مرحوم کی بیوہ کو 9 حصے ،مرحوم کی ہر بیٹی کو 16 حصے ،اور مرحوم کی ہر زندہ بہن کو 5 حصے ملیں گے ۔باقی جس بہن بھائی کا انتقال مرحوم کی زندگی میں ہوگیا تھا ان کا اور ان کی اولاد کا مرحوم کی میراث میں کوئی حصہ نہیں ۔صورت تقسیم یہ ہے :میت۔۔۔72/24بیوہبیٹیبیٹیبیٹیبہنبہنبہن31659161616555فیصد کے اعتبار سے مرحوم کی بیوہ کو 12.50 فیصد ،مرحوم کی ہر بیٹی کو 22.222 فیصد اور مرحوم کی ہر زندہ بہن کو 6.944 فیصد ملے گا ۔باقی مرحوم کے ذمہ جو قرض ہے اس کی ادائیگی تجہیز وتکفین کے اخراجات نکالنے کے بعد  کل مال سے کی جائے اور جن پر مرحوم کا قرضہ ہے وہ مذکورہ تقسیم کے اعتبار سے تقسیم ہوگا ۔فتاوی ہندیہ میں ہے :"وعصبة مع غيره وهي كل أنثى تصير عصبة مع أنثى أخرى كالأخوات لأب وأم أو لأب يصرن عصبة مع البنات أو بنات الابن، هكذا في محيط السرخسي".(کتاب الفرائض ،الباب الثالث فی العصبات،ج:6،ص:451،دارالفکر)فقط واللہ اعلم
                                                  
عنوان: بیوہ، 4 بیٹے 7 بیٹیوں کے درمیان تقسیم ترکہ
سوال: میرےوالد کا انتقال 2020 میں ہوا، والد کی وفات کے وقت تمام جائیدادوں  کا جب ہم نے حساب لگایا تو تقریباً7201500روپے بنتے تھے، ہم 4بھائ اور 7 بہنیں ہیں، دو بڑی  بہنو ں سے ہم نے اس وقت پوچھاتھا کہ: آپ لوگ کیا چاہتی ہیں؟ میراث لیں گی یا نہیں؟ انہوں نے  جواب میں کہا: ہم نہ میراث لیں گے اور نہ ہی چھوڑیں گے، اب والد کے ترکہ  کےمال میں یا تو اضافہ ہوا ہے یا تو کمی ہوئی ہے۔تو اب سوال یہ ہے کہ میراث کی  تقسیم کیسے کریں؟ورثاء میں بیوہ، 4 بیٹے اور 7 بیٹیاں ہیں۔2020میں  جو ترکہ کی قیمت تھی  اس وقت کے اعتبار سے حساب لگایا جاۓ یا ابھی کے حساب سے ؟ مثلاً اب بہنوں کا حق اضافی مال میں ہے یا نہیں؟ اور کیا یہ جائز ہے کہ مکان یا کار کی قیمت معلوم کرکے میراث میں قیمت دےدی جاۓ؟
جواب: صورت مسئولہ میں والد کے انتقال کے وقت جو چیزیں ان کی ملکیت میں تھیں  اور آج تک جو  نفع وغیرہ اس میں اضافہ ہوا ہے، وہ سب  والدکی میراث   شمار ہوکر سب ورثاء( والدہ تمام بہن بھائیوں ) کے درمیان شرعی طور پر تقسیم ہوگا۔مرحوم والد (اگر ان کے والدین میں سے کوئی بھی زندہ نہ ہو)کے  ترکہ کی تقسیم کا شرعی طریقہ یہ ہے کہ  مرحوم کے حقوقِ متقدمہ یعنی کفن دفن کے اخراجات نکالنے کے بعد، اگر مرحوم  کے ذمہ کوئی  قرض ہو، تو  اسے ادا کرنے کے بعد اور  اگر مرحوم نے کوئی   جائز وصیت کی ہو تو  باقی ترکہ کے  ایک تہائی میں  اسے نافذ کرنے   کے بعد باقی ترکہ کو120حصے کرکے 15 حصے  مرحوم کی بیوہ کو،14حصے کرکے ہر ایک بیٹے کو 7حصے کر کے  ہر ایک بیٹی کو ملیں گے۔صورتِ تقسیم یہ ہے:میت:مرحوم والد، مسئلہ:120/8 بیوہبیٹابیٹابیٹابیٹابیٹیبیٹیبیٹیبیٹیبیٹیبیٹیبیٹی1715141414147777777یعنی 100 روپے میں سے 12.5 روپے مرحوم کی بیوہ کو،11.666روپے اس کے ہر ایک بیٹے کو اور 5.833روپے اس کی ہر ایک بیٹی کو ملیں گے۔درر الحکام فی شرح مجلۃ الاحکام میں ہے:"تقسيم ‌حاصلات ‌الأموال ‌المشتركة في شركة الملك بين أصحابهم بنسبة حصصهم. فلذلك إذا شرط لأحد الشركاء حصة أكثر من حصته من لبن الحيوان المشترك أو نتاجه لا يصح) تقسم ‌حاصلات ‌الأموال ‌المشتركة في شركة الملك بين أصحابها بنسبة حصصهم، يعني إذا كانت حصص الشريكين متساوية أي مشتركة مناصفة فتقسم بالتساوي وإذا لم تكن متساوية بأن يكون لأحدهما الثلث وللآخر الثلثان فتقسم الحاصلات على هذه النسبة؛ لأن نفقات هذه الأموال هي بنسبة حصصهما."[الكتاب العاشر: الشركات، ج:3، ص:26، ط:دار الجيل]تكملة حاشية ابن عابدين میں ہے:"التركة في الاصطلاح ‌ما ‌تركه ‌الميت من الأموال صافيا عن تعلق حق الغير بعين من الأموال كما في شروح السراجية."[کتاب الفرائض، ج:7، ص:350، ط:سعید]فقط واللہ اعلم
                                                  
عنوان: تین بطن کا مناسخہ
سوال: میرے نانا کا انتقال ہوا، ورثاء میں ایک بیٹااور تین بیٹیاں تھیں، والدین اور اہلیہ کا پہلے انتقال ہواتھا، پھر ناناکی بڑی بیٹی کا انتقال ہوا، ورثاء میں شوہر، دو بیٹے اور تین بیٹیاں تھیں، پھر نانا کے بیٹے کا انتقال ہوا، ورثاء میں بیوہ اور دو بہنیں ہیں، مرحوم کے والدین، دادا، دادی، نانا، نانی، چچا، چچازاد بھائی، تایا، تایا زاد بھائی اور کوئی بھی عصبہ مرد  نہیں ہے، نانا مرحوم کا ترکہ کیسے تقسیم ہوگا؟
جواب: صورتِ مسئولہ میں آپ کے نانا مرحوم کا ترکہ اُن کےورثاء میں تقسیم کرنے کا شرعی طریقہ یہ ہے کہ مرحوم کے ترکہ سے اُن کے حقوقِ متقدمہ ادا کرنے کے بعدیعنی تجہیز وتکفین کے اخراجات نکالنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگرمرحوم نے کوئی جائز وصیت کی ہو تو باقی ترکہ کے ایک تہائی میں اُسے نافذ کرنے کے بعد باقی تمام جائیدادِ منقولہ وغیر منقولہ کو 140حصوں میں تقسیم کرکے مرحوم کی ہر ایک  زندہ بیٹی کو 49حصے، مرحومہ بیٹی کے شوہر کو7حصے، اُن  کے ہر ایک بیٹے کو 6حصے، ہر ایک بیٹی کو 3حصے اور مرحوم بیٹے کی بیوہ کو 14 حصے ملیں گے۔میت (نانا مرحوم):140/5بیٹابیٹیبیٹیبیٹی211156فوت شدہ2828فوت شدہ۔۔۔۔۔۔۔۔۔میت (نانا کی مرحومہ بیٹی):28/4۔۔۔۔۔مف:1شوہربیٹابیٹابیٹیبیٹیبیٹی13766333میت (نانا کا مرحوم بیٹا):12بعد الرد 1/8/4۔۔۔۔۔۔۔مف:7/56بیوہبہنبہن13233142121یعنی 100 روپے میں سے مرحوم کی ہر ایک زندہ بیٹی کو 35روپے، مرحومہ بیٹی کے شوہر کو 5روپے، اُن کے ہرایک بیٹے کو 4.2857روپے، ہر ایک بیٹی کو 2.1428روپے اور مرحوم بیٹے کی بیوہ کو 10روپے ملیں گے۔فقط واللہ اعلم
                                                  
عنوان: موروثی جائیداد پر ایک وارث کا قبضہ کرنا اور دیگر ورثاء کو حصہ نہ دینے کا حکم
سوال: ایک موروثی جائیداد کے کاغذات یعنی اصل فائل کورٹ میں جمع کی تھی، ایک وارث کے پاس اس کی سلپ بھی موجود تھی، اس وارث نے  کورٹ کو وہ سلپ دکھا کر دیگر ورثاء کی رضامندی کے بغیر وہ فائل اپنے قبضہ میں لے لی ہے، اب وہ  جائیداد  کسی اور کے نام کروانی ہے، اس کے لیے فائل کی ضرورت ہے، دیگر ورثاء کے تقاضہ کرنے کے باوجود وہ وارث جس کےپاس فائل ہے، وہ فائل نہیں دے رہا ہے، دیگر ورثاء نے اس وارث سے یہ بھی کہا کہ ’’ آپ ہمیں فائل نہ دو، بلکہ فائل اپنے پاس رکھو، اور ہمارے ساتھ چلے جاؤ‘‘، لیکن وہ وارث اس کام کےلیے بھی راضی نہیں ہے، اب اس صورت میں شریعت اس وارث کے بارے میں کیا کہتی ہے، آیا اس کا یہ فعل درست ہے یا نہیں؟
جواب: واضح رہے کہ مرنے والے کی وراثت اس کے تمام ورثاء میں شرعی ضابطہ کے مطابق تقسیم کی جاتی ہے، کسی ایک وارث کا تقسیم سے پہلے ہی کچھ جائیداد پر قبضہ کرلینا اور دیگر ورثاء کے کہنے کے باوجود انہیں حصہ نہ دینا شرعاً جائز نہیں ہے؛ لہذا صورتِ مسئولہ میں جس وارث نے موروثی جائیداد کی فائل اپنے پاس رکھ لی ہے، اور دیگر ورثاء کے کہنے کے باوجود نہ انہیں فائل دینے کےلیے تیار ہے، اور نہ ہی ان کے ساتھ چلنے کےلیے تیار ہے، یہ شرعاً درست نہیں، کسی اور کے حق پر ناجائز قبضہ کرنا یا کسی وارث کو اس کے حق سے محروم کرنا شرعاً درست نہیں، احادیث میں اس پر بڑی وعیدیں آئی ہیں، حضرت سعید  بن زید رضی اللہ تعالیٰ عنہ فرماتے ہیں: رسول اللہ ﷺ نے فرمایا:’’جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی‘‘،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا:’’ جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا‘‘۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: ’’من أخذ شبراً من الأرض ظلماً؛ فإنه يطوقه يوم القيامة من سبع أرضين‘‘."(باب الغصب والعاریة،ج:1، ص: 254،  ط: قدیمی)وفیه أیضاً: "وعن أنس قال: قال رسول الله صلى الله عليه وسلم: ’’من قطع ميراث وارثه قطع الله ميراثه من الجنة يوم القيامة‘‘ . رواه ابن ماجه."  (باب الوصایا، الفصل الثالث، ج:1، ص:266، ط: قدیمی)مجمع الأنهر في شرح ملتقى الأبحر میں ہے:"وكل منهما أي كل واحد من ‌الشريكين أو الشركاء شركة ملك أجنبي في نصيب الآخر حتى لا يجوز له التصرف فيه إلا بإذن الآخر كغير الشريك لعدم تضمنها الوكالة."(كتاب الشركة، ج:1، ص:715، ط:دار إحياء التراث العربي)فقط واللہ اعلم
                                                  
عنوان: بیٹے کو عاق کرنے کا حکم
سوال: اگر والدین بیٹے کو عاق کریں تو اس کا شرعی حکم کیا ہے؟
جواب: واضح رہے کہ عاق کرنے کا معنی  نافرمان قرار دینے کے آتے ہیں،  پس والدین اگر اپنی اولاد میں سے کسی کو عاق کرتے ہیں، تو اس شرعی معنی یہی ہوتا ہے کہ والدین نے اس شخص کو نافرمان قرار دے کر اس کے قول و فعل کی ذمہ داری اٹھانے سے انکار کردیا ہے، تاہم  عاق کرنے کا جو مطلب عرف سمجھا جاتا ہے کہ والدین نے اسے میراث کے حقدار ہونے سے نا اہل کردیا ہے، شرعا درست نہیں، لہذا والدین نے اگر کسی کو عاق کیا ہے، تو والدین کی وفات کے بعد عاق قرار دیا گیا بیٹا یا بیٹی  ویسے ہی وراثت کی حقدار  ہوگا، جیسے بقیہ اولاد حقدار ہوگی۔کفایت المفتی میں ہے:"بیٹے کو عاق کر کے میراث سے محروم کرنا نا جائز ہے (سوال)  میں اپنے لڑکے مسمی عید و عمرش کو اپنی فرزندیت سے عاق کرنا چاہتا ہوں مجھے کس طرح سے عاق کرنا چاہئیے ؟ المستفتی نمبر: ٢٥٧٤ (جواب: ٥١١ ) جو لڑکا والدین کا نافرمان ہوا انہیں ایذا پہنچائے وہ تو خود ہی عاق ہے، یعنی نافرمان۔ رہا یہ کہ عاق کر دینا یعنی اس کو میراث سے محروم کر دینا تو یہ کوئی شرعی بات نہیں ہے اور نہ شرعا اس کی اجازت ہے اگرچہ عوام میں یہ بات مشہور ہے مگر بے اصل ہے۔ محمد کفایت اللہ کان اللہ لہ دہلی۔"( کتاب الفرائض، ٨ / ٣٦٥، ط: دار الاشاعت )امداد الأحكام میں ہے:"عاق اور محروم الارث کرنے کا جو دستور ہے مثلاً والد کہہ دیتا ہے کہ میرے فلاں بیٹے کو میرے ترکہ میں سے کچھ حصہ نہ ملے اس کی شرع میں کوئی اصل نہیں ۔ اس طرح کہنے کے بعد بھی وہ وارث ہو گا ۔ اگر عاق کر دینے کی وجہ سے دوسرے ورثاء نے اس کا حصہ نہ دیا تو وہ گناہ گار ہوں گے ۔ اس لئے محروم الارث کرنا بالکل فضول ہے۔ البتہ اگر اپنے نیک بخت بچوں کی زندگی میں ہبہ دیدے اور ہبہ تمام شرائط کے ساتھ پورا کر دے پھر اس فاسق کو کوئی حق نہ ہوگا۔ اور اس مہید میں کوئی گناہ نہیں۔ بلکہ بہتر ہے۔في العالمكيرية : (ص: ١٠٦٤، ١٠٦٥،  ج: ۳) ، ولو كان ولده فاسقا واراد ان يصرف ماله إلي وجوه الخير ويحرمه عن الميراث هذا خير من تركه كذا فى الخلاصة (فتاوى امدادية ص: ۱۰۰، ج: ٣) و في الدر المختار: ولوكان ولده مسيئاً دون البعض لزيادة اشده لا باس به و لو كانا سواء يجوز في القضاء ولكن هو آثم ( مجموعة الفتاوى - مع خلاصة الفتاوى ص ۳۹۳ - ج ٤ )( كتاب الفرائض، صرف عاق لکھ دینے سے وارث محروم نہیں ہوگا اور فاسق بیٹے کو جائیداد سے محروم کرنے کا طریقہ ٤ / ٢١٤ - ٢١٥، ط: مکتبہ دار العلوم کراچی)تکملة رد المحتارمیں ہے:" الإرث جبري لا يسقط بالإسقاط."(کتاب الدعوي، باب التحالف، فصل في دفع الدعاوي، ٧ / ٥٠٥،ط: سعید)فقط واللہ اعلم
                                                  
عنوان: بہنوں اور بھتیجے،بھتیجیوں کےدرمیان ترکہ کی تقسیم
سوال: میرے والد صاحب اور میرے چچا دو بھائی تھے اور ان کی پانچ بہنیں تھیں ، ان میں سے ایک بہن یعنی میری پھوپھی کی اولاد نہیں تھی اور وہ میرے والد اور میرے چچا کے بعد فوت ہوئی ہے۔میرے چچا کے تین بیٹے اور پانچ بیٹیاں ہیں اور میں اپنے والدین کا ایک بیٹا ہوں اور میری تین بہنیں ہیں اور میری باقی پھوپھیوں کی بھی اولاد ہے ۔میری مرحومہ پھوپھی جس کی اولاد نہیں تھی، اس کی زرعی جائیداد کی وراثت کا طریق کار بتا دیں ۔
جواب: صورتِ مسئولہ میں سائل کی مرحومہ پھوپھی کےترکہ کی تقسیم کاشرعی طریقہ یہ ہےکہ مرحومہ کےحقوقِ متقدمہ یعنی تجہیز وتکفین کےاخراجات نکالنےکےبعد ،اگران کےذمہ قرض ہوتواس کوکل ترکہ سےاداکرنےکےبعد،اگرانہوں نےکوئی جائز وصیت کی ہوتواس کوباقی ترکہ کےایک تہائی حصہ میں سے نافذکرنےکےبعد بقیہ ترکہ کو12حصوں میں تقسیم کرکے،2،2حصےمرحومہ کی ہرایک بہن(سائل کی دیگر پھوپیوں )کواور1،1حصہ سائل سمیت مرحومہ کےہرایک بھتیجےکوملےگا،جب کہ بھتیجیاں، بھانجے، بھانجیاں شرعی طور پر مرحومہ کے ترکہ میں شرعاًحق دار نہیں  ہیں۔صورتِ تقسیم یہ ہے:میت:12/3بہنبہنبہنبہنبھتیجابھتیجابھتیجابھتیجابھتیجیاںبھانجے/بھانجیاں21محروم22221111۔یعنی فیصدی کےاعتبارسے16.66فیصد مرحومہ کی ہرایک بہن کواور8.33فیصد اس کےہرایک بھتیجےکوملےگا۔فتاوی شامی میں ہے:" أن ابن الأخ لايعصب أخته، كالعم لايعصب أخته، و ابن العم لايعصب أخته، و ابن المعتق لايعصب أخته، بل المال للذكر دون الأنثى؛ لأنها من ذوي الأرحام، قال في الرحبية: و ليس ابن الأخ بالمعصب ... من مثله أو فوقه في النسب." (کتاب الفرائض، فصل في العصبات، 783/6، ط : سعید)فقط واللہ اعلم
                                                  
عنوان: والد مرحوم کو قرض دیا ہو تو وراثت کی تقسیم سے پہلے قرض وصول کرنے کا حکم
سوال: بیٹا والد صاحب کے مکان پر کنسٹرکشن میں پیسے لگاتا ہے اور والد صاحب اسکی توثیق کرتے ہیں کہ یہ اس بیٹے کا خرچہ ہوا ہے جوکہ ادا کرنا ہے۔ پھر والد صاحب کا انتقال ہوگیا۔ آیا وراثت کی تقسیم کے وقت اس بیٹے کے کئے گئے خرچ کو اس مکان سے منہا کیا جانا درست عمل ہے ؟یا اس میں بھی تمام ورثاء کا راضی ہونا ضروری ہے۔ جبکہ والد صاحب کی توثیق اور والدہ بطور گواہ موجود ہوں۔
جواب: صورت مسئولہ میں اگر  والد نے مرض الموت میں مذکورہ خرچے کے قرض ہونے کا اقرار کیا یا خبر دی تو  اگر   دیگر ورثاء اس بات کی تصدیق کریں کہ والد مرحوم بیٹے کے مقروض تھے یا اس پر راضی ہوں کہ مذکورہ بیٹے کو اس کا  لگایا ہوا خرچہ پہلے دے دیا جائے تو بیٹے کو پہلے اس کا خرچہ دینا درست ہے۔ اگر والدہ کے علاوہ دیگر ورثاء  تصدیق نہ کریں اور نہ ہی راضی ہوں تو صرف والدہ کی گواہی کی بنیاد پر تمام حصوں میں سے پہلے بیٹے کا خرچہ نکالنا درست نہیں ہے، بلکہ صرف والدہ کے حصے  کے تناسب سے والدہ کے حصے میں سے  بیٹے  کا خرچہ ادا کیا جائے۔اور اگر والد نے صحت کے زمانے میں ورثاء کو بتا دیا تھا اور بیٹے کا یہ قرض ورثاء کو معلوم بھی ہو تو وراثت کی تقسیم سے پہلے بیٹے کا قرضہ ادا کیا جائے گا، چاہے دیگر ورثاء راضی نہ ہوں۔فتاوی شامی میں ہے :"(وإن أقر المريض لوارثه) بمفرده أو مع أجنبي بعين أو دين (بطل) خلافا للشافعي - رضي الله تعالى عنه -: ولنا حديث «لا وصية لوارث ولا إقرار له بدين» (إلا أن يصدقه) بقية الورثة."(كتاب الإقرار، باب إقرار المريض، ج5، ص613، سعيد)مختصر القدوري  میں ہے :"وإذا أقر الرجل في مرض موتته بديون وعليه ديون في صحته وديون لزمته في مرضه بأسباب معلومة فدين الصحة والدين المعروف بالأسباب مقدم على غيره."(كتاب الإقرار، ص99، دار الكتب العلمية)فقط والله أعلم
                                                  
عنوان: کیا بڑا بھائی والد کی وفات کے بعد اپنی بہن کی شادی کا خرچہ اس بہن کی میراث کے حصے سے کاٹ سکتا ہے؟
سوال: اگر بڑا بھائی باپ کی وفات کے بعد اپنی بہن کی شادی کا خرچہ اٹھائے، تو کیا میراث کی تقسیم کے وقت وہ بھائی اپنی بہن کے حصہ میراث میں سے بہن کی شادی میں خرچ شدہ مال کا مطالبہ کرسکتا ہے؟
جواب: صورتِ مسئولہ میں اگر مذکورہ بھائی نے شادی کے وقت بہن کے ساتھ معاہدہ کیا تھا کہ اس کی شادی میں ہونے والے تمام اخراجات بطورِ قرض کے وہ ابھی برداشت کر رہا ہے اور بعد میں وہ بہن سے تمام ہونے والے اخراجات کا مطالبہ کرے گا تو اس صورت میں بڑے بھائی کو بعد میں مطالبہ کا حق حاصل ہوگا، اور اگر اس قسم کا کوئی معاہدہ نہیں ہوا تھا تو پھر بڑے بھائی کو مطالبہ کا حق حاصل نہیں، اس لیے کہ عموماً اس طرح کا خرچہ اٹھانا تبرع اور احسان ہوتا ہے۔تنقیح الفتاویٰ الحامدیہ میں ہے:"‌المتبرع لا يرجع بما تبرع به على غيره كما لو قضى دين غيره بغير أمره."(كتاب المداينات، ج: 2، ص: 226، ط: دار المعرفة)فقط والله أعلم
                                                  
عنوان: دو حقیقی بہنیں اور ایک بھتیجا اور ایک بھانجا کے درمیان میراث کی تقسیم
سوال: مرحوم لاولد بلا زن فوت ہوا ورثاء میں دو حقیقی بہنیں اور ایک بھتیجا اور بھانجا ہے وراثت کیسے تقسیم ہوگی؟
جواب: صورت مسئولہ میں مرحوم کی جائیداد کی تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اس کی ادائیگی کے بعداور اگر مرحوم نے کوئی جائز وصیت کی ہوتو ا سے ایک تہائی مال میں سے نافذ کرنے کے بعد باقی کل ترکہ منقولہ وغیر منقولہ کو 3 حصوں میں تقسیم کر کے 2 حصے مرحوم کی بہنوں کو اور ایک حصہ مرحوم کے بھتیجے کو ملے گا۔صورت تقسیم یہ ہے :میت:3بہن بہنبھتیجا بھانجا111محرومیعنی 100روپے میں سے 33.3 روپے مرحوم کی ہر ایک بہن کو اور 33.3روپے مرحوم کے بھتیجے کو ملیں گے۔فقط و اللہ اعلم
                                                  
عنوان: تقسیم وراثت کی ایک صورت
سوال: میرے سسر کا انتقال ہو گیا ہے،مرحوم نے دو شادیاں کی تھیں،ان کی پہلی بیوی کا 25 سال قبل انتقال ہوگیا تھا، ورثاء میں شوہر، پانچ بیٹے اور ایک بیٹی ہے،اس مرحومہ بیوی کا ایک مکان ہے، اس کا بٹوارہ شریعت کے مطابق کس حساب سے ہوگا؟میرے سسر جن کا ابھی انتقال ہوا،ان کے ورثاء میں ایک بیوہ(یہ دوسری بیوی ہیں ، جن سے کوئی اولاد نہیں ہے۔)، پانچ بیٹے اور ایک بیٹی(جو کہ پہلی مرحومہ بیوی سےہیں) سب شادی شدہ ہیں،مرحوم کی  ایک بہن بھی ہےجو غیر شادی شدہ ہے،مرحوم کےپیسے پڑے ہیں، اس کی شرعی تقسیم کیسے ہوگی؟
جواب: اصولی طور پر سائل کے مرحوم سسر کی سگی اور قریبی اولاد کی موجودگی میں مرحوم کی مذکورہ غیرشادی شدہ بہن شرعی ورثاء میں شامل نہیں ہے، نیز پہلے مرحوم کی پچیس سال قبل انتقال کرجانی والی بیوی کا ترکہ تقسیم کیا جائے، بعدازاں اس میں سےمرحوم سسرکا بحیثیت شوہر جو حصہ حاصل ہو،وہ اور ان کا دیگر ترکہ ورثاء میں تقسیم کیاجائے۔مرحوم سسر کی پہلی بیوی کے ترکہ کی تقسیم:مرحومہ کے ترکہ کی تقسیم کا  شرعی طریقہ یہ ہے کہ سب سے پہلے مرحومہ کی کل جائیداد منقولہ و غیر منقولہ میں سے مرحومہ کے   حقوقِ متقدمہ یعنی مرحومہ کے ذمہ کوئی قرضہ ہو  تو اس  کی ادائیگی اور اگر مرحومہ  نے  کوئی جائز وصیت کی ہو تو ایک تہائی  مال  میں سے وصیت کو نافذ کرنے کے بعد باقی  کل ترکہ کو44 حصوں میں تقسیم کرکے11 حصے شوہر کو ، 6 حصے ہر ایک بیٹے اور 3 حصے بیٹی کو ملیں گے۔صورتِ تقسیم یہ ہوگی :میت(مرحومہ بیوی):4/ 44شوہربیٹابیٹابیٹابیٹابیٹابیٹی1311666663یعنی مرحومہ کے ترکہ کی تقسیم اس طرح ہوگی کہ مکان کی مالیت لگا کر 100 فیصد میں سے 24.999 فیصد شوہر کو (جو کہ ان کے ورثاء میں تقسیم ہوں گے، جس کی تفصیل درج ذیل ہے)،مرحومہ کے ہر ایک بیٹے کو 13.636 اور بیٹی کو 6.818فیصد رقم ملے گی۔مرحوم سسر کے ترکہ کی تقسیم :مرحوم شوہر کے ترکہ کی تقسیم کا شرعی طریقہ یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کےحقوقِ متقدمہ یعنی تجہیز و تکفین کے اخراجات نکالنے اور اگر مرحوم کے ذمہ کوئی قرضہ ہوتو اس کی ادائیگی کے بعد ، اور اگر مرحوم نے کوئی جائز وصیت کی ہوتو ایک تہائی مال میں سے وصہت نافذ کرنے کے بعد باقی کل ترکہ کو 88  حصوں میں تقسیم کرکے 11 حصے دوسری بیوی کو ، 14 حصے ہر ایک بیٹے اور 7 حصے بیٹی کو ملیں گے۔صورتِ تقسیم یہ ہوگی:میت(مرحوم شوہر):8/ 88بیوہبیٹابیٹابیٹابیٹابیٹابیٹی171114141414147یعنی ترکہ کی تقسیم اس طرح ہوگی کہ مرحوم کے ترکہ کی مالیت لگا کر 100 فیصد میں سے مرحوم کی دوسری بیوی کو 12.500 فیصد ، ہر ایک بیٹے کو15.909 فیصد اور بیٹی کو 7.954 فیصد ملے گا۔فتاوی شامی میں ہے:"(ويقدم الأقرب فالأقرب منهم) بهذا الترتيب فيقدم جزء الميت (كالابن ثم ابنه وإن سفل)."(كتاب الفرائض،فصل في العصبات، ج:6،ص:774، ط:سعيد)فقط والله اعلم
                                                  
عنوان: ترکہ کی تقسیم
سوال: ایک شخص کا انتقال ہوا، ورثاء میں چار بیویاں، والد، والدہ، چار بیٹے اور تین بیٹیاں ہیں، تقسیم کس طرح ہوگی؟
جواب: صورتِ مسئولہ میں مرحوم شخص کا ترکہ تقسیم کرنے کا شرعی طریقہ یہ ہے کہ سب سے پہلے میت کے حقوقِ متقدمہ یعنی تجہیز و تکفین کا خرچہ ادا کرنے کے بعد، میت کے ذمہ اگر کوئی قرض ہوتو اسے ادا کرنے کے بعد، اور میت نے اگر کوئی جائز وصیت کی ہوتو اسے باقی ترکہ کے ایک تہائی سے نافذ کرنے کے بعد باقی کل ترکہ منقولہ و غیر منقولہ کو 1056 حصوں میں تقسیم کرکے مرحوم کی ہر ایک بیوہ کو 33 حصے، مرحوم کی والدہ کو 176حصے، مرحوم کے والد کو بھی 176حصے، مرحوم کے ہرایک بیٹے کو 104 حصےاور مرحوم کی ہرایک بیٹی کو 52 حصے ملیں گے۔تقسیم کی صورت یہ ہے:میت:1056/24بیوہبیوہبیوہبیوہوالدہ والد بیٹابیٹابیٹابیٹابیٹیبیٹیبیٹی3441333333333176176104104104104525252یعنی مثلاً 100روپے میں سے مرحوم کی ہرایک بیوہ کو 3.125 روپے، مرحوم کی والدہ کو 16.66 روپے، مرحوم کے والد کو بھی 16.66 روپے، مرحوم کے ہرایک بیٹے کو 9.848 روپے اور مرحوم کی ہر ایک بیٹی کو 4.924 روپے ملیں گے۔فقط واللہ اعلم
                                                  
عنوان: شوہر اور دو بھائیوں میں میراث تقسیم کرنے کا شرعی طریقہ
سوال: میری ایک آنٹی کا انتقال ہوگیا، ان کے نام پر ایک گھر ہے، مرحومہ کے ورثاء  میں شوہر اور دو بھائی ہیں، ان کی اولاد نہیں ہے، پوچھنا یہ ہے کہ شر یعت کے مطابق گھر کی تقسیم کس طرح ہوگی؟
جواب: صورتِ مسئولہ میں اگر واقعۃ مرحومہ کے ورثاء میں صرف شوہر اور دو بھائی ہیں، اس کے علاوہ کوئی وارث (والد، والدہ، بہنیں وغیرہ) نہیں ہے، تو ان کی میراث کو ان کے ورثاء میں تقسیم کرنے کا شرعی طریقہ یہ ہے کہ سب سے پہلے مرحومہ کے ذمے  اگر کسی کا قرض ہو تو اس کو کل ترکہ میں سے ادا کیا جائے گا، اس کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذ کرنے کے بعد باقی کل ترکہ منقولہ و غیر منقولہ کو 4 حصوں میں تقسیم کرکے دو حصے مرحومہ کے شوہر کو اور ایک حصے ان کے ہر ایک بھائی کو ملے گا۔صورتِ تقسیم یہ ہے:میت: خاتون،مسئلہ:4/2شوہربھائیبھائی11211یعنی مثلا 100 روپے میں سے 50 روپے مرحومہ کے شوہر کو اور 25 روپے ان کے ہر ایک بھائی کو ملیں گے۔فقط واللہ اعلم
                                                  
عنوان: ترکہ کی تقسیم
سوال: گھر کے سربراہ کا انتقال ہونے کے بعد ورثاء میں ایک بیوہ ، ایک شادی شدہ بیٹا اور ایک شادی شدہ بیٹی شامل ہیں، میت کے ترکہ میں ایک گھر ہے،جس میں بیوہ اور شادی شدہ بیٹے کی رہائش ہے، لہذا میراث کی تقسیم کا طریقہ کار واضح فرمادیں،نیز کتنا حصہ کس کا ہوگا یہ بھی واضح فرمادیں؟
جواب: صورت مسئولہ میں مرحوم کے ترکہ کی  تقسیم کا شرعی طریقہ یہ ہے کہ سب سے پہلے مرحوم کے حقوق متقدمہ، یعنی تجہیز و تکفین (کفن ، دفن)کا خرچہ نکالنے کے بعد اگر مرحوم کے ذمہ کوئی قرض ہو تو اسے باقی ترکہ سے ادا کرنے کے بعد اگر مرحوم نےکوئی جائز وصیت کی ہو تو اسے باقی ترکہ کے ایک تہائی حصے میں سے نافذ کرنےکےبعد باقی ماندہ کل ترکہ منقولہ وغیر منقولہ کو  24حصوں میں تقسیم کر کے مرحوم کی بیوہ کو 3 حصے ،بیٹے کو 14 حصے اور بیٹی کو 7 حصے ملیں گے ۔صورت تقسیم یہ ہے:میت:8 / 24بیوہ بیٹابیٹی173147یعنی  100 روپے  میں سے 12.50 روپے ،بیٹے کو 58.33 روپے اور بیٹی کو 29.166 روپے ملیں گے۔ملاحظہ :یہ تقسیم اس صورت میں ہے کہ اگر مرحوم کے والدین  میں سے کوئی حیات نہ ہو،اگر والدین میں سے کوئی حیات ہے تو  تقسیم مختلف ہوگی،بوقتِ ضرورت دوبارہ معلوم کریں۔فقط واللہ اعلم
                                                  
عنوان: میراث کی تقسیم کے وقت حاضر یتیم اور محتاج لوگوں کو دینے کا حکم
سوال: جیسا کہ سورۃ النساء آیت نمبر: 8 میں ہے:ترجمہ:’’اور جب حاضر ہوں تقسیم کے وقت رشتہ دار اور یتیم اور محتاج تو ان کو کچھ کھلادو اس میں سے، اورکہہ دو ان کو معقول بات۔‘‘ صدق اللہ العظیم۔سوال نمبر۱: ایسے رشتہ دار یعنی یتیم اور محتاج جن کا ترکہ میں اللہ کی طرف سے کوئی حصہ مقرر نہیں ہے، اور وہ تقسیمِ ترکہ کے وقت حاضر ہوجاتے ہیں، تو ان کو کچھ دینے کی صورت کیا ہوگی؟ یعنی کیا پہلے اللہ کی طرف سے مقرر کردہ اصول کے مطابق ترکہ تقسیم ہوگا اور اس کے بعد ہر فریق اپنے حصے میں سے اپنی مرضی سے چاہے تو ان افراد کو کچھ دے یا نہ دے، یا ان افراد کو مشترکہ ترکہ میں سے قبل از تقسیم تمام فریقین کی باہمی رضامندی سے کچھ دے دیا جائے، اور بعد میں ترکہ تقسیم ہو؟سوال نمبر ۲: کیا اس حکم پر عمل کرنا لازم ہے یا اختیاری؟سوال نمبر ۳: معقول بات سے کیا مراد ہے؟ مثال سے وضاحت فرمائیں!
جواب: ۱۔واضح رہے کہ اگر تقسیم کہ وقت یتیم اور محتاج جمع ہوجائیں تو شریعت نے انہیں تقسیم کے بعد حاصل شدہ حصے سے، ہر بندے کو انفرادی طور پر کچھ صدقہ کرنے کی تلقین کی ہے، ان یتیم اور محتاج لوگوں کے لیے شریعت کے طرف سے باقاعدہ طور پر کوئی مقرر حصہ نہیں ہے۔حضرت مفتی شفیع رحمہ اللہ نے اس کے متعلق معارف القرآن میں لکھا ہے:’’خلاصہ یہ ہے کہ میراث کی تقسیم کے وقت اگر کچھ دور کے رشتہ دار یتیم، مسکین وغیرہ جمع ہوجائیں جن کا کوئی حصہ ضابطۂ شرعی سے اس میراث میں نہیں ہے تو ان کے جمع ہوجانے سے تم تنگدل نہ ہو، بلکہ جو مال خدا تعالیٰ نے تمہیں بلا محنت عطا فرمایا ہے، اس میں سے بطور شکرانہ کچھ عطا کردو، اور غنیمت جانو کہ خرچ کا ایک اچھا موقع مل رہا ہے، اس موقع پر ان لوگوں کو کچھ نہ کچھ دے دینے سے ان دور کے رشتہ داروں کی دل شکنی اور حسرت کا ازالہ ہوجائے گا۔۔۔ اور ایک بات یہ معلوم کرلینا ضروری ہے کہ ان لوگوں کو تبرعاً جو دیا جائے گا، مجموعی مال میں سے نہیں، بلکہ بالغین ورثاء میں سے جو حاضر ہوں وہ اپنے حصہ میں سے دیں، نابالغ اور غائب کے حصہ میں سے دینا درست نہیں۔‘‘(سورۃ النساء، ج: 2، ص: 313 - 314، ط: مکتبہ معارف القرآن کراچی)۲۔ صورتِ مسئولہ میں مذکورہ حکم یعنی تقسیم کے وقت یتیم اور محتاج رشتہ داروں کو کچھ دینے کا حکم مستحب ہے، نہ کہ واجب۔بیان القرآن میں اس کے متعلق لکھا ہے:’’مسئلہ: یہ حکم واجب نہیں مستحب ہےاور اگر ابتداء میں واجب ہوا ہوتو وجوب منسوخ ہے۔‘‘(سورۃ النساء، ج: 1، ص: 330،ط: مکتبہ رحمانیہ)۳۔مذکورہ آیت میں معقول بات سے مراد شفقت اور حسن ادب سے بات کرنا مراد ہے، جیسے کوئی اپنی اولاد کے ساتھ شفقت سے بات کرتا ہے۔تفسیر مظہری میں ہے:"وليقولوا قولا سديدا (۹) يعنى يقول الاترياء من الورثة ضعفاءهم بالشفقة وحسن الأدب او الأولياء لليتامى قولا حسنا شفقة كما يقولون لاولادهم بالشفقة."(سورة النساء، ج: 2، ص: 21، ط: مكتبة الرشيدية الباكستان)فقط والله أعلم
                                                  
عنوان: ترکہ کی تقسیم
سوال: میں اپنے والد کے مکان میں رہائش پزیر ہو ں جو دو منزلہ ہے، ایک منزل کرائے پر ہے اور ایک منزل پر میری رہائش ہے۔ میری دو بہنیں ہیں جو شادی شدہ ہیں، جب کہ والدین کا انتقال ہوچکا ہے، کرائے کی تقسیم کیسے ہوگی۔
جواب: واضح رہے کہ انتقال کے بعد مرحوم شخص کی تمام جائیداد ترکہ بن  جاتی ہے اور اس میں مرحوم کے تمام ورثاء کا شرعا حق ہوتا ہے ،لہذا صورت مسئولہ میں والد مرحوم کے مکمل مکان میں تمام ورثاء کا حق ہے ،جو منزل کرائے پر ہے اس  کے کرائے پر بھی تمام ورثاء کا حق ہے ،اسی طرح  جس منزل میں سائل کی رہائش ہے اس پر بھی تمام ورثاء کا حق ہے ،اگر کوئی وارث  اپنے حصہ کا مطالبہ  کرے تو سائل پر اس کا حصہ  دینا ضروری ہے ۔اگر  سائل کے مرحوم والد کے ورثاء میں صرف ایک بیٹا اور دو بیٹیاں ہیں تو ترکہ کی تقسیم کا شرعی طریقہ  یہ ہے کہ مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگراس کے ذمہ کوئی قرض ہو اسے ادا کرنے کے بعد،اور اگر اس نے کوئی جائز وصیت کی ہو اسےباقی مال کے  ایک تہائی میں نافذ کرنے کے بعد باقی ترکہ منقولہ وغیر منقولہ کو  4 حصوں میں تقسیم کرکے   بیٹے کو 2 حصے اور ہر ایک بیٹی کو ایک ایک حصہ ملےگا ۔صورت تقسیم یہ ہے :میت:4بیٹا بیٹی بیٹی211یعنی 100 روپے میں سے بیٹے کو 50 روپے اور ہر بیٹی کو 25 روپے ملیں گے ۔ملحوظ:یہ تقسیم اس صورت میں ہے  جب ورثاء میں صرف سائل اور اس کی دو بہنیں ہوں ،اگر  والدین کے ورثاء میں کوئی اور وارث موجود ہو یا ان کے کسی وارث کا ان کے بعد انتقال ہوگیا ہوپھر شرعی تقسیم دوسرے طریقے سے ہوگی جو ورثاء کی تفصیل لکھ کر  دوبارہ معلوم کی جاسکتی ہے ۔فقط واللہ اعلم
                                                  
عنوان: کلالہ کی رواثت کی تقسیم
سوال: کلالہ کا دو بھتیجے اور ایک بھتیجی ہو تو ہر ایک کو کتنا حصہ ملے گا،باقی کوئی بھی زندہ نہیں ہے؟
جواب: صورتِ مسئولہ میں مرحوم کےترکہ کی تقسیم کاشرعی طریقہ یہ ہے کہ مرحوم کےحقوق متقدمہ یعنی تجہیزوتکفین ان کےخرچہ سے اداکرنےکےبعد ،اگرمرحوم پرکوئی قرض ہے توقرضہ  ان کےترکہ سےاداکرنےکے بعد ،اوراگرمرحوم نےکوئی جائز وصیت کی ہے تواس باقی ترکہ  کےایک تہائی میں سے اداکرنےکےبعد ،باقی کل ترکہ منقولہ اورغیر منقولہ کو2 حصوں میں تقسیم کرکے ہرایک بھتیجے کو 1 حصہ ملے گاجب کہ بھتیجی محروم رہے گی۔صورتِ تقسیم یہ ہے :کلالہ :2۔بھتیجا بھتیجابھتیجی 11محروم یعنی 100 روپے میں سے ہرایک بھتیجے کو 50 روپے ملیں گے ۔در مختار میں ہے:"إن ابن الأخ لایعصب أخته کالعم لایعصب أخته وابن العم لایعصب أخته وابن المعتق لایعصب أخته بل المال للذکر دون الأنثیٰ لأنها من ذوي الأرحام، قال في الرحبیة: ولیس ابن الأخ بالمعصب من مثله أو فوقه في النسب".(كتاب الفرائض ،‌‌فصل في العصبات ،ج:6، ص:783-784، ط:سعید)فقط واللہ اعلم
                                                  
عنوان: بیوہ، دوحقیقی بہنوں اور ایک باپ شریک بھائی میں ترکہ کی تقسیم
سوال: حامد کا انتقال ہوگیا، ورثاء میں بیوہ، دو حقیقی بہنیں اور ایک علاتی بھائی ہے، متوفٰی کی کوئی اولاد نہیں ہے، والدین انتقال کرچکے ہیں، متوفٰی کی میراث میں ایک دکان ہے،  تو معلوم یہ کرنا ہے کہ اس دکان کا بٹوارہ کیسے ہوگا؟ کس کو کتنا حصہ ملے گا؟
جواب: صورتِ مسئولہ میں مرحوم حامد کاترکہ تقسیم کرنے کاشرعی طریقہ یہ ہے کہ مرحوم کے ترکہ سےاُس کے حقوقِ متقدمہ اداکرنے کے بعد یعنی تجہیز وتکفین  کے اخراجات نکالنے کے بعد، اگرمرحوم کے ذمہ کسی کاقرضہ ہو تو اُسے ادا کرنے کے بعد اور اگرمرحوم نے کوئی جائز وصیت کی ہوتوباقی ترکہ کے ایک تہائی میں اُسے نافذ کرنے کے بعد باقی تمام جائیدادِمنقولہ وغیرِمنقولہ کو 12 حصوں میں تقسیم کرکے مرحوم کی بیوہ  کو 3حصے،  ہر ایک حقیقی بہن کو 4حصےاور باپ شریک بھائی کو ایک حصہ ملے گا۔صورتِ تقسیم یہ ہے:میت: 12بیوہحقیقی بہنحقیقی بہنباپ شریک بھائی3441یعنی 100 روپے میں سے مرحوم کی بیوہ کو 25روپے، ہر ایک حقیقی بہن کو 33.3333روپے اور باپ شریک بھائی کو 8.3333روپے ملیں گے۔فقط واللہ اعلم
                                                  
عنوان: سرکاری فنڈ کی شرعی حیثیت
سوال: میرے بہنوئی کاانتقال ہوگیاہے،وہ پولیس میں تھے، ان کی بیوہ اور دوبیٹیاں ہیں ، بیٹاکوئی نہیں ہے،ہم بہنوئی کے کچھ فنڈاور پینشن وغیرہ کے حوالے سے  ہیئرشپ بنوانے گئے ،dcآفس والے آفسرنےکہا کہ اس کو پینشن ملے گالیکن ان کا بیٹانہیں ہے، لہذا اس کو فنڈ نہیں ملے گا، جناب فرمائےکہ کیاشرعاًفنڈمرحوم کی بیوہ اور بیٹیوں کاحق ہےیانہیں ؟
جواب: واضح رہے کہ مرحوم کے انتقال کے بعد سرکار کی طرف سے ملنے والا فنڈ اگر مرحوم کی  ماہانہ تنخواہ سے کٹوتی کرکے قائم کیاگیاہو، تو ایسی صورت میں مذکورہ فنڈمرحوم کی  وراثت شمارہوکرتمام ورثاء کے درمیان ان کے شرعی حصص کے مطابق تقسیم ہوگا اوراگر مذکورہ فنڈمرحوم کی تنخواہ سےکٹوتی کرکے قائم  نہیں کیا گیاہو،بل کہ سرکارکی طرف سے میت کی اہلِ خانہ کے ساتھ تبرع واحسان کے طورپردیاجاتاہو،تو ایسی صورت میں مذکورہ فنڈ ترکہ میں شامل نہیں ہوگا بل کہ سرکارکی طرف سے جن لوگوں کو دیاجاتاہوں(خواہ بیٹاہویابیٹی ہویاکوئی اور وارث) انہی کو ملے گا۔لہذا صورتِ مسئولہ میں اگر مذکورہ فنڈمرحوم کی تنخواہ سے کٹوتی کرکے جمع نہیں کیا گیا ہو،بل کہ سرکارکی طرف سے مرحوم کے بیٹے کےلیے ہواور مرحوم کا کوئی بیٹانہیں ہے، تو ایسی صورت سرکارکے ذمہ مرحوم کے مذکورہ فنڈدینا لازم نہیں ہے۔"الفقہ الاسلامی وادلتہ"میں ہے:"التركة: ما يتركه الميت مما كان يملكه من الأموال النقدية والعينية والحقوق. فلا يدخل في التركة الأمانات ونحوها مما لم يكن يملكه."(الباب السادس المیراث،الفصل الاول،مصطلحات،الترکۃ،ج:10،ص:7701،ط:دارالفکر)امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔" (کتاب الفرائض،ج:4،ص:342، عدم جریان میراث در وظیفہ سرکاری تنخواہ، ط: مکتبہ دارالعلوم کراچی)فقط واللہ اعلم
                                                  
عنوان: ایک بیوہ اور پانچ بیٹوں میں میراث تقسیم کرنے کا شرعی طریقہ
سوال: ایک بندے کا انتقال ہوگیا جس کے ورثاء میں ایک بیوہ اور پانچ بیٹے ہیں، ان کے درمیان وراثت کیسے تقسیم ہوگی؟
جواب: صورتِ مسئولہ میں  مرحوم کے ورثاءمیراث تقسیم کرنے کا شرعی طریقہ  یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات نکالے جائیں گے، اس کے بعد اگر اس کے ذمے کسی کا قرض ہو تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذکرنے کے بعد باقی کل ترکہ منقولہ و غیر منقولہ کو 40 حصوں میں تقسیم کرکے 5 حصےمرحوم کی بیوہ کو اور 7 حصے ان کے ہر ایک بیٹے کو ملے گا۔ صورتِ تقسیم یہ ہے:میت:والد، مسئلہ:40/8بیوہبیٹابیٹابیٹابیٹابیٹا17577777یعنی مثلا 100 روپے میں سے12.5 روپے مرحوم کی بیوہ کو اور17.5 روپے ان کے ہر ایک بیٹے کو ملیں گے۔فقط واللہ اعلم
                                                  
عنوان: بیوہ، چھ بیٹے اور چار بیٹیوں میں ترکہ کی تقسیم
سوال: والد کا انتقال ہو گیا ہے، وارثین میں والدہ، 6 بھائی اور  4 بہنیں ہیں، انتقال کے وقت دو رہائشی مکانات، والد کی ملکیت میں تھے، جن کی مجموعی قیمت تقریباً 60 لاکھ ہے،  اس کے علاوہ نقد رقم میں سے 6لاکھ 50ہزار تھے، جن سے آخری 1بھائی اور 1بہن کی شادی کی گئی اور موجودہ مکان کی  روغن اور مرمت کا کام کیا گیا، نقدرقم تمام وارثین کی پیشگی رضا مندی اور اتفاقِ رائے سے خرچ کی گئی، اب ترکے کی تقسیم شرعی طریقہ سے کیسے کریں؟ راہ نمائی فرمائیں۔
جواب: صورتِ مسئولہ میں  سائل کے مرحوم والد کے ترکہ   کی تقسیم کا شرعی طریقہ یہ ہے کہ مرحوم کے ترکہ میں سے اس کے حقوقِ متقدمہ یعنی تجہیز وتکفین کے اخراجات نکالنے کے بعد، مرحوم کے ذمہ اگر کوئی قرض ہو تو  اسے مرحوم کے کل  ترکہ میں سے ادا کرنے بعد، مرحوم نے اگر کوئی  جائز وصیت کی ہو تو اسے ایک  تہائی ترکہ میں سے نافذ کرکےباقی کل منقولہ وغیر منقولہ  ترکہ کو 128 حصوں میں تقسیم کرکے  مرحوم کی بیوہ  کو  16 حصے، مرحوم کے ہر ایک بیٹے کو 14، 14 حصے کرکے، اور ہر ایک بیٹی کو  7، 7 حصے کرکے دئیے جائیں گے۔یعنی 6000000 روپے میں   مرحوم کی بیوہ کو 750000 روپے، مرحوم کے ہر ایک بیٹے کو  656250 روپے اور ہر ایک بیٹی کو 328125 روپے ملیں گے۔باقی  نقد رقم جو تمام عاقل بالغ ورثاء کی باہمی رضامندی سے خرچ کی گئی ہے تو ورثاء کی رضامندی سے ایسا کرنا جائز تھا۔فقط واللہ اعلم
                                                  
عنوان: وراثت کی تقسیم
سوال: ایک شوہر کی دو بیویاں تھی، ایک بیٹی تھی اور ایک بیٹا تھا ،شوہر کی وراثت کس طرح تقسیم ہوگی ؟ دوسری بیوی شوہر کے انتقال کے وقت نکاح میں موجود تھی ،بیوی کے زندہ ہونے یا مرنے کا  کسی کو علم نہیں ہے اس بارے میں کافی جگہوں سے تفتیش کی مگر کسی کو اس بارے میں علم نہیں ہے، ایک پراپرٹی میں دونوں بیویوں کا نام موجود ہے، جب کہ دوسری پراپرٹی میں صرف ایک بیوی کا نام موجود ہے، براہ کرم راہ نمائی مطلوب ہے کہ دونوں پراپرٹی میں میراث کس طرح تقسیم ہوگی؟
جواب: صورتِ مسئولہ میں وراثت تقسیم کرنے کا شرعی طریقہ یہ ہے کہ مرحوم کے حقوقِ متقدمہ یعنی تجہیز وتکفین کاخرچہ نکالنے کے بعد،اگر اس کے ذمہ کوئی قرض ہو اسے ادا کرنے کے بعد،اگر اس نے کوئی جائز وصیت کررکھی ہو اسے ایک تہائی میں نافذ کرنے کے بعد باقی ترکہ منقولہ وغیر منقولہ کو 48حصوں میں تقسیم کرکے،بیواؤں میں سے ہر ایک بیوہ کو 3حصے،بیٹے کو 28حصے،بیٹی کو 14حصے ملیں گے۔صورتِ تقسیم یہ ہے:میت:(شوہر)۔۔۔8/ 48بیوہبیوہبیٹابیٹی17332814یعنی فیصد کے اعتبار سے بیواؤں میں سے ہر ایک بیوہ کو 6.25فیصد،بیٹے کو 58.333فیصد،بیٹی کو 29.166فیصد ملیں گے۔نیز بیوہ کےمرنے کا جب تک یقین نہ ہوجائے اس وقت تک اس کے حصہ کو محفوظ رکھاجائےگا،جب یقین ہوجائے تو اس کا حصہ  اس کے ورثاء کے درمیان تقسیم کردیا جائے گا۔"بدائع الصنائع" میں ہے:"‌فإذا ‌مات ‌واحد ‌من ‌أقاربه يوقف نصيبه إلى أن يظهر حاله أنه حي أم ميت لاحتمال الحياة والموت للحال."(كتاب المفقود، ص:196، ج:6، ط:دار الكتب العلمية)فقط والله أعلم
                                                  
عنوان: نانا کی میراث کی تقسیم
سوال: میرے نانا مرحوم کے کل تین بیٹے اور چھ بیٹیاں ہوئی تھیں، ایک بیٹے کا نانا مرحوم کی زندگی میں انتقال ہوگیا تھا، اور وہ شادی شدہ تھا، اس کی بیوہ میرے نانا کی ماتحتی میں تھی، نانا کے انتقال کے بعد میری نانی نے اس کی دوسری جگہ شادی کروا دی تھی، اب وہ اپنے شوہر کے ساتھ اپنے گھر میں رہتی ہے، نانا کی بظاہر بڑی پراپرٹیوں میں دو فلیٹ اور ایک دکان تھی، دو فلیٹوں کو نانا نے اپنی زندگی میں اپنے دونوں بیٹوں کے نام کردیا تھا، اور اس کا قبضہ بھی اپنے بیٹوں کو اپنی زندگی میں ہی دے دیا تھا، اور دکان کے حوالے سے زبانی یہ  وصیت کی تھی کہ یہ دکان میری بیوی کی ہے ، (جس کے کرائے سے میری بیوی اپنی ضروریات پوری کرے گی) میری بیوی کے بعد میری لڑکیوں کی ہے، واضح رہے کہ میرے نانا کے انتقال کو اب کافی سال گزر گئے ہیں، نانی الحمد اللہ حیات ہیں،میرے نانا کی زبانی وصیت پر تمام ورثاء (میرےماموں، نانی، والدہ اورتمام خالائیں)اب تک متفق رہے ہیں، نانی دکان کے کرائے سے اپنی ضروریات پوری کرتی رہی ہیں، اور دیگر اپنے پوتے پوتیوں اور نواسے نواسیوں کی شادیوں پر ایک خاص فارمولے کے تحت برابری کے اصول پر گفٹ دیتی رہی ہیں، اب میری کچھ خالاؤں کو رقم کی ضرورت ہے،اور وہ بہت زیادہ مجبور بھی ہیں، وہ کہتی ہیں کہ ہمیں اب اپنے والد کی دکان میں سے وراثت کا حصہ چاہیے،دونوں ماموں کہتے ہیں کہ ابو نے ہمیں فلیٹ دے دیا، ابو کی وصییت کے مطابق یہ دکان بہنوں کی ہے، ہمارا اس میں حصہ نہیں ہے، ہم اس پر راضی ہیں، نانی بھی اپنی کچھ بیٹیوں کے مالی وسائل کو دیکھ کر دکان فروخت کرنے پر راضی ہوگئی ہیں، میرے نانا کے انتقال کے کافی سالوں بعد ابھی کچھ سالوں پہلے میری ایک خالہ کا بھی انتقال ہوگیاہے،اب نانی کی حیاتی میں انتہائی مجبوری کی بناء پر تمام ورثاء نانا کی دکان فروخت کرنے پر متفق ہوگئے ہیں، لیکن یہ لوگ تقسیم اس فارمولے کے تحت کررہے ہیں پہلے نانی کے کنوارے پوتے پوتیوں اور نواسے نواسیوں کی شادی کے گفٹ کے پیسے نکالینگے، اس کے بعد بقایا رقم کے سات حصے کرینگے، ایک نانی کا،چھ بیٹیوں (بشمول ایک مرحومہ خالہ )کا، علماءکرام سے پوچھنا یہ تھا کہ کیا نانا کی وراثت صحیح تقسیم ہورہی ہے؟؟؟ اگر تقسیم صحیح نہیں ہے تو پھر شرعی طور پر تقسیم میں رہنمائی کر دیجئے۔وضاحت:دو پلاٹ تھے الگ الگ دونوں بیٹوں کو ہبہ کیا تھا اورمکمل قبضہ اور تصرف بھی دیا تھا،اور یہ دونوں فلیٹ  خالی تھےاور بیٹے راضی تھے۔اور بیٹے دوکا ن کے تقسیم سے دست بردار ہوئے۔
جواب: واضح  رہے  کہ   ہر شخص زندگی میں اپنے مملوکہ مال کا مالک ہوتاہے، اس کی زندگی میں اولاد کا اس میں حصہ نہیں ہوتا، تاہم اگر  وہ اپنی  زندگی میں  اپنا مال خوشی   و رضا سے  اولاد کے درمیان تقسیم کرنا چاہے تو کرسکتا ہے، اور  اپنی زندگی میں جو  مال وغیرہ   تقسیم کیا جائے   وہ   میراث نہیں، بلکہ  ہبہ (گفٹ) کہلاتا  ہے،  اور   رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا  ہے، جیساکہ حضرت نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . و في رواية ... قال: «فاتقوا الله و اعدلوا بين أولادكم»."(مشکوٰۃ  المصابیح، 1/261، باب العطایا، ط: قدیمی)ترجمہ:"حضرت نعمان  بن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسولِ کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت)اپنی  زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنے مال   میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعًا غیر منصفانہ کہلائے گی۔         البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی کثرتِ شرافت، ودِین داری کے یا  زیادہ خدمت گزار ہونے کی بنا پر یا غریب ہونے کی بناء پر اس کو  دوسروں کی بہ نسبت کچھ زیادہ دے تو اس کی  اجازت  ہے، لیکن کسی کو بالکل محروم کردینا اور کسی کو دینا درست نہیں ہے۔مذکورہ تفصیل کی رو سے  صورتِ مسئولہ  میں  سائل کے نانا نے اپنے مملوکہ دوفلیٹ دوبیٹوں کے نام کرکے ان کو مالکانہ قبضہ اور تصرف کے ساتھ حوالہ بھی کردیاتھاتویہ دونوں اپنے اپنے فلیٹ کے مالک بن گئےتھے ،البتہ سائل کے نانا نے اپنی بیٹیوں کو بالکل محروم رکھا انہیں کچھ نہیں دیاتو وہ اس غیر منصفانہ عمل کی وجہ سے گناہ گار ہوئے، سائل کے دونوں ماموں  کو چاہیے کہ وہ اپنے والد کو اخروی مواخذے سے بچانے کے لیے ان دونوں فلیٹوں کو سب  میں برابر برابر تقسیم  کردیں، یا کچھ رقم  وغیرہ دے کر بہنوں اور والد ہ کو راضی  کرلیں، یا  بیٹیاں  اپنی والد کو معاف کردیں؛ تاکہ وہ آخرت کی پکڑ سے بچ جائے۔سائل کے نانا کی  بیوی  چوں کہ نانا کی شرعی وارث ہے،لہذا نانی کے لیے ضروری ہے کہ مذکورہ دوکان  کو شرعی حساب کے مطابق ورثاء میں تقسیم کریں،اور دوکان کا جو کرایہ نانی استعمال کرتی رہی ہے وہ چوں کہ  ورثاء کی رضامندی سے کرتی رہی ہے؛ لہذا خرچ شدہ کرایہ ترکہ میں شامل نہیں ہوگا،نیز پوتے ،پوتیوں ،نواسے اور نواسیوں کا میراث میں کوئی حصہ  نہیں ہیں،البتہ ورثاء میں سے کوئی اپنے شرعی حصہ میں سے انہیں کچھ دینا چاہیے تو دے سکتاہے اور یہ اس کی طرف سے احسان اور تبرع ہوگا۔سائل کے نانا مرحوم  کے ترکہ کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوقِ  متقدمہ یعنی تجہیز و تکفین کے اخراجات نکالنے کے بعد ، اگر مرحوم کے ذمہ کوئی قرضہ ہو  تو کل ترکہ سے  قرضہ ادا کرنے کے بعد ، اگر مرحوم نے کوئی جائز وصیت کی ہو تو ایک تہائی مال میں سے وصیت کو نافذ کرکے  باقی کل  منقولہ و غیر منقولہ ترکہ  کو48حصوں میں تقسیم کر کے اس میں سے 6حصے  سائل کی نانی  (بیوہ) کو، 7،7 حصے ہر بیٹی کو ملیں گے۔صورتِ تقسیم یہ ہے:میت(نانا)8/ 48بیوہبیٹیبیٹیبیٹیبیٹیبیٹیبیٹی176777777فیصد کے اعتبار سے سائل کی نانی کو12.5فیصد اور ہر ایک بیٹی کو14.583فیصد ملے گا۔نیز فوت شدہ بیٹی کا حصہ اس کے ورثاء کے درمیان تقسیم ہوگا۔فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."وفیہ ایضا :"ولا تجوز الوصية للوارث عندنا إلا أن يجيزها الورثة."       (کتاب الوصایا،ج:6،ص:90،ط:دار الفکر)شرح المجلہ میں ہے:’’الأموال المشترکة شرکة الملک تقسم حاصلاتها بین أصحابها علی قدر حصصهم". (شرح المجلة للأتاسي،  الفصل الثاني: في بيان كيفية التصرف في الأعيان المشتركة،4/14، الْمَادَّةُ :1073،ط: رشیدیه)فقط واللہ اعلم
                                                  
عنوان: چار بیٹوں اور تین بیٹیوں میں ترکہ کی تقسیم
سوال: ہمارےوالدصاحب کا انتقال ہوا، ورثاء میں پانچ بیٹے اور چار بیٹیاں تھیں، مرحوم کی بیوہ اور والدین پہلے انتقال کرچکے تھے،پھر ہمارے ایک غیرشادی شدہ بھائی کا انتقال ہوا، ورثاء میں چار بھائی  اور چار بہنیں تھیں، پھر ہماری ایک غیر شادی شدہ بہن کا انتقال ہوا، ورثاء میں چار بھائی اور تین بہنیں تھیں، اب سوال یہ ہے کہ والدصاحب کاترکہ اُن کے ورثاء میں کیسے تقسیم ہوگا؟
جواب: صورتِ مسئولہ میں آپ کے والد مرحوم کا ترکہ تقسیم کرنے کا شرعی طریقہ یہ ہے کہ مرحوم کے ترکہ سے اُن کے حقوقِ متقدمہ ادا کرنے کے بعدیعنی تجہیز وتکفین کے اخراجات ادا کرنے کے بعد، اگر مرحوم کے ذمہ کسی کا قرضہ ہو تو اُسے ادا کرنے کے بعد اور اگر مرحوم نے کوئی جائز وصیت کی ہو تو باقی ترکہ کے ایک تہائی میں اُسے نافذ کرنے کے بعد باقی تمام جائیدادِ منقولہ وغیرِ منقولہ کو11 حصوں میں تقسیم کرکے مرحوم کے ہر ایک زندہ بیٹے کو 2، 2 حصے اور ہر ایک زندہ بیٹی کو ایک، ایک حصہ ملے گا۔صورتِ تقسیم یہ ہے:میت (والد، ایک بھائی اور ایک بہن):11بیٹابیٹابیٹابیٹابیٹیبیٹیبیٹی2222111یعنی 100 روپے میں سے مرحوم کے ہر ایک زندہ بیٹے کو 18.1818روپے اور ہر ایک زندہ بیٹی کو 9.0909روپے ملیں گے۔فقط واللہ اعلم
                                                  
عنوان: تقسیم ِ میراث کا مطالبہ اور تقسیم
سوال: میں منوڑہ کراچی کا رہائشی ہوں، میرے والد کا 2014ء میں انتقال ہوچکا ہے، میرے ساتھ میری والدہ، بیوی، دو بیٹے اور ایک بیٹی ہے، اس کے علاوہ میری ایک بہن اور ایک بھائی ہے اور دونوں شادی شدہ ہیں، والد صاحب مندرجہ ذیل اثاثہ جات چھوڑ کر گئے ہیں،جن کی موجودہ مالیت درج ذیل ہے: ایک عدد مکان جس میں میری فیملی اور میری والدہ رہائش پذیر ہیں، اس کی مالیت 1 کروڑ روپے ہے، اسی طرح دو عدد پلاٹ (زمین) جس کا رقبہ 80، 80 گز ہیں ، ان دونوں پلاٹوں کی مالیت 16 لاکھ روپے ہے، اس کے علاوہ والد صاحب کی الماری میں کچھ سامان تھا جو میرے علم میں نہیں ہے ،کیوں کہ میری والدہ اور بہن نے الماری کے تالے کو میری غیر موجودگی میں توڑدیا تھا، میں اس وقت مالی مشکلات کا شکار ہوں ، میری بیوی کے گُردے فیل ہوچکے ہیں اور ہفتے میں 3 دن مجھے اپنی بیوی کے ساتھ ڈائیلیسس کروانے کے لیے ہسپتال لے کرجانا پڑتا ہے، اسی وجہ سے میں کہیں ملازمت نہیں کرسکتا، میرا ایک بیٹا نوکری پر ہے جو ایک پرائیویٹ ادارے میں ملازمت کرتا ہے، جس کی تنخواہ 24،000 روپے ہے، میری والدہ اور بہن مجھے زور دے رہی ہیں کہ والد کی وراثت تقسیم کروں، آپ سے گزارش ہے کہ میری راہ نمائی فرمائیں کہ:1۔ اسلام کے اس معاملے میں کیا احکامات ہیں؟2۔ مندرجہ بالا صورت میں جائیداد کی تقسیم کے لیے بھی راہ نمائی فرمائیں۔
جواب: صورتِ مسئولہ میں سائل کےوالد  کے انتقال کے بعد اس کی میراث (اگر اس پر قرض وغیرہ ہو تو اسے کل مال سے  ادا کرنے اور اس نے جائز وصیت کی ہو تو اسے بقیہ مال کے ایک تہائی سے نافذ کرنے کے بعد)ورثاء میں جلدازجلدمیراث تقسیم کرنا ضروری ہے ؛ کیوں کہ متروکہ مال میں ورثاء کا حق ہوتاہے،اس لیے میراث کو  ورثاء کے مطالبہ کے باوجود تقسیم  نہ کرنا شرعاً جائز نہیں ۔باقی مرحوم والد کے ترکہ کی تقسیم کا شرعی طریقہ یہ ہے کہ سب سے پہلے مرحوم کے حقوق ِ متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کوئی قرض ہو  اسے کل مال سے ادا کرنے کے بعد ،اگر مرحوم نے کوئی جائز وصیت کی ہو تو اسے بقیہ مال کے ایک تہائی سے نافذ کرنے کے بعد کل ترکہ منقولہ وغیر منقولہ کو 40 حصوں میں تقسیم کرکے مرحوم کی بیوہ کو 5حصے اور مرحوم  کے ہر بیٹے کو 14 حصے اور بیٹی کو 7 حصے ملیں گے ۔صورت ِ تقسیم یہ ہے :میت: 40/8بیوہبیٹابیٹابیٹی17514147یعنی فیصد کے اعتبار سے مرحوم کی بیوہ کو 12.50فیصد اور مرحوم کے ہر بیٹے کو 35 فیصد اور مرحوم کی بیٹی کو 17.50فیصد ملے گا ۔مجلۃ الاحکام العدلیہ میں ہے :"المادة (1130) إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه."(الکتاب العاشر؛الشرکات،الباب الثانی فی بیان القسمۃ،الفصل الثالثفی بیان قسمۃ الجمع،ص:۲۱۸،نور محمد کتب خانہ)فقط واللہ اعلم
                                                  
عنوان: ایک وارث کا مکان کے کاغذات کےلئے خرچہ کرنا اور بعد میں دیگر ورثاء سے خرچہ کا مطالبہ کرنے کا حکم
سوال: مجھے ایک مسئلہ کے بارے میں بات پوچھنا تھا، میرے والد محترم کا گھر جو تھا وہ گھر بیچ کے ہم نے وراثت تقسیم کر چکے ہیں، ہمارے گھر کے کاغذات پورے نہیں تھے، اب خریدار جو ہے وہ ضد کر رہا ہےکہ  کاغذات مکمل کر دو ، میں چاہتا ہوں کہ  جو خرچہ آ رہا ہے، مکمل خرچہ میں اٹھاؤ ں، پھر بعد میں بہن بھائیوں سے سب سے ایک برابر پیسہ وصول کر لوں گا ،کیا یہ درست ہے؟ یا جیسے ہم نے فتوی لیا تھا کہ بھائیوں کا پورا حصہ اور  بہنوں کا آدھا حصہ؛  اس طریقہ سے وصول کرنا ہوگا ؟
جواب: صورتِ مسئولہ میں اگر سائل مکان کےکاغذات مکمل کرنے کا خرچہ ورثاء کی اجازت کے بغیر خود ادا کرتا ہے تو یہ اس کی طرف سے تبرع شمار ہو گا اور بعد میں رجوع کرنے کا حق حاصل نہیں ہوگا، لہذا سائل کو چاہیے کہ پہلے تمام ورثاء سے اجازت لے لے   پھر مکان کے کاغذات  مکمل کروائےاور ہر وارث سے اس کے حصہ کے بقدر لے۔تنقیح الفتاوی الحامدیہ میں ہے:"المتبرع ‌لا ‌يرجع على غيره كما لو قضى دين غيره بغير أمره."(کتاب الکفالة جلد ۱ ص: ۲۸۸ ط: دارالمعرفة)شرح المجلۃ میں ہے:"تقسم حاصلات الأموال المشتركة في شركة الملك بين أصحابها بنسبة حصصهم."(الکتاب العاشر الشرکات ، المادۃ :۱۰۷۳ جلد ۳ص:۲۶ ط: دارالجیل)فقط واللہ اعلم
                                                  
عنوان: شوہر کی جائیداد میں بیوی کا حصہ
سوال: میں اپنے شوہر کی دوسری بیوی ہوں، پہلی بیوی کا انتقال تین سال پہلے ہوگیا تھا ،جس سے اس کے تین بچے ہیں ،ایک بیٹا اور دو بیٹیاں ،شوہر کے والدین کا انتقال ہوگیا ہے، اور میری کوئی اولاد نہیں ہے، شوہر کے بہن بھائی حیات ہیں، میرے سوتیلے بچوں کا کہنا ہے کہ میرا حصہ جائیداد میں نہیں ہے ،اب آپ میری رہنمائی فرمائیں۔
جواب: واضح رہے کہ شوہر کی اولاد ہونے کی صورت میں بیوی کو شوہر کی جائیداد میں سے آٹھواں حصہ ملتا ہے،اور کسی بھی وارث کے لئے جائز نہیں کہ وہ دوسرے کسی وارث کو اس کے شرعی حصے سے محروم کرے،ایسا کرنا ناجائز ، حرام اور موجبِ وبال ہے ۔باقی صورتِ مسئولہ میں سائلہ کا شوہر حیات ہے  اور وہ اپنی زندگی میں جائیداد تقسیم کرنا چاہتا ہے؟ یا شوہر کا انتقال ہو چکا ہے اور ان کی میراث میں سے سائلہ کو حصہ سے محروم کیا جا رہا ہے؟اس کی وضاحت کر کے جواب معلوم کیا جا سکتا ہے۔فقط
                                                  
عنوان: ترکہ کی تقسیم
سوال: میت کے ورثاء: بیوہ،تین بیٹیاں،ایک بیٹا،ایک بھائی ،ترکہ کی تقسیم کس طرح ہوگی؟
جواب: صورتِ مسئولہ میں مرحوم کی وراثت تقسیم کرنے کا شرعی طریقہ ہے کہ مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگراس کے ذمہ کوئی قرض ہو اسے ادا کرنے کے بعد،اور اگر اس نے کوئی جائز وصیت کی ہو اسےباقی مال کے  ایک تہائی میں نافذ کرنے کے بعد باقی ترکہ منقولہ وغیر منقولہ کو 40حصوں میں تقسیم کرکے،بیوہ کو5حصے،بیٹے کو 14حصے،بیٹیوں میں سے ہر ایک  کو 7حصے ملیں گے ، جب کہ بھائی محروم رہے گا۔صورتِ تقسیم یہ ہے:میت:۔۔8/ 40بیوہبیٹابیٹیبیٹیبیٹیبھائی17محروم514777یعنی فیصد کے اعتبار سے بیوہ  کو 12.5فیصد،بیٹے کو 35.00فیصد،بیٹیوں میں سے ہر ایک بیٹی کو17.5فیصد حصہ ملےگا۔فقط واللہ أعلم
                                                  
عنوان: والد کے فوت ہوجانے کی صورت میں اس کے بچوں کو دادا کی میراث سے حصہ نہ ملنے کی حکمت
سوال: والد سے پہلے جب بیٹا فوت ہو جائے تو اس کے بچوں کو جائیداد میں حصہ کیوں نہیں ملتا؟
جواب: حقِ وراثت کا مدار فقر و تنگ دستی پر نہیں رکھا گیااور نہ ہی مالی لحاظ سے احتیاج و ضرورت پر رکھا گیاہے، بلکہ اس کا مدار  قرابت داری کی قوت  پر رکھا گیاہے، قرابت داری پر مدار ہونے کی بنا پر میت کے ساتھ رشتہ میں جو زیادہ قریب ہوگا وہ استحقاقِ وراثت میں مقدم ہوگا، اور اس کی موجودگی میں دیگر وہ رشتہ دار جو قرابت داری میں دور ہوں گے وہ محروم قرار پائیں گے۔ پوتا علی الاطلاق محروم نہیں ہوتا، بلکہ اس وقت محروم ہوتا ہے جب کہ دادا کی مذکر اولاد موجود ہو۔اور اس کی تفصیل یہ ہے کہ شریعت نے ترکے  کی تقسیم میں قریب سے قریب ترکا اعتبار کیا ہے، قرآن کریم میں  ورثاء اور ان کے احوال وسہام کی تفصیل ذکرکرتے ہوئے واضح انداز میں  مذکورہے : "آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا فَرِيضَةً مِّنَ اللَّهِ إِنَّ اللَّهَ كَانَ عَلِيمًا حَكِيمًا" ﴿النساء: ١١﴾ترجمه :"تمہارے اصول و فروع جو ہیں تم پورے طور پر یہ نہیں جان سکتے ہو کہ ان میں کونسا شخص تم کو نفع پہنچانے میں نزدیک تر ہے۔ یہ حکم منجانب اللہ مقرر کردیا گیا بالیقین اللہ تعالیٰ بڑے علم اور حکمت والے ہیں۔"(ترجمہ از  بیان القرآن)خلاصہ  یہ ہے کہ قریبی رشتہ دار  کا تعلق دور کے رشتے دار کے مقابلے میں زیادہ ہوتا ہے ،بیٹا چوں کہ پوتے کے مقابلہ میں زیادہ قریب  ہے؛  اس لیے اصولاً وہی مستحق وراثت ہے؛ البتہ اگر میت کی وفات کے وقت اس کا کوئی بیٹا زندہ نہ ہو اور پوتے پوتیاں زندہ ہوں تو  پوتے پوتیاں اس کے وارث بنتےہیں ؛ کیوں کہ اب ان سے زیادہ قریب   کوئی موجود نہیں۔البتہ انسان کو اپنی زندگی میں آثارِ موت ومرضِ وفات سے پہلے اپنی تمام جائیداد میں تصرف کا حق حاصل ہے، نیز موت کے بعد ایک تہائی مال کی وصیت کا حق بھی حاصل ہے، لہٰذا جو رشتہ دار شرعی طور پر وارث نہ بن رہے ہوں لیکن وہ مستحق ا ور ضرورت مند ہوں تو آدمی اپنی زندگی میں انہیں ہبہ  اورگفٹ کرسکتاہے اور مرنے کے بعد ایک تہائی ترکے کی حد تک ان کے لیے وصیت بھی کرسکتاہے۔ لہٰذا ایسی صورت میں اخلاقی طور پر دادا کی یہ ذمہ داری بنتی ہے کہ وہ پوتوں کےگزر بسر کے لیے کوئی انتظام کرکے جائے، خواہ وہ رجسٹرڈ وصیت کی شکل میں ہو یا زندگی میں ہبہ   اورگفٹ کے ذریعہ ہو۔  نیز چچا کا بھی یہ فرض ہے کہ وہ اپنے بھتیجوں اور بھتیجیوں کے ساتھ شفقت وہم دردی اور ایثار کا معاملہ کرے، اور یتیموں کی کفالت کے متعلق جو بشارتیں  ہیں ان کا مستحق بنے۔ لہٰذا یہ کہنا درست نہیں ہوگا کہ شریعت نے یتیم پوتے، پوتی کے حقوق کا خیال نہیں رکھا ، بلکہ یہ اسلامی احکام کاامتیاز اور حسن ہے کہ ہر ایک کو اپنی حیثیت کے مطابق اس کا حق دیا گیاہے، چنانچہ یتیم کی کفالت کا انتظام اسلامی تعلیمات میں بنیادی اہمیت کا حامل ہے۔ اگر کوئی دادا یا چچا ان بچوں کے حقوق کا خیال نہ کرے تو یہ اس کی اپنی کوتاہی ہوگی، ان کے اس رویہ کی بنا پر شریعت کے احکام پر اعتراض کرناہرگز درست نہیں ۔صحیح بخاری میں ہے:"عن ابن عباس رضي اللّٰه عنهما قال: قال رسول اللّٰه صلی اللّٰه علیه وسلم: ألحقوا الفرائض بأهلها فما بقي فهو لأولی رجل ذکر."(باب ميراث الولد من أبيه وأمه، (8/ 150،ط:دار طوق النجاة)تکملہ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(تکملة فتح الملهم،2 /20،دار إحياء التراث العربي)تکملہ فتح الملھم میں ہے:"ولو کان مدار الإرث علی الیتم والفقر والحاجة لما ورث أحد من الأقرباء والأغنیاء، وذهب المیراث کله إلی الیتامیٰ والمساکین … وأن معیار الإرث لیس هو القرابة المحضة ولا الیُتم والمسکنة، وإنما هو الأقربیة إلی المیت."(تکملة فتح الملهم 2 /19،دار إحياء الترا العربي)الفقه الإسلامي وأدلته میں ہے:‌‌"الإرث لغة: بقاء شخص بعد موت آخر بحيث يأخذ الباقي ما يخلفه الميت. وفقهاً: ما خلفه الميت من الأموال والحقوق التي يستحقها بموته الوارث الشرعي."(الفصل الاول، تعریف علم المیراث 10/ 7697  ط:دار الفکر)فقط واللہ اعلم
                                                  
عنوان: دادا کی وراثت میں پوتوں کا حصہ
سوال: کیا والد کے انتقال کے بعد پوتوں کا  دادا کی میراث میں حق بنتا ہے؟ جب کہ دادا زندہ ہو۔
جواب: وراثت کا استحقاق مورِث کی موت کے بعد  ثابت ہوتا ہے؛  اس لیے کسی شخص کے انتقال کے وقت اس کے جو ورثاء موجود ہوں  وہی اس کے وارث ہوتے ہیں، اس کی زندگی میں فوت ہونے والے اس کے وارث نہیں بنتے، لہذا اگر بیٹے کا انتقال والد کی زندگی میں ہی ہوجائے تو اس کے بچے (اپنے چچا کی موجودگی میں) اپنے دادا کی میراث میں شرعاً حق دار نہیں ہوں گے،  ایسی صورت میں اگر پوتے ضرورت مند ہوں اور دادا کو اندازہ ہوکہ میرے بعد میرے بیٹے پوتوں کو  تبرعاً کچھ نہیں دیں گے تو دادا کو  چاہیے کہ وہ اپنی خوشی سے پوتوں کو کچھ دے کے قبضہ دے دے یاایک تہائی ترکہ کے اندر اندر پوتوں کے لیے وصیت کرجائے، دادا اپنے ترکہ  کے  ایک تہائی کے اندر اندر اپنے پوتوں کے لیے جتنی چاہے وصیت کرسکتا ہے، لیکن وصیت کی صورت میں یہ حصہ میراث نہیں کہلائے گا، لہذا اگر دادا وصیت کے بغیر انتقال کرجائے تو اس کی وراثت میں پوتوں کا شرعاً کوئی حصہ نہیں ہوگا۔ ہاں اگر  مرحوم کے  بالغ ورثاء  مرحوم کےپوتوں کو اپنی رضامندی سے کچھ دے دیں تو یہ ان کی طرف سے تبرع واحسان ہوگا اور ثواب کا باعث ہوگا۔صحیح البخاری میں ہے:"ولد الأبناء بمنزلة الولد، إذا لم يكن دونهم ولد ذكر، ذكرهم كذكرهم، وأنثاهم كأنثاهم، يرثون كما يرثون، ويحجبون كما يحجبون، ولا يرث ولد الابن مع الابن."(کتاب المیراث، باب میراث ابن الابن اذالم یکن ابن، ج:6، ص:2477، ط:دار ابن کثیر دمشق)تکملۃ فتح الملھم میں ہے:"وقد ذکر الإمام أبوبکر جصاص الرازي رحمه اللّٰه في أحکام القرآن، والعلامة العیني في عمدة القاري: الإجماع علی أن الحفید لایرث مع الابن."(ج:2، ص:18، ط:دار القلم دمشق)فقط واللہ اعلم
                                                  
عنوان: والدہ کے ترکہ کی تقسیم
سوال: میری والدہ محترمہ کا انتقال ہو چکا ہے ، ان کی وراثت میں ایک بنگلہ،  ایک فلیٹ، کچھ نقدی رقم اور کچھ زیورات ہیں، اس کی تقسیم کیسی ہوگی؟ورثاء میں سے شوہر، دو بیٹے اور ایک بیٹی ہے۔
جواب: صورتِ مسئولہ میں سائل کی  مرحومہ والدہ کے ترکہ کی تقسیم کا شرعی طریقہ یہ ہے کہ مرحومہ کے ترکہ میں  سے اس کے حقوقِ  متقدمہ  یعنی مرحومہ کے ذمہ   اگر کوئی قرض ہے تو اسے کل ترکہ  میں سے ادا کرنے کے بعد، مرحومہ نے اگر کوئی  جائز وصیت کی ہو تو اسے  ایک تہائی ترکہ میں سے نافذ کرکے  باقی کل منقولہ وغیر منقولہ  ترکہ کو 20 حصوں میں تقسیم کرکے مرحومہ کے شوہر کو 5حصے، ہر بیٹے کو 6 حصے اوربیٹی کو 3 حصےملیں گے، جب کہ مرحومہ کے کفن دفن کے اخراجات شوہر پر لازم ہیں۔صورتِ تقسیم یہ ہے:میت(والدہ):20/4شوہربیٹابیٹابیٹی135663یعنی 100 روپے میں سے مرحومہ کے شوہر کو 25 روپے، ہر ایک بیٹے کو 30 روپے اور مرحومہ کی بیٹی کو 15 روپے ملیں گے۔فقط واللہ اعلم
                                                  
عنوان: دو بہنیں اور ایک چچا کے درمیان ترکہ کی تقسیم
سوال: ایک عورت نے اپنے وارثوں میں دو بہنیں  اور ایک چچا چھوڑا ، ان میں وراثت کی تقسیم کیسے ہوگی؟
جواب: صورت مسئولہ میں مرحومہ کے حقوقِ متقدمہ ادا کرنے کے بعد یعنی تجہیز وتکفین کا خرچہ نکالنے کے بعد، اگر مرحومہ کے ذمہ کسی کا قرض ہو تو اس کو ادا کرنے کے بعد، اور اگرمرحومہ نے کوئی جائز وصیت کی ہو تو اس کو ایک تہائی  ترکہ میں نافذ کرنے کے بعد مابقیہ کل ترکہ کو تین حصوں میں تقسیم کرکے ایک،  ایک حصہ ہر ایک بہن کو اور ایک حصہ چچا کو ملے گا۔ صورت تقسیم یہ ہے:ميت: 3بہن بہنچچا111فیصد کے اعتبار سے ہر وارث کو 33/ 33   حصے  ملیں گے۔ فقط واللہ اعلم
                                                  
عنوان: میراث میں بہنوں کو حصہ نہ دینا
سوال: پر دادا نے اپنی  بہن کو میراث میں حصہ نہیں دیا تھا، پھر دادا نے بھی اپنی بہن کو میراث میں حصہ نہیں دیا تھا، پھر باپ نے بھی اپنی بہن کو میراث میں حصہ نہیں دیا، اب باپ فوت ہوا تو باپ کے ترکہ میں صرف اپنی بہن کو شرعی حصہ دوں ،یا پہلے دادا کی، پھرباپ کی بہن کو اور بقیہ میں اپنی بہن کو میراث کا حصہ دوں ؟
جواب: واضح رہے کہ والدین کے ترکہ میں جس طرح ان کی نرینہ اولاد کا حق وحصہ ہوتا ہے اسی طرح بیٹیوں کا بھی اس میں شرعی حق وحصہ ہوتا ہے، والدین کے انتقال کے بعد ان کے ترکہ پر بیٹوں کا  خود  تنِ تنہا قبضہ کرلینا اور بہنوں کو  ان کے شرعی حصے سے محروم کرنا ناجائز اور سخت گناہ ہے، بھائیوں  پر لازم ہے  کہ بہنوں کو ان کا حق وحصہ  اس دنیا میں دے دیں ورنہ آخرت میں دینا پڑے گا اور آخرت میں دینا آسان نہیں ہوگا ، حدیثِ مبارک میں اس پر  بڑی وعیدیں آئی ہیں ، حضرت سعید  بن زید رضی اللہ تعالیٰ عنہ فرماتے ہیں رسول اللہ ﷺ نے فرمایا؛ جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی،  ایک اور حدیثِ مبارک میں ہے  ، حضرت انس رضی اللہ تعالیٰ عنہ فرماتے ہیں : رسول اللہ ﷺ نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔لہذا صورت مسؤلہ میں سائل کے لیے والد کے  ترکہ میں سے اپنی بہنوں کو   حصہ دینا ضروری ہے ،باقی  سائل کے داد کی میراث میں ان کے بیٹوں نے اپنی بہنوں کو  میراث میں حصہ نہیں دیا تھا  تو ان تمام ورثاء پر اپنی بہنوں کا حصہ واپس کرنا ضروری ہے ،سائل کے والد کی طرف ان کی  بہنوں(سائل کی پھوپھیوں ) کا جو  حصہ آیا  ہے ،وہ سائل ان کو ادا کردے ،یہی حکم سائل کے  پردادا اور ان سے اوپر کے تمام مورث اور ان  کے ورثاء کے لیے ہے ۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين»". (مشكاة المصابيح، 1/254، باب الغصب والعاریة، ط: قدیمی) وفیہ ایضاً: "وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه".  (1/266، باب الوصایا، الفصل الثالث،  ط: قدیمی)فقط واللہ اعلم
                                                  
