عنوان: بیوہ، غریب عورت کے بینک اکاونٹ میں 3 لاکھ روپے ہوں تو قربانی کا حکم
سوال: ایک عورت بیوہ  اور غریب ہے اور اس کے پاس 3  لاکھ روپے نقد کی صورت میں بینک میں محفوظ ہیں،  اس کے علاوہ اس کے پاس کچھ نہیں،  اس پر قربانی واجب ہے یا نہیں؟
جواب: صورتِ مسئولہ میں  جس بیوہ کی ملکیت میں 3  لاکھ روپے موجود ہیں وہ صاحبِ نصاب ہے، اگر عید الاضحٰی کے ایام میں بھی وہ صاحبِ نصاب رہی تو  مذکورہ عورت پر قربانی کرنا لازم  ہوگا۔ البتہ اگر عید الاضحٰی کے ایام تک جو رقم ضروری اخراجات میں خرج ہوگئی یا اس وقت تک کوئی واجب الادا قرض ہو تو اسے منہا کرکے دیکھا جائے گا کہ موجودہ رقم اور اس عورت کی ملکیت میں موجود ضرورت و استعمال سے زائد سامان کی قیمت ساڑھے باون تولہ چاندی کی مالیت کے برابر یا اس سے زیادہ ہے تو اس پر قربانی واجب ہوگی۔"فتاوی شامی" میں ہے:''وشرائطها: الإسلام و الإقامة و اليسار، (و اليسار بأن ملك مائتي درهم أو عرضاً يساويها...'' الخ(كتاب الأضحية، ٦/ ٣١٢، ط: سعيد)فقط واللہ اعلم
                                                  
عنوان: حرام آمدن میں سے قربانی کا حکم
سوال: کیا حرام کی کمائی سے قربانی جائز ہے؟
جواب: صورتِ  مسئولہ میں جس شخص کے پاس صرف حرام مال ہے یا اس کی غالب آمدنی حرام  ہے تو اس کی قربانی درست نہیں ہوگی، اللہ تعالیٰ طیب ہیں اور مالِ طیب سے ہی صدقہ اور عبادت قبول فرماتے ہیں۔   اور اگر اس شخص کے پاس صرف حرام مال ہی ہو تو  اس حرام مال پر قربانی واجب بھی نہیں ہوگی۔  اگر اس کے پاس حلال مال نصاب کے برابر ہو تو اس پر حلال رقم سے قربانی کرنا لازم ہوگا۔واضح رہے کہ حرام مال پر قربانی اس لیے واجب نہیں ہوتی کہ اس پر صاحبِ قبضہ کی ملکیت ثابت نہیں ہوتی، بلکہ  مالِ حرام کے متعلق حکم یہ ہے کہ اگر بلاعوض حاصل ہو تو اسے مالک یا اس کے ورثہ تک پہنچانا لازم ہے۔ مالک اور ورثہ تک پہنچانا ممکن نہ ہو یا مالِ حرام بالعوض حاصل ہوا ہو تو اسے مستحقِ زکاۃ کو ثواب کی نیت کے بغیر صدقہ کرنا واجب ہے۔  نیز اللہ تعالیٰ حرام اور ناپاک مال سے صدقہ قبول نہیں فرماتے؛ اس لیے حرام مال پر قربانی بھی واجب نہیں ہوگی۔صحيح مسلم (2/ 703):"عن أبي حازم، عن أبي هريرة، قال: قال رسول الله صلى الله عليه وسلم: " أيها الناس، إن الله طيب لايقبل إلا طيباً، وإن الله أمر المؤمنين بما أمر به المرسلين، فقال: {يا أيها الرسل كلوا من الطيبات واعملوا صالحاً، إني بما تعملون عليم} [المؤمنون: 51] وقال: {يا أيها الذين آمنوا كلوا من طيبات ما رزقناكم} [البقرة: 172]، ثم ذكر الرجل يطيل السفر أشعث أغبر، يمد يديه إلى السماء، يا رب، يا رب، ومطعمه حرام، ومشربه حرام، وملبسه حرام، وغذي بالحرام، فأنى يستجاب لذلك؟"الدر المختار وحاشية ابن عابدين (رد المحتار) (2/ 291):" في القنية: لو كان الخبيث نصاباً لايلزمه الزكاة ؛ لأن الكل واجب التصدق عليه؛ فلايفيد إيجاب التصدق ببعضه". فقط واللہ اعلم
                                                  
عنوان: موٹر سائیکل، موبائل اور ساڑھے باون تولہ چاندی ہے تو قربانی کا حکم
سوال: اگر کسی شخص کی موٹر  سائیکل  اور  موبائل ہوں اور  اس کے  پاس نصاب یعنی ساڑھے باون تولہ چاندی  تک ہو اور یہ شخص اپنے ماں باپ پر ڈیپنڈ کرتا ہے تو اس شخص پر قربانی واجب ہے؟
جواب: صورتِ  مسئولہ میں مذکورہ شخص جب ساڑھے باون تولہ چاندی کا مالک ہے تو  وہ صاحبِ نصاب ہے، اگر عید الاضحٰی کے دنوں میں بھی وہ صاحبِ نصاب رہا تو اس پر قربانی لازم ہوگی۔نیز واضح ہو کہ موٹر سائیکل اور موبائل ضرورت کی اشیاء ہیں، ان کو نصاب کے حساب میں شمار نہیں کیا جاتا۔الفتاوى الهندية (5 / 292):"(شرائط الوجوب) : منها اليسار وهو ما يتعلق به وجوب صدقة الفطر دون ما يتعلق به وجوب الزكاة."فقط واللہ اعلم
                                                  
عنوان: خارش زدہ جانور کی قربانی
سوال: جس جانور کو خارش ہو اس کی قربانی کا کیا حکم ہے؟
جواب: خارش زدہ جانور کی قربانی جائز ہے، البتہ اگر خارش کی وجہ سے بے حد کمزور ہوگیا ہو تو پھر جائز نہیں۔الفتاوى الهندية (5 / 298):"و تجوز الجرباء إذا كانت سمينةً، فإن كانت مهزولةً لاتجوز."فقط واللہ اعلم
                                                  
عنوان: جانور میں چھ حصے کی قربانی کا حکم
سوال: کیا چھ 6 حصے قربانی جائز ہے؟
جواب: صورتِ مسئولہ میں اگر کسی بڑے جانور میں شرکاء کی تعداد چھ ہونے کا سوال ہے تو اس کا حکم یہ ہے کہ بڑے جانور مثلا اونٹ،گائے اور بھینس وغیرہ میں زیادہ سے زیادہ سات افراد شریک ہوسکتے ہیں،سات سے زیادہ افراد کی شرکت جائز نہیں ہے،البتہ اگر سات افراد سے کم شریک ہیں تو اس میں تفصیل یہ ہے کہ کسی شریک کا حصہ بھی کل جانور کی قیمت کے ساتویں حصے سے کم نہ ہو،اس سے زیادہ ہو تو کوئی حرج نہیں،مثلا اگر گائے کی قیمت ساٹھ ہزار ہے اور ہر چھ شرکاء میں سے ہر شریک دس دس ہزار روپے ملائے تو یہ صورت درست ہے،اور  شرکاء اگر حصوں کی تقسیم چاہتے ہوں تو اس  کے گوشت کو بھی چھ برابر حصوں میں تقسیم کرکے ہر شریک کو برابر ملے گا۔لیکن  اگر کوئی ایک شریک کہتا ہے کہ میں صرف پانچ ہزار یا چھ ہزار ملاؤں گا باقی دوسرے شرکاء ملائیں تو  چوں کہ یہ پانچ یا چھ ہزار روپے  مذکورہ گائے کی کل قیمت  (60 ہزار) کے ساتویں حصے (8571 روپے) سے کم ہیں؛  لہذا یہ شرکت درست نہیں ہے۔بدائع الصنائع میں ہے:"و لايجوز بعير واحد و لا بقرة واحدة عن أكثر من سبعة، و يجوز ذلك عن سبعة أو أقل من ذلك، وهذا قول عامة العلماء." (70/5)فقط واللہ اعلم
                                                  
عنوان: صاحبِ نصاب شخص قربانی کی نیت سے دوسرا جانور خرید کر اسے قربان نہ کرے
سوال: اگر صاحبِ  نصاب نے دوسرا جانور خریدا اس نیت سے کہ اس کی بھی قربانی کروں گا بعد میں خیال آیا کہ نہیں کروں گا، اس کاشرعی حکم کیا ہے؟
جواب: صاحبِ  نصاب شخص  پر دوسر ے جانورکی قربانی واجب نہیں تھی ، یہ نفلی عبادت تھی ،نیت کرلینے سے لازم نہیں ہوئی ،لہذا جانور خریدنے کے بعد اگر اراداہ تبدیل ہوگیا تو اس جانور کی قربانی لازم نہیں تھی، لیکن نیت کے مطابق کرلیتے تو اچھا تھا ۔فقط واللہ اعلم
                                                  
عنوان: پھٹی ناک والے جانور کی قربانی
سوال: جس جانور کی نکیل کھنیچنے سے رسی نتھنوں کو چیر کر باہر نکل آۓ، اس جانور  کی قربانی کا کیا حکم ہے؟
جواب: صورتِ مسئولہ میں   مذکورہ  جانور  کے  نتھنے  اگر  ایسے  پھٹے ہوں  کہ جس کی وجہ سے اس کا جمال  مکمل ختم ہو گیا ہو تو اس صورت میں اس کی قربانی جائز نہ ہوگی، بصورتِ  دیگر قربانی جائز ہوگی۔فتاوی ہندیہ میں ہے:" وَمِنْ الْمَشَايِخِ مَنْ يَذْكُرُ لِهَذَا الْفَصْلِ أَصْلًا وَيَقُولُ: كُلُّ عَيْبٍ يُزِيلُ الْمَنْفَعَةَ عَلَى الْكَمَالِ أَوْ الْجَمَالِ عَلَى الْكَمَالِ يَمْنَعُ الْأُضْحِيَّةَ، وَمَا لَايَكُونُ بِهَذِهِ الصِّفَةِ لَايَمْنَعُ، ثُمَّ كُلُّ عَيْبٍ يَمْنَعُ الْأُضْحِيَّةَ فَفِي حَقِّ الْمُوسِرِ يَسْتَوِي أَنْ يَشْتَرِيَهَا كَذَلِكَ أَوْ يَشْتَرِيَهَا وَهِيَ سَلِيمَةٌ فَصَارَتْ مَعِيبَةً بِذَلِكَ الْعَيْبِ لَاتَجُوزُ عَلَى كُلِّ حَالٍ، وَفِي حَقِّ الْمُعْسِرِ تَجُوزُ عَلَى كُلِّ حَالٍ، كَذَا فِي الْمُحِيطِ."(كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ٥ / ۲۹۸ - ۲۹۹، ط: دار الفكر)فقط واللہ اعلم
                                                  
عنوان: عقیقہ والے دن بچے کا سر منڈانا
سوال: میں نے اپنے بیٹے کے عقیقہ کے بکرے تقریباً بارہ بجے ذبح کرواۓ اور  بچے کا سر  اسی دن بعد نماز عصر حلق کروایا، اب اس میں میرے اوپر کوئی گناہ تو نہیں ؟ کیوں کہ مجھے اس وقت مکمل معلومات حاصل نہیں تھی!
جواب: ساتویں دن  مغرب سے  پہلے  پہلے تک  بچے کے بال منڈاکر اس کی بقدر چاندی صدقہ کرنا مستحب عمل  ہے؛  لہذا آپ نے  ساتویں دن کی مغرب سے پہلے بچے کا سر منڈواکر مستحب عمل کیا ہے، کوئی گناہ نہیں  کیا ۔"و یستحب حلق رأس المولود یوم سابعه."(إعلاء السنن، کتاب الذبائح / باب أفضلیۃ ذبح الشاۃ في العقیقۃ ۱۷؍۱۱۹)"یستحب لمن ولد له ولد أن یسمّیه یوم أسبوعه و یحلق رأسه … ثمّ یعقّ عند الحلق عقیقة إباحة علی ما في الجامع المحبوبي أو تطوعًا علی ما في شرح الطحاوي."(رد المحتار / کتاب الأضحیة ۶؍۳۳۶ دار الفکر بیروت)فقط واللہ اعلم
                                                  
عنوان: کیا 15 دن قیام کرنے والا مسافر ہے؟
سوال: اگر کسی شخص کا قیام 15 دن ہو تو کیا وہ مسافر شمار ہوگا یا مقیم؟
جواب: اگر کسی شخص کا شرعی مسافتِ سفر کے بعد کسی ایک جگہ 15 دن یا اس سے زیادہ  ٹھہرنے  کا ارادہ ہو وہ شخص مقیم  شمار ہوگا،۔کلو میٹر کے حساب سے سفر کی شرعی مسافت  77.24کلو میٹر ہے۔میل کے حساب سے اڑتالیس میل ہے۔  اور اصل  کے  حساب سے تین دن صبح سے  لے کر دوپہر تک معتدل سفر ہے ۔اور اگر کوئی شخص مسافت سفر سے کم سفر کرے تو خواہ وہ ایک دن کے لیے ہی کسی جگہ اقامت کرے وہ مسافر نہیں شمار ہوگا، بلکہ مقیم ہی ہوگا۔ اسی طرح اگر سفر کے دوران ایک سے زائد  مختلف جگہوں  پر 15 دن ٹھہرنے کا ارادہ ہو تو بھی مقیم نہیں ہوگا، کیوں کہ ہر مختلف جگہ میں 15 دن مستقل قیام نہیں پایا جائے گا۔النتف في الفتاوى للسغدي :"ويصير مقيماً بشيئين:"أحدهما إذا عزم علي إقامة خمسة عشر يوماً أين ما كان ..." (1 / 76)فقط واللہ اعلم
                                                  
عنوان: قربانی کے لیے زیادہ تعداد میں جانور لینا بہت قیمتی جانور لینے سے افضل ہے
سوال: ہم دیکھتے  ہیں کہ منڈی میں مہنگے جانور بھی ہوتے ہیں قربانی کے اور درمیانے اور چھوٹے جانور، مناسب قیمت  کے بھی ہوتے ہیں تو مہنگے جانور خریدنے کی شرعًا کیا حیثیت ہے  اور کتنا زیادہ مہنگا جانور نہیں لینا چاہیے؟ بعض لوگ کہتے ہیں کہ زیادہ مہنگا جانور لینے سے بہتر ہے کہ دو، چار جانور کم قیمت والے لے لیے جائیں جو کم خوبصورت ہوں۔
جواب: قربانی کے دنوں میں اللہ کے نزدیک سب سے محبوب عبادت قربانی کے جانوروں کا خون بہانا ہے؛ جتنے زیادہ جانوروں کی قربانی ہوگی، اتنا اللہ کا قرب نصیب ہوگا اور یہی زیادہ افضل ہے۔  نیز یہ بھی واضح ہو کہ عمدہ جانور لینے والے کو قربانی کے جانور کے لیے زیادہ پیسے خرچ کرنے پر  ملامت نہیں کی جائے گی، فقہاءِ کرام نے یہ بھی لکھا ہے کہ قربانی کا جانورصحت مند اور فربہ ہونا چاہیے۔  لہذا صورتِ مسئولہ میں جن جانوروں میں قربانی کی شرائط مکمل ہوں،  ایسے  زیادہ جانور لینا اگرچہ افضل ہے، لیکن  کوئی مہنگا جانور خریدنا چاہے تو اس کے لیے کوئی حد مقرر نہیں ہے اور مہنگا جانور خریدنا جائز ہے۔ البتہ یہ بھی واضح ہو کہ مہنگا جانور یا زیادہ جانور خریدنا محض قربانی کی عبادت کو عمدہ طریقے سے ادا کرنے کی نیت سے ہو، نمود و نمائش  کی نیت سے  نہ ہو۔الفتاوى الهندية (5 / 295):"اشترى الأضحية بثلاثين درهمًا الشاتان أفضل من واحدة بخلاف ما إذا اشترى بعشرين حيث كانت الواحدة أفضل؛ لأنه يوجد بثلاثين درهما شاتان على ما يجب من إكمال الأضحية في السن والكبر، و لايوجد بعشرين حتى لو وجد كان شراء الشاتين أفضل، ولو لم يوجد بثلاثين كان شراء الواحدة أفضل، كذا في الفتاوى الكبرى. "فقط واللہ اعلم
                                                  
عنوان: صدقہ اور قربانی کے گوشت کی تقسیم کا طریقہ
سوال: صدقے کے گوشت کی تقسیم کرنے کا جو طریقہ کار ہے وہ قربانی کے گوشت سے ہے؟
جواب: آپ کا سوال واضح نہیں ہے، اگر آپ کے سوال کا مقصد یہ ہے کہ صدقہ کے گوشت کی تقسیم کا طریقہ قربانی کے گوشت کی تقسیم کی طرح ہے؟ تو واضح رہے کہ دونوں کی تقسیم میں فرق ہے۔قربانی کی تقسیم میں مال دار اور  صاحبِ  وسعت شخص کے لیے بہتر یہ ہے کہ قربانی کے گوشت کے تین حصے کرکے؛ ایک حصہ صدقہ میں دے، ایک حصہ رشتہ داروں اور دوست احباب میں بانٹ  دے یا دعوت میں کھلا دے اور  ایک حصہ اپنے  کھانے کے لیے محفوظ رکھے۔ اور اگر کوئی سارا گوشت صدقہ کردے یا سارا اپنے پاس رکھ لے تو یہ بھی جائز ہے۔  لہٰذا اپنے حالات کو دیکھتے ہوئے اگر کوئی شخص غریبوں میں گوشت تقسیم نہ کرے تو شرعاً کوئی حرج نہیں ہے۔یہ حکم فقہاء کرام نے اپنی کتب فقہ میں ذکر فرمایا ہے اور اس کی اصل مندرجہ ذیل آیات اور احادیث  کو قرار دیا۔فكلوا منها وأطعموا القانع والمعترفكلوا منها وأطعموا البائس الفقيركنت نهيتكم عن لحوم الأضاحي فكلوا منها وادخروابدائع الصنائع في ترتيب الشرائع (5/ 81):"والأفضل أن يتصدق بالثلث ويتخذ الثلث ضيافة لأقاربه وأصدقائه ويدخر الثلث لقوله تعالى {فكلوا منها وأطعموا القانع والمعتر} [الحج: 36] وقوله - عز شأنه - {فكلوا منها وأطعموا البائس الفقير}[الحج: 28]وقول النبي عليه الصلاة والسلام: «كنت نهيتكم عن لحوم الأضاحي فكلوا منها وادخروا» فثبت بمجموع الكتاب العزيز والسنة أن المستحب ما قلنا."اور ’’صدقہ‘‘ سے  مراد اگر واجب صدقہ (مثلًا زکاۃ، صدقہ فطر، کفارہ، فدیہ، دم) ہے  تو جو لوگ مستحقِ زکات ہوں، (یعنی ان کے پاس ضرورت و استعمال سے زائدکسی بھی قسم کا اتنا مال یا سامان نہ ہو جس کی مالیت ساڑھے باون تولہ چاندی کی قیمت کے برابر ہو، اور وہ ہاشمی (سید/عباسی) نہ ہوں) ان کے لیے صدقہ (واجبہ) کا گوشت کھانا جائز ہے، اور  جو لوگ مستحق زکات نہ ہوں ان کو صدقہ واجب کا گوشت کھلانا جائز نہیں ہے، اسی طرح  اس کو صدقہ دینے والے شخص کے اصول  (والدین، دادا، دادی، نانا، نانی وغیرہ)، فروع (بیٹا، بیٹی، پوتا، پوتی، نواسہ، نواسی، وغیرہ) اور  شوہر یا بیوی بھی نہیں کھا سکتے  ہیں۔اور ’’ نفلی صدقہ‘‘ (عام صدقہ) ہو تو اس کا گوشت ہر شخص کھا سکتا ہے، خواہ وہ مال دار ہو یا صدقہ دینے والے کا قریبی رشتہ دار ہو۔  البتہ جو شخص کسی وجہ سے نفلی صدقہ نکال رہا ہو تو اسے چاہیے کہ اپنے زیرِ کفالت افراد کو اس صدقہ کی چیز نہ کھلائے نہ خود کھائے، بلکہ ایسی صورت میں زیادہ بہتر یہ ہے کہ کسی مستحق کو دے؛ تاکہ ثواب بھی زیادہ ہو، تاہم اگر اپنے زیرِ کفالت افراد کو بھی کھلادے تو کوئی حرج نہیں۔ فقط واللہ اعلم
                                                  
عنوان: میراث ملنے کے بعد صاحبِ نصاب ہوگا لیکن میراث عید الاضحی کے بعد تقسیم ہوگی
سوال: باپ فوت ہو گیا، وراثت کے پیسے ابھی بینک میں ہیں ۔قانونی کاروائی کے بعد ہی پیسوں پر قبضہ ہو گا اور اس میں دو ماہ لگ جائیں گے یعنی عید کے بعد ہی پیسوں پر قبضہ ہو گا تو کیا عید کے دنوں میں بیٹوں پر قربانی واجب ہو گی یا نہیں ؟کیوں کہ پیسوں پر ابھی قبضہ نہیں ہوا،  وراثت سے پہلے وہ بیٹے صاحب نصاب نہیں ہیں!
جواب: واضح ہو کہ میراث میں ملنے والی رقم فقہی اصطلاح کے اعتبار سے "دینِ ضعیف"  ہے اور  "دینِ ضعیف"  جب تک وصول نہ ہو،  اس کے وصول ہونے سے پہلے جو شخص صاحبِ نصاب نہ ہو، اس پر قربانی لازم نہیں ہوتی۔ لہذا صورتِ  مسئولہ میں  (یعنی اگر عید الاضحی کے تین دنوں میں اگر مذکورہ رقم اور اس کے علاوہ کسی اور ذریعے سے بھی نصاب کے بقدر مال نہ آیا تو) مذکورہ شخص پر قربانی لازم نہیں  ہوگی۔بدائع الصنائع في ترتيب الشرائع (2 / 10):وأما الدين الضعيف فهو الذي وجب له بدلا عن شيء سواء وجب له بغير صنعه كالميراث، أو بصنعه كما لوصية، أو وجب بدلا عما ليس بمال كالمهر، وبدل الخلع، والصلح عن القصاص، وبدل الكتابة ولا زكاة فيه ما لم يقبض كله ويحول عليه الحول بعد القبض.بدائع الصنائع في ترتيب الشرائع (5 / 64):وكذا لو كان له مال غائب لا يصل إليه في أيام النحر لأنه فقير وقت غيبة المال حتى تحل له الصدقة بخلاف الزكاة فإنها تجب عليه؛ لأن جميع العمر وقت الزكاة وهذه قربة موقتة فيعتبر الغنى في وقتها ولا يشترط أن يكون غنيا في جميع الوقت حتى لو كان فقيرا في أول الوقت ثم أيسر في آخره يجب عليه لما ذكرنا.فقط واللہ اعلم
                                                  
عنوان: قربانی کے ساتھ ہی عقیقہ کرنا
سوال: میرے یہاں بیٹے کی پیدائش ہوئی ہے اور مجھے عقیقہ کرنا ہے، کیا میں عید الاضحی (جو کہ تقریباً تین ہفتوں بعد ہے) میں قربانی کے ساتھ حصہ ڈال کر کرسکتاہوں یا ساتویں دن 2 بکرے ہی کرنا سنت ہے؟
جواب: صورتِ مسئولہ میں عید الاضحی کی قربانی  کے ساتھ بڑے جانور میں  عقیقے کے لیے الگ سے دو حصے ڈال کر عقیقہ کرنے سے عقیقے کی سنت ادا ہوجائے گی۔ البتہ بہتر یہ ہے کہ عقیقہ پیدائش کی  ساتویں، یا چودھویں یا اکیسویں تاریخ کو کیا جائے؛ لہذا اگر عید الاضحی کے تین دنوں میں سے کوئی دن پیدائش کی اکیسویں تاریخ کو آرہا ہو تو اس دن کرلینا زیادہ بہتر ہے۔فتاوی شامی میں ہے :"وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد".(6/ 326، کتاب الاضحیة، ط: سعید)فقط واللہ اعلم
                                                  
عنوان: عقیقہ کا شرعی حکم
سوال: عقیقہ کا حکم بتائیں!
جواب: لڑکے کی ولادت پر اگر استطاعت ہوتو    دوبکرے یا بکریاں ذبح کرنا یا بڑے جانور میں دو حصے رکھنا مستحب ہے، اور اگر دو کی وسعت نہ ہو تو ایک کا ذبح کرنا بھی کافی ہے، اور بیٹی ہو تو اس کی طرف سے ایک بکرا یا بکری یا بڑے جانور میں ایک حصہ کرنا مستحب ہے۔اور اگر اس کی بھی وسعت نہ ہو تو جس قدر ممکن ہو اتنا صدقہ کردیں؛ کیوں کہ  عقیقہ کرنا واجب یا لازم نہیں۔  لیکن عقیقہ اسی کو کہا جائے گا جب وہ جانور ذبح کیا جائے جو قربانی میں ذبح کیا جاتاہے، لہٰذا مرغی وغیرہ ذبح کرکے دعوت کردی یا گوشت تقسیم کردیا یا نقد رقم صدقہ کردی یا ویسے ہی بکرے یا گائے کا گوشت خرید کر کھانا بناکر کھلادیا تو یہ عقیقہ نہیں کہلائے گا۔ فقط واللہ اعلم
                                                  
عنوان: مفلوج دم والے جانور کی قربانی کا حکم
سوال: ہمارے گھر میں ایک بیل ہے،  جس کی  دم مفلوج ہے جس  کو   ہلا نہیں سکتا، باقی صحیح  سالم  ہے ، یعنی  نہ   دم کٹی  ہوئی  ہے اور نہ کسی قسم کا زخم موجود ہے،  کیا اس کی  اوپر قربانی جائز ہے یا نہیں ؟دو مفتی صاحبان سے پوچھا گیا ایک کا کہنا تھا کہ دم زینیت کے  لیے ہوتی ہے؛ لہذا زینت برقرار ہے، لہذا  قربانی جائز ہے۔دوسرے مفتی صاحب کا کہنا تھا کہ دم منفعت کے  لیے ہوتی ہے،  مثلًا مچھر وغیرہ جھاڑنے کے  لیے،  اس میں منفعت مفقودہے؛ لہذا اس کی قربانی جائز نہیں ؟لہذا آپ حضرات تسلی بخش جواب عنایت فرمائیں!
جواب: بصورتِ مسئولہ مفلوج (شل) دم والے  بیل  کی قربانی جائز ہے، بشرطیکہ دم موجود ہو، کٹی ہوئی نہ ہو؛ کیوں کہ دم کٹی ہونا قربانی کے  جانور میں عیب ہے، اور   دم موجود ہونا اگرچہ مفلوج ہو، شرعًا عیب شمار نہیں ۔فتاوی ہندیہ میں ہے:" وَمِنْ الْمَشَايِخِ مَنْ يَذْكُرُ لِهَذَا الْفَصْلِ أَصْلًا وَيَقُولُ: كُلُّ عَيْبٍ يُزِيلُ الْمَنْفَعَةَ عَلَى الْكَمَالِ أَوْ الْجَمَالِ عَلَى الْكَمَالِ يَمْنَعُ الْأُضْحِيَّةَ، وَمَا لَايَكُونُ بِهَذِهِ الصِّفَةِ لَايَمْنَعُ، ثُمَّ كُلُّ عَيْبٍ يَمْنَعُ الْأُضْحِيَّةَ فَفِي حَقِّ الْمُوسِرِ يَسْتَوِي أَنْ يَشْتَرِيَهَا كَذَلِكَ أَوْ يَشْتَرِيَهَا وَهِيَ سَلِيمَةٌ فَصَارَتْ مَعِيبَةً بِذَلِكَ الْعَيْبِ لَاتَجُوزُ عَلَى كُلِّ حَالٍ، وَفِي حَقِّ الْمُعْسِرِ تَجُوزُ عَلَى كُلِّ حَالٍ، كَذَا فِي الْمُحِيطِ."(كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ٥ / ۲۹۸ - ۲۹۹، ط: دار الفكر)فقط واللہ اعلم
                                                  
عنوان: کیا ایک شخص مکمل ایک بیل کی قربانی کر سکتا ہے؟
سوال: کیا ایک آدمی اپنی استطاعت کے مطابق ایک بیل یا پورے ایک اونٹ کی قربانی دے سکتا ہے ؟
جواب: بڑے جانور میں سات  افراد شریک ہوناشرعًا  ضروری نہیں، لہذا ایک آدمی   کے لیے   ایک   بڑے  جانور کی قربانی جائز ہے، پس صورتِ مسئولہ میں ایک آدمی ایک بڑے جانور کی قربانی کرسکتا ہے۔بدائع الصنائع في ترتيب الشرائع میں ہے:"و لايجوز بعير واحد ولا بقرة واحدة عن أكثر من سبعة ويجوز ذلك عن سبعة أو أقل من ذلك، وهذا قول عامة العلماء ... لما روي عن رسول الله صلى الله عليه وسلم «البدنة تجزي عن سبعة والبقرة تجزي عن سبعة» وعن جابر - رضي الله عنه - قال: «نحرنا مع رسول الله صلى الله عليه وسلم البدنة عن سبعة والبقرة عن سبعة من غير فصل بين أهل بيت وبيتين» ولأن القياس يأبى جوازها عن أكثر من واحد لما ذكرنا أن القربة في الذبح وأنه فعل واحد لا يتجزأ؛ لكنا تركنا القياس بالخبر المقتضي للجواز عن سبعة مطلقا فيعمل بالقياس فيما وراءه؛ لأن البقرة بمنزلة سبع شياه ثم جازت التضحية بسبع شياه عن سبعة سواء كانوا من أهل بيت أو بيتين فكذا البقرة."(كتاب التضحية، فصل في محل إقامة الواجب في الأضحية، ٥ / ٧٠، ط:  دار الكتب العلمية)فقط واللہ اعلم
                                                  
عنوان: مقروض پر قربانی  کا حکم
سوال: قرض دار پر قربانی جائز ہے؟
جواب: واضح  رہے  کہ اگر کسی شخص  کے  اوپر  قرض  ہو ، اور  اس  کے پاس کچھ  مال بھی ہو  تو  اگر یہ مال اتنا ہو کہ  عید الاضحی کے دنوں تک واجب الادا قرض ادا کرنے کے بعد بھی اس کے پاس بنیادی  ضرورت  سے زائد، نصاب  کے بقدر یعنی ساڑھے  باون تولہ چاندی  کی  قیمت کے برابر مال (عید الاضحٰی کے دنوں میں)  بچا رہتا ہے، تو  ایسے شخص پر قربانی واجب ہوگی  او راگر قرض ادا کرنے کے بعد نصاب سے کم مال بچے، تو اس پر قربانی واجب نہیں ہوگی۔لہذا صورتِِ مسئولہ میں اگر مذکورہ شخص کے پاس اتنا سونا یا ضرورت سے زائد سامان موجود ہے کہ اگر وہ اس میں سے قرضہ  کی  عید الاضحی تک واجب الادا قسطیں ادا کر دے  تو اس کے پاس  (عید الاضحٰی کے دنوں میں) ضرورت و استعمال سے زائد اتنا مال بچ جائے گا جس کی مالیت ساڑھے باون تولہ چاندی کی قیمت کے بقدر   ہے تو اس پر قربانی واجب ہو گی اور اگر قرضہ و دکان کی قسطیں ادا کرنے کے بعد نصاب کے بقدر مال نہیں بچتا تو ایسی صورت میں قربانی لازم نہیں ہو گی۔الفتاوى الهندية (5/ 292):"ولو كان عليه دين بحيث لو صرف فيه نقص نصابه لا تجب."فقط واللہ اعلم
                                                  
عنوان: بڑے جانور میں سات سے کم شرکاء کی صورت میں گوشت کی تقسیم کا طریقہ
سوال: قربانی کے  بڑے جانور  میں کتنے لوگ  شرکت کر سکتے  ہیں ؟  اگر سات افراد سے کم لوگ شرکت کریں تو کیا سات حصے کرنا ضروری ہوگا نہیں؟ مثلا : اگر چار پانچ افراد ایک گائے میں شریک ہوتے ہیں تو گائے کے چار پانچ حصے کیے جائیں  گے یا سات حصے کرنا لازمی ہوگا؟ ہمارے ہاں بعض حضرات سات حصوں کو لازم قرار دیتے ہیں اور حوالہ "آپ کے مسائل اور ان کا حل"  بتاتے ہیں کہ اس میں مولانا صاحب نے فرمایا کہ سات حصے کرنا ضروری ہے۔  رہنمائی فرمادیں !
جواب: بڑے جانور  (گائے، بھینس، اونٹ وغیرہ)   میں  زیادہ  سے  زیادہ  سات حصے کرنا جائز ہے، سات سے زیادہ حصے منع ہیں، پورے سات حصوں کا ہونا ضروری نہیں، بلکہ سات سے کم افراد بھی شریک ہو سکتے  ہیں۔اگر کسی گائے میں سات سے کم افراد شریک ہوں اور سب نے برابر برابر رقم ادا کی ہو  تو افراد کی تعداد کے حساب سے گائے میں حصے تقسیم کیے جاسکتے ہیں؛   لہٰذا صورتِ  مسئولہ میں گائے کی قیمت مثلاً : 60000 روپے ہو اور ہر فرد نے 10000 روپے  دیے ہوں تو گائے کے چھ برابر حصہ کرکے ہر شریک کو ایک ایک حصہ دے دیا جائے، سات حصے کرنا لازم نہیں ہے۔قربانی میں شرکت اور گوشت کی تقسیم میں صرف اس بات کا خیال رکھنا ضروری ہے کہ کسی بھی شریک کا حصہ ساتویں حصہ سے کم نہ ہو، (مثلًا:  ساٹھ ہزار روپے کی گائے میں کسی بھی شریک کی شراکت آٹھ ہزار پانچ سو بہتر روپے سے کم نہ ہو)  زیادہ  ہونے میں کوئی حرج نہیں۔’’عَنْ جَا بِرٍ رضی الله عنه قَالَ : خَرَ جْنَا مَعَ رَسُولِ اللّٰه صلی الله علیه و سلم مُھِلِّیْنَ بِالْحَجِّ ، فَاَمَرَنَا رَسُوْلَ اللّٰہه صلی الله علیه وسلم اَنْ نَّشْتَرِك فِي الْاِبِلِ وَالْبَقَرِ کُلُّ سَبْعَةٍ مِّنَّا فِي بَدَنَة ‘‘.(صحیح مسلم:ج1،ص424 باب جواز الاشتراک الخ)ترجمہ:حضرت جابر رضی اللہ عنہ سے روایت ہے ، فرماتے ہیں: ہم آپ صلی اللہ علیہ و سلم کے ساتھ حج کا احرام باندھ کر نکلے تو آپ صلی اللہ علیہ و سلم نے حکم دیا کہ ہم اونٹ اور گائے میں سات سات ( آدمی)شریک ہو جائیں۔حضرت مولانا محمد یوسف لدھیانوی رحمہ اللہ کی کتاب آپ کے مسائل اور ان کا حل (4/ 214) میں  ایک سوال کے جواب میں لکھا ہے  کہ :"دو تین حصہ دار بھی ہوسکتے ہیں ، لیکن ان میں سے ہر ایک کا حصہ ایک سے کم نہ ہو، یعنی حصے پورے ہونے چاہییں، مثلًا:  ایک کے تین اور دوسرے کے چار، یا ایک کا ایک اور دوسرے کے چھ۔"اس عبارت سے اگرچہ سات حصے کرنے کا ضروری ہونا معلوم ہوتاہے، لیکن  یہاں بظاہر حصوں سے مراد گوشت کے حصے نہیں، بلکہ رقم کے اعتبار سے حصے ہیں، یعنی کسی شریک کا حصہ ساتویں حصے سے کم نہ ہو، مثلًا ایک نے تین حصوں کے بقدر رقم ملائی اور دوسرے نے چار حصوں کے بقدر، یا ایک شریک نے ایک حصے کی رقم دی اور دوسرے نے چھ حصوں کے بقدر۔ الدر المختار وحاشية ابن عابدين (رد المحتار) (6/ 317):"ويقسم اللحم وزناً لا جزافاً إلا إذا ضم معه الأكارع أو الجلد) صرفاً للجنس لخلاف جنسه. (قوله: ويقسم اللحم) انظر هل هذه القسمة متعينة أو لا، حتى لو اشترى لنفسه ولزوجته وأولاده الكبار بدنة ولم يقسموها تجزيهم أو لا، والظاهر أنها لاتشترط؛ لأن المقصود منها الإراقة وقد حصلت".فقط واللہ اعلم
                                                  
عنوان: قربانی کے جانوروں کی عمر کا ثبوت
سوال: کیا قربانی  کے جانوروں کی عمریں حدیث میں بیان کی گئی ہیں ؟
جواب: رسول اللہ صلی اللہ علیہ وسلم  نے "مُسِنَّه"جانور کی قربانی کا حکم دیا ہے، عربی زبان میں بکری دنبہ  وغیرہ میں "مُسِنَّه"  اسے کہا جاتا ہے جس کی عمر ایک سال مکمل ہوچکی ہو، اور گائے، بیل ، بھینس وغیرہ میں "مُسِنَّه"اس جانور کو  کہا جاتا ہے، جو دو سال مکمل کرچکا ہے، جب کہ اونٹ میں "مُسِنَّه"اسے کہا جاتا ہے، جو پانچ سال مکمل کر چکا ہو، اسی طرح سے اگر بھیڑ  فربہ ہو  اور اس کی عمر  چھ  ماہ ہوچکی ہو تو اس کی قربانی کی بھی اجازت دی ہے، پس قربانی کے جانوروں کی کم سے کم عمر حدیث سے ثابت ہے، البتہ زائد  کی کوئی تحدید رسول اللہ صلی اللہ علیہ وسلم نے نہیں  فرمائی  ہے؛ لہٰذا زیادہ عمر کے جانور کی قربانی  جائز ہے، البتہ اگر  اس کے سارے یا اکثر دانت ٹوٹ جائیں جس کی وجہ سے وہ چارہ نہ کھاسکے، ایسی صورت میں عیب پیدا ہونے کی وجہ سے اسے  قربانی میں ذبح کرنا درست نہیں ہوگا۔سنن ابی داؤد میں ہے:"2797 - حدثنا أحمد بن أبي شعيب الحرانى، حدثنا زهير بن معاوية، حدثنا أبو الزبير عن جابر، قال: قال رسول الله صلى الله عليه وسلم: "لاتذبحوا إلا مسنة، إلا أن يعسر عليكم فتذبحوا جذعة من الضأن."( كتاب الاضاحي، باب ما يجوز من السن في الضحايا، 4 / 423،  ط: دار الرسالة العالمية)مرقاة المفاتيح شرح مشكاة المصابيح میں ہے1455 - (وعن جابر قال: قال رسول الله صلى الله عليه وسلم: لاتذبحوا إلا مسنة) : وهي الكبيرة بالسن، فمن الإبل التي تمت لها خمس سنين ودخلت في السادسة، ومن البقر التي تمت لها سنتان ودخلت في الثالثة، ومن الضأن والمعز ما تمت لها سنة، كذا قاله ابن الملك. (إلا أن يعسر) أي: يصعب. (عليكم) أي: ذبحها، بأن لا تجدوها قاله ابن الملك. والظاهر أي: يعسر عليكم أداء ثمنها. قال ابن الملك: قوله: (إلا أن يعسر) بهذا قال بعض الفقهاء: الجذعة لا تجزئ في الأضحية إذا كان قادرا على مسنة، ومن قال بجوازه حمل الحديث على الاستحباب اهـ. وهو المعتمد في المذهب.ويؤيده حديث «نعمت الأضحية الجذعة من الضأن» وروى أحمد وغيره: «ضحوا بالجذعة من الضأن فإنه جائز» . (فذبحوا جذعة) : بفتحتين. (من الضأن) : بالهمز ويبدل ويحرك خلاف المعز من الغنم، وهو ما يكون قبل السنة قاله ابن الملك، لكن يقيد بأنها تكون بنت ستة أشهر تشبه ما لها سنة لعظم جثتها. وفي النهاية: الجذع من أسنان الدواب، وهو ما يكون منها شابا فهو من الإبل ما دخل في المسنة، ومن البقر ما دخل في الثانية، ومن الضأن ما تمت له سنة، وقيل: أقل منها، وفي شرح السنة: اتفقوا على أنه لا يجوز من الإبل والبقر إلا الثني، وهو من الإبل ما استكمل خمس سنين، ومن البقر والمعز ما استكمل سنتين وطعن في الثالثة، وأما الجذع من الضأن فاختلفوا فيه، فذهب أكثر أهل العلم من الصحابة ومن بعدهم إلى جوازه، غير أن بعضهم يشترط أن يكون عظيما، وقال الزهري: لايجوز من الضأن إلا الثني فصاعدا كالإبل والبقر، والأول أصح لما ورد: «نعمت الأضحية الجذعة من الضأن» اهـ."( كتاب الصلاة، باب في الأضحية، 3 / 1079، ط: دار الفكر، بيروت - لبنان)فقط واللہ اعلم
                                                  
عنوان: کون سے عیوب قربانی کے لیے مانع ہیں؟
سوال: جانور میں کس طرح کے عیوب مانع قربانی ہیں؟
جواب: مندرجہ ذیل عیب دار جانوروں کی قربانی درست نہیں ہے :ایسامجنون جانورجو جنون کی وجہ سے چارہ نہ کھاتا ہو۔ایساخارش زدہ جانور جو خارش کی وجہ سے بے حد کمزور ہوگیا ہو۔ایسا جانور جو دیکھ نہ سکتا ہو۔ایسا جانور جو بهت هي لاغر ہو۔ایسا جانور جو قربان گاہ کی طرف خود نہ چل سکتا ہو۔ایسا جانور  جس کا ایک تہائی کان، یا دم، یا بینائی، یا چکتی کا ایک تہائی سے زیادہ حصہ جا چکا ہو۔ایسا جانور جس کے پیدائشی کان نہ ہوں۔ایسا جانور جس کے تھنوں کا سرا کٹا ہوا ہو۔ایسا جانور جس کے تھن خشک ہوگئے ہوں، (گائے کے دو تھن خشک ہوچکے ہوں اور بکری یا ایک تھن خشک ہوجائے تو قربانی درست نہیں ہوگی)۔ایسا جانور جس کی ناک کٹی ہوئی ہو۔ایسا جانور جو خنثی ہو۔الدر المختار وحاشية ابن عابدين (رد المحتار) (6 / 323):"ويضحي بالجماء والخصي والثولاء) أي المجنونة (إذا لم يمنعها من السوم والرعي) (، وإن منعها لا) تجوز التضحية بها (والجرباء السمينة) فلو مهزولة لم يجز، لأن الجرب في اللحم نقص (لا) (بالعمياء والعوراء والعجفاء) المهزولة التي لا مخ في عظامها (والعرجاء التي لا تمشي إلى المنسك) أي المذبح، والمريضة البين مرضها (ومقطوع أكثر الأذن أو الذنب أو العين) أي التي ذهب أكثر نور عينها فأطلق القطع على الذهاب مجازا، وإنما يعرف بتقريب العلف (أو) أكثر (الألية) لأن للأكثر حكم الكل بقاء وذهابا فيكفي بقاء الأكثر، وعليه الفتوى مجتبى (ولا) (بالهتماء) التي لا أسنان لها، ويكفي بقاء الأكثر، وقيل ما تعتلف به (والسكاء) التي لا أذن لها خلقة فلو لها أذن صغيرة خلقة أجزأت زيلعي (والجذاء) مقطوعة رءوس ضرعها أو يابستها، ولا الجدعاء: مقطوعة الأنف، ولا المصرمة أطباؤها: وهي التي عولجت حتى انقطع لبنها، ولا التي لا ألية لها خلقة مجتبى، ولا بالخنثى لأن لحمها لا ينضج شرح وهبانية، وتمامه فيه (و) لا (الجلالة) التي تأكل العذرة ولا تأكل غيرها."فقط والله اعلم
                                                  
عنوان: قربانی کے جانور کو مہندی لگانا
سوال: کیا قربانی کے جانور کو مہندی لگانا جائز ہے ؟
جواب: قربانی کے جانور کو مہندی لگانے میں کوئی شرعی قباحت نہیں ہے، اس کی گنجائش ہے۔ فقط واللہ اعلم
                                                  
عنوان: غیر مسلم سے قربانی کا جانور خریدنا
سوال: کیا مسلمان کسی غیر مسلم سے قربانی کے لیے جانور خرید سکتے ہیں؟
جواب: قربانی درست  ہونے کے  لیے قربانی کے جانور  ( اونٹ گائے، بیل، بھینس، بکرا بکری، دنبہ دنبی، بھیڑ) کی عمر پوری ہونا ، اور عیب سے محفوظ ہوناشرعًا ضروری ہوتا ہے، جانور کسی مسلمان سے خریدنا شرط نہیں، پس کسی غیر مسلم سے قربانی کا جانور خریدنا جائز ہے، اور ایسے جانور کی قربانی کرنے میں شرعًا کوئی قباحت نہیں۔ فقط واللہ اعلم
                                                  
عنوان: مقروض پر قربانی واجب ہے یا نہیں؟
سوال: میں نےبیوی سے گھر خریدنے  کے لیے چار توله سونا(جومیں نے حق مهر میں دیاتھا)بطور قرض لیاہے، جو ابھی تک میرے ذمه باقی هے ، جس کی  قیمت تقریبًا چار لاکھ  بنتی هے ، جب کہ میری دوکان میں کل مال ایک سے  ڈیڑھ لاکھ تک هے ،  اب قربانی کس پر واجب هے ؟ مجھ پر یامیری بیوی پر یاکسی پر بھی نهیں؟ مذکوره مال کے علاوه هم دونوں کے پاس نه کوئی مال هے اورنه هم پرکوئی قرض؟
جواب: ۱- قربانی ہر اس مسلمان عاقل بالغ مقیم پر واجب ہوتی ہے جس کی ملک میں عید الاضحیٰ کے ایام میں  ساڑھے باون تولہ چاندی یا اس کی قیمت کا مال یا سامان  اس کی حاجات اصلیہ  اور استعمال  اور قرض سے زائد موجود ہو۔ یہ مال خواہ سونا چاندی یا اس کے زیورات ہوں یا مال تجارت یا ضرورت سے زائد گھریلو سامان یا مسکونہ مکان سے زائد کوئی مکان، پلاٹ وغیرہ۔ قربانی کے معاملے میں اس مال پر سال بھر گزرنا بھی شرط نہیں ہے۔۲- اگر کسی شخص کے اوپر قرض ہو  اور اس کے پاس کچھ مال بھی ہو  تو  اگر یہ مال اتنا ہو کہ عید کے تیسرے دن تک  واجب الادا قرض ادا کرنے کے بعد بھی اس کے پاس بنیادی ضرورت سے زائد، نصاب کے بقدر یعنی ساڑھے باون تولہ چاندی کی قیمت کے برابر مال بچا رہتا ہے، تو ایسے شخص پر قربانی واجب ہوگی  او راگر قرض ادا کرنے کے بعد نصاب سے کم مال بچے، تو اس پر قربانی واجب نہیں ہوگی۔لہذا مذکور صورت  میں جب کہ آپ کے پاس یہی مال ہے، جس کی قیمت قرض سے کم ہےاور اس کے علاوہ آپ کے پاس کوئی مال نہیں تو آپ پر قربانی واجب نہیں اور اگر آپ کی بیوی کے پاس اس سونے کے علاوہ  بنیادی ضرورت سے زائد رقم یا استعمال سے زائد کچھ   بھی سامان نہیں ہے تو  اس پر بھی قربانی واجب نہیں ہے۔الفتاوى الهندية (5/ 292)" ولو كان عليه دين بحيث لو صرف فيه نقص نصابه لاتجب."الدر المختار وحاشية ابن عابدين (رد المحتار)  میں ہے:"وشرائطها: الإسلام والإقامة واليسار الذي يتعلق به) وجوب (صدقة الفطر)(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لويدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم." (٦ / ٣١٢ )فقط واللہ اعلم
                                                  
عنوان: اگر بچہ رات کو پیدا ہو تو اگلا دن پیدائش کا پہلا دن شمار ہوگا
سوال: میرا بیٹا جمعرات کی رات تقریبًا 10بجے پیداہوا،  تو عقیقہ کا ساتواں دن کون سا پڑےگا بدھ  یا جمعرات ؟
جواب: آپ کا بیٹا  چوں کہ جمعرات کی رات  (یعنی جمعرات کا دن گزار کر شبِ جمعہ میں) 10 بجے کے قریب پیدا ہوا ہے  ، لہٰذا جمعہ کا دن اس کی ولادت کا پہلا دن شمار ہوگا اور اگلی جمعرات کو اس کی پیدائش کا ساتواں دن ہوگا۔اب اگر آپ چاہیں تو بدھ کے دن مغرب  کے بعد یعنی بدھ اور جمعرات کی درمیانی رات کو بھی عقیقہ کرسکتے ہیں، لیکن زیادہ بہتر  اور افضل یہ ہے کہ جمعرات کے دن سورج نکلنے کے بعد عقیقہ کیاجاۓ۔"و ذبحھا في الیوم السابع یسنّ والأولی فعلھا صدر النھار عند طلوع الشمس بعد وقت الكراهة للتبرك بالبکور."(تنقیح الفتاوی الحامدیة: ( ۲ / ۲۳۳ ) کتاب الذبائح، ط : مکتبه امدادیه )فقط واللہ اعلم
                                                  
عنوان: کعبہ کی چھت پر نماز پڑھنا کیسا ہے؟
سوال: کعبے کی چھت پر نماز پڑھنا کیسا ہے؟
جواب: کعبۃ اللہ کی چھت پر کھڑے ہوکر نماز پڑھنے سے نماز کراہت کے ساتھ  ادا ہوجائے گی، کیوں کہ جس مقام پر کعبۃ اللہ ہے وہ زمین اور اس  کی سیدھ میں اوپر آسمان تک قبلہ ہے ، قبلہ کعبہ کی دیوار اور چھت پر محدود نہیں، بلکہ ان چاروں دیواروں کے برابر آسمان تک قبلہ ہے ، اس لیے اگر کوئی شخص ہوائی  جہاز میں کعبۃ اللہ کی طرف رخ کرکے نماز ادا کرےگا تو نماز ہوجائے گی۔ لیکن کعبۃ اللہ کی چھت پر کھڑے ہوکر نماز پڑھنے کی صورت میں کعبۃاللہ کی بے احترامی ہوتی ہے، اور نبی کریم  ﷺ نے اس سے منع فرمایا ہے، اس لیے مکروہِ تحریمی ہے ۔الدر مع الرد میں ہے:"قوله هي العرصة والھواء أي: لا البناء بدلیل أنه لو نقل إلی عرصة أخری و صلّی إلیه  لم یجز، و لأنه لو صلی علی أبي قبیس جازت بالإجماع مع أنه لم یصل إلی البناء ... قوله: و إن کرہ الثاني أي الصلاۃ فوقھا، قوله: للنھی؛ لأنھا من السبع التي نھی عنھا رسول اللہﷺ."  (254/2۔ط:سعید)فقط واللہ اعلم
                                                  
عنوان: عورت کے ذبیحہ کا حکم
سوال: اگر گھر میں کوئی جانور بیماری کی وجہ سے مر رہاہو اور گھر میں کوئی بالغ مرد نہ ہو تو کیا عورت بھی جانور ذبح کرسکتی ہے ؟
جواب: کسی جانور کو ذبح کرنے کے لیے کوئی مرد موجود نہ ہو یا عام حالات میں جب کہ جانور ذبح کرنے کے لیے  مرد موجود ہو دونوں صورتوں میں اگر عورت ذبح کے طریقے سے واقف ہو تو عورت کا جانور ذبح کرنا جائز ہے ، شرعاً اس میں کوئی حرج نہیں ۔البحر الرائق شرح كنز الدقائق - (8 / 191):" قال رحمه الله ( وحل ذبيحة مسلم وكتابي ) ... قال رحمه الله (وصبي وامرأة وأخرس وأقلف ) يعني تحل ذبيحة هؤلاء ۔"الدر المختار شرح تنوير الأبصار في فقه مذهب الإمام أبي حنيفة - (6 / 296)" ( وشرط كون الذابح مسلما حلالا خارج الحرم إن كان صيدا ) فصيد الحرم لا تحله الذكاة في الحرم مطلقا ( أو كتابيا ذميا وحربيا ) إلا إذا سمع منه عند الذبح ذكر المسيح ( فتحل ذبيحتما ولو ) الذابح ( مجنونا أو امرأة أو صبيا يعقل التسمية والذبح ) ويقدر"۔فقط واللہ اعلم
                                                  
عنوان: قربانی کا جانور غیر مسلم سے خریدنا
سوال: غیر مسلم کے یہاں سے جانور خرید کر قربانی کرنا کیسا ہے؟
جواب: قربانی درست  ہونے کے  لیے قربانی کے جانور  ( اونٹ گائے، بیل، بھینس، بکرا بکری، دنبہ دنبی، بھیڑ) کی عمر پوری ہونا ، اور عیب سے محفوظ ہوناشرعًا ضروری ہوتا ہے، جانور کسی مسلمان سے خریدنا شرط نہیں، پس کسی غیر مسلم سے قربانی کا جانور خریدنا جائز ہے، اور ایسے جانور کی قربانی کرنے میں شرعًا کوئی قباحت نہیں۔ فقط واللہ اعلم
                                                  
عنوان: اللہ نے بیٹا دیا تو دو جانور اور بیٹی دی تو ایک جانور عقیقہ میں ذبح کروں گا، یہ نذر ہے یا نہیں؟
سوال: میں نے کہا تھا کہ اللہ نے بیٹا دیا تو دو جانور اور اگر بیٹی دی تو ایک جانور عقیقہ میں ذبح کروں گا۔ اب لوگ  کہتے کہ یہ نذر ہے خود نہیں کھا سکتے۔ آپ اس بارے میں رہنائی فرمائیں کہ یہ نذر ہے یا نہیں؟
جواب: صورتِ  مسئولہ  میں آپ نے مذکورہ جملہ اگر نذر ماننے کی نیت سے کہا تھا تو شرعاً یہ نذر ہے جسے پورا کرنا واجب ہے اور نذر میں ذبح کیے ہوئے جانور کاگوشت کھانا آپ  اور  مال دار افراد کے  لیے جائز نہیں ہوگا اور  اگر نذر ماننے کی نیت سے نہیں کہا تھا،  بلکہ شرعی حکم کے مطابق عقیقہ کرنے کے ارادے کا اظہار کرنے کے  لیے کہا تھا تو اس صورت میں یہ نذر نہیں،  بلکہ عقیقہ ہوگا اور اس کے گوشت میں سے آپ کے  لیے کھانا جائز ہوگا۔ الدر المختار وحاشية ابن عابدين (رد المحتار) (2/ 339):"باب المصرف أي مصرف الزكاة والعشر ... (هو فقير، وهو من له أدنى شيء) أي دون نصاب أو قدر نصاب غير نام مستغرق في الحاجة."وفي الحاشیة:"وهو مصرف أيضا لصدقة الفطر والكفارة والنذر وغير ذلك من الصدقات الواجبة، كما في القهستاني."وفیه أيضاّ (6/ 321):"و لايأكل الناذر منها؛ فإن أكل تصدق بقيمة ما أكل."فقط والله أعلم
                                                  
عنوان: کیا فرض نماز کے بعد امام کے ساتھ اجتماعی دعا مانگنا جائز ہے؟
سوال: کیا فرض نماز کے بعد امام کے ساتھ اجتماعی دعا مانگنا جائز ہے ؟
جواب: فرض نماز کے بعد دعا کرنا ثابت ہے اور  فرض نمازوں کے بعد کے اوقات حدیث شریف کے مطابق قبولیتِ دعاکے اوقات ہیں،  فرائض کے بعددعاکرنا نبی کریم صلی اللہ علیہ وسلم، صحابہ کرام رضوان اللہ علیہم اجمعین اورسلف صالحین سے ثابت ہے، اور دعا کے آداب میں سے ہے کہ ہاتھ اٹھا کر دعا کی جائے  اور آں حضرت ﷺ سے بھی  دعا میں ہاتھ اٹھانا ثابت ہے۔'المعجم الکبیر ' میں  علامہ طبرانی رحمہ اللہ نے حضرت عبد اللہ بن زبیر رضی سے ایک روایت ذکر کی ہے کہ  محمد بن یحیی اسلمی رحمہ اللہ فرماتے ہیں: میں نے عبد اللہ بن  زبیر  رضی اللہ تعالیٰ عنہ کو دیکھا  ،انہوں نے ایک شخص کو دیکھا کہ  وہ نماز سے فارغ ہونے سے پہلے ہی ہاتھ اٹھا کر دعا کررہا تھا تو جب وہ نماز سے فارغ ہوا تو  حضرت عبد اللہ بن زبیر رضی اللہ تعالیٰ عنہ نے اس سے فرمایا: رسول اللہ ﷺ جب تک نماز سے فارغ نہ ہوتے  اس وقت تک (دعا کے لیے) ہاتھ نہیں اٹھاتے تھے ( لہذا تم بھی ایسا ہی کرو)۔'حدثنا محمد بن أبي يحيى، قال: رأيت عبد الله بن الزبير ورأى رجلاً رافعاً يديه بدعوات قبل أن يفرغ من صلاته، فلما فرغ منها، قال: «إن رسول الله صلى الله عليه وسلم لم يكن يرفع يديه حتى يفرغ من صلاته»۔(المعجم الكبير للطبرانی 13/ 129، برقم: 324) اسی طرح ' کنزالعمال' میں حضرت انس رضی اللہ عنہ سے منقول ہے کہ نبی کریم صلی اللہ علیہ وسلم نے فرمایا: جوبندہ نمازکے بعدہاتھ اٹھاکراللہ تعالیٰ سے دعاکرتاہے اورکہتاہے کہ اے میرے معبود  ...اللہ تعالیٰ اس کی دعا کوضرورقبول فرماتے ہیں ،اسے خالی ہاتھ واپس نہیں لوٹاتے۔حضرت سلمان فارسیؓ سے روایت ہے کہ رسول اﷲﷺنے ارشاد فرمایا: تمہارا رب حیا والا اور کریم ہے، اپنے بندے سے حیا کرتاہے ،جب وہ اپنے ہاتھوں  کو اس کے سامنے اٹھاتا ہے کہ ان کو خالی واپس لوٹا دے۔حضرت مالک بن یسار رضی اللہ عنہ سے روایت ہے کہ رسول اﷲﷺنے ارشاد فرمایا : جب تم اللہ سے دعا کرو تو ہاتھوں  کی ہتھیلیوں  سے کرو، ہاتھوں  کی پشت سے نہ کرو ۔حضرت ابن عباس رضی اللہ عنہما کی روایت میں  ہے کہ رسول اللہ ﷺنے فرمایا اپنے ہاتھوں کی ہتھیلیوں  سے سوال کیا کرو اور ہاتھوں  کی پشت سے نہ کرو ،پس جب دعا سے فارغ ہوجاؤ تو  ہاتھوں  کو اپنے چہرے پر پھیر لو ۔دعا میں  ہاتھ اٹھانا حضور ﷺکی عادتِ شریفہ تھی ، حضرت سائب رضی اللہ عنہ اپنے والد سے نقل فرماتے ہیں  کہ رسول اللہ ﷺجب دعا فرماتے تھے تو اپنے دونوں  ہاتھ مبارک اٹھاتے اور فارغ ہوتے تو ان دونوں  کو اپنے چہرے پر پھیرتے۔اس طرح کی روایات فرض نمازوں کے بعدہاتھ اٹھاکراجتماعی دعاکے ثبوت واستحباب کے لیے کافی ہیں ؛ اس لیے نماز کے بعد دعاپر نکیر کرنا یا اسے بدعت کہنا درست نہیں۔ تاہم اسے سنتِ مستمرہ دائمہ کہنا مشکل ہے،اس بنا پراس کو ضروری اورلازم سمجھ کرکرنا،اورنہ کرنے والوں پرطعن وتشنیع کرنا بھی درست نہیں۔ اور یہ دعا سر اً افضل ہے، البتہ تعلیم کی غرض سے  کبھی کبھار امام  جہراً بھی دعا کرا سکتا ہے۔حضرت علامہ محمدانورشاہ کشمیری رحمہ اللہ نے ' فیض الباری' میں اور محدث العصر حضرت مولانا محمد یوسف بنوری نوراللہ مرقدہ نے اپنے فتاویٰ میں لکھاہے کہ فرائض کے بعد موجودہ ہیئت کے مطابق اجتماعی دعا کرنا سنت مستمرہ تو نہیں ہے، لیکن اس کی اصل ثابت ہے ؛ اس لیے یہ بدعت  نہیں ہے، اسے بدعت کہنا غلو ہے۔مزید دلائل کے لیے”النفائس المرغوبة في الدعاء بعد المکتوبة “  مؤلفہ حضرت مفتی اعظم ہند مفتی کفایت اللہ صاحب رحمہ اللہ کا مطالعہ فرمائیں۔فقط واللہ اعلم
                                                  
عنوان: عید کے چوتھے دن (13 ذو الحجہ) میں قربانی
سوال: کیا قربانی عید کے  چوتھے  دن (تیرہویں ذی الحجہ) کو  جائز ہے؟
جواب: صورتِ  مسئولہ  میں عید  کے  چوتھے دن یعنی 13 ذو الحجہ کے دن قربانی کرنا معتبر نہیں ہے؛  اس لیے  کہ  حضرت عمر، حضرت علی، حضرت ابن عباس، حضرت ابنِ عمر اور حضرت انس بن مالک رضی اللہ عنہم جیسے جلیل القدر صحابۂ کرام سے مروی ہے کہ قربانی کے تین دن ہیں اور پہلے دن قربانی کرنا افضل ہے۔ اور یہ بات واضح ہے کہ عبادات کے مخصوص اوقات صحابہ کرام خود سے نہیں، بلکہ نبی کریم ﷺ  کے بیان کی روشنی میں بتاتے تھے۔بدائع الصنائع في ترتيب الشرائع (5 / 65):"وأيام النحر ثلاثة: يوم الأضحى - وهو اليوم العاشر من ذي الحجة - والحادي عشر، والثاني عشر وذلك بعد طلوع الفجر من اليوم الأول إلى غروب الشمس من الثاني عشر، وقال الشافعي - رحمه الله تعالى -: أيام النحر أربعة أيام؛ العاشر من ذي الحجة والحادي عشر، والثاني عشر، والثالث عشر، والصحيح قولنا لما روي عن سيدنا عمر وسيدنا علي وابن عباس وابن سيدنا عمر وأنس بن مالك - رضي الله تعالى عنهم - أنهم قالوا: أيام النحر ثلاثة أولها أفضلها، والظاهر أنهم سمعوا ذلك من رسول الله صلى الله عليه وسلم؛  لأن أوقات العبادات والقربات لا تعرف إلا بالسمع فإذا طلع الفجر من اليوم الأول فقد دخل وقت الوجوب فتجب عند استجماع شرائط الوجوب."فقط واللہ اعلم
                                                  
عنوان: میت کو بوسہ دینا
سوال: کیا میت کو بوسہ دینا جائز ہے؟
جواب: واضح رہے کہ اولاد کے لیے اپنے مرحوم ماں باپ کو بوسہ دینا اور چومنا جائز ہے، اس میں کچھ حرج نہیں ہے، کیوں کہ ماں اپنے بچوں کے لیے محرمہ ہے،اوربچوں کو اپنی ماں کو ہاتھ لگانااورچومنا منع نہیں ہے،  اسی طرح باپ اپنی بچیوں کے محرم ہیں اور بچیوں کو اپنے باپ کو ہاتھ لگانا منع نہیں ہے ۔اسی طرح ماں باپ کو اپنی اولاد کے ساتھ یہ معاملہ کرنا درست ہے ۔ اسی طرح مرد کے لیے مرد میت کو اور عورت کے لیے عورت میت کو بوسہ دینا جائز ہے۔   البتہ شوہر کے لیے اپنی مردہ بیوی کو ہاتھ لگانا اور بوسہ دینا جائز نہیں ہے۔  والدین اور اولاد کے علاوہ جن محرم رشتوں میں بوسہ دینے کی صورت میں شہوت کا امکان ہو، وہاں بوسہ دینا درست نہیں ہوگا، جہاں شہوت نہ ہو تو اجازت ہوگی، مثلًا: پھوپھی کے لیے مرحوم بھتیجے یا خالہ کے لیے مرحوم بھانجے وغیرہ کا بوسہ لینا۔میت کو غسل دینے کے بعد محبت اور عقیدت میں میت کو بوسہ دینا جائز ہے، جیسا کہ نبی کریم ﷺنے حضرت عثمان بن مظعون رضی اللہ عنہ کا بوسہ لیا ، اور حضرت ابوبکر صدیق رضی اللہ عنہ نے نبی کریم ﷺکی وفات پر آپ ﷺ کی پیشانی کا بوسہ لیا ۔ حاشية الطحطاوي على مراقي الفلاح  میں ہے:"ولا بأس بتقبيل الميت" للمحبة والتبرك توديعا خالصة عن محظور ."ولا بأس بتقبيل الميت" لما روي البخاري عن عائشة رضي الله عنها قالت أقبل أبو بكر على فرسه من مسكنه بالسنح حتى نزل فدخل المسجد فلم يكلم الناس حتى دخل على عائشة فتيمم النبي صلى الله عليه وسلم وهو مسجى ببرد حبرة فكشف عن وجهه ثم أكب عليه فقبله ثم بكى ولم يفعل ذلك إلا قدوة به صلى الله عليه وسلم لما روى أبو داود والترمذي وابن ماجه والحاكم مصححا عن عائشة رضي الله عنها أن رسول الله صلى الله عليه وسلم دخل على عثمان بن مظعون وهو ميت فأكب عليه وقبله ثم بكى حتى رأيت الدموع تسيل على وجنتيه وفي التمهيد لما توفي عثمان كشف النبي صلى الله عليه وسلم الثوب عن وجهه وبكى بكاء طويلا وقبل بين عينيه فلما رفع على السرير قال طوبى لك يا عثمان لم تلبسك الدنيا ولم تلبسها اهـ قوله: "والتبرك" الواو بمعنى أو فإن تقبيله صلى الله عليه وسلم عثمان للمحبة وتقبيل أبي بكر الرسول الأكرم صلى الله عليه وسلم لهما معا قوله: "خالصة عن محظور" هذا قيد في الجواز أما إذا كانت لشهوة فحرام ولو زوجة فيما يظهر لقولهم أن النكاح انقطع بموتها لذهاب محله."(1 / 573)عمدۃ القاری میں  ہے:"ولهذا أنكر الخطابي ومن تبعه وضع الجريد اليابس وكذلك ما يفعله أكثر الناس من وضع ما فيه رطوبة من الرياحين والبقول ونحوهما على القبور ليس بشيء."(عمدة القاري شرح صحيح البخاري)(5 / 4) شامی میں ہے:«ویمنع زوجها من غسلها ومسها لا من النظر إلیها علی الأصح، وهی لا تمنع من ذلك أی من تغسیل زوجها دخل بها أو لا»․(شامی، کتاب الجنائز ،  ۲/۱۹۸ ، ط: سعید)فقط واللہ اعلم
                                                  
عنوان: شیعہ کے ذبیحہ کا حکم
سوال: کیا شیعوں کا ذبیحہ حلال ہے؟
جواب: " شیعہ " اگر قرآنِ مجید میں تحریف، حضرت علی رضی اللہ عنہ کی الوہیت، جبریل امین کے وحی لانے میں غلطی، اللہ تعالیٰ سے خطا کے صدور، یا اماموں کی عصمت اور نبوت سے بلند مقام ہونے کا عقیدہ رکھتاہو، یا حضرت ابوبکر صدیق رضی اللہ عنہ کی صحابیت کا انکار کرتاہو یا حضرت عائشہ صدیقہ طاہرہ رضی اللہ عنہا پر تہمت لگاتاہو تو اس کاذبیحہ حلال نہیں ہوگا، اور جس شیعے کے عقائد کفر وشرک کی حد تک نہ پہنچتے ہوں، اس کا حکم یہ نہیں ہوگا۔  فقط واللہ اعلم
                                                  
عنوان: گائے کے گوشت کا حکم
سوال: کیا گاۓ کا گوشت کھانے سے کوئی  بیماری لگنے کا احتمال ہے؟
جواب: شرعی اعتبار سے کوئی  مستند روایت  یا  ایسا حکم  نہیں ملتا جس سے گائے کے گوشت کھانے کی ممانعت معلوم ہوتی ہو یا گائے کے گوشت کھانے کی وجہ سے کسی بیماری کے لگنے کا احتمال ہو۔اس بارے میں لوگوں میں یہ روایت مشہور ہے کہ "گائے کے گوشت میں وبا  اور دودھ میں شفا  ہے"، اس کے مفہوم  کی کوئی حدیث صحیح سند و متن کے ساتھ  ثابت نہیں، البتہ گائے کے دودھ سے متعلق جو حدیث صحیح سند و متن سے ثابت ہے اس میں  گائے کا دودھ پینے کا حکم ملتا ہے۔ جیساکہ "السنن الكبری" میں ہے:" أخبرنا عبد الله بن فضالة نا محمد بن يوسف عن سفيان يعني الثوري عن قيس بن مسلم عن طارق بن شهاب عن عبد الله بن مسعود قال: قال رسول الله صلي الله عليه وسلم: ما أنزل الله داءً إلا أنزل له دواء، فعليكم بألبان البقر، فإنها ترم من الشجر كله". (٤/ ١٩٣، رقم الحديث: ٦٨٦٣)نیز بعض احادیث میں خود رسول اللہ ﷺسے گائے کا ذبح اور آپ کے دسترخوان پر اس کے گوشت کا آناثابت ہے ، اس سے بھی معلوم ہوتا ہے کہ اگر گائے کے گوشت کے کھانے کی ممانعت یا اس سے بیماری کا اندیشہ ہوتا تو آپ صراحتًا ارشاد فرمادیتے،  لیکن ان روایات میں ایسی کسی بات کا ذکر نہیں ۔امدادالفتاوی میں ہے:"رسول  اللہ صلی اللہ  علیہ وسلم کے گائے کا گوشت تناول فرمانے کا ثبوت :سوال(۳۴۸۱) : قدیم ۶/۱۹۷-  رسول اللہ ﷺکبھی گائے کا گوشت کھائے یا نہیں ؟ اگرکھائے تو کون کتاب میں آگاہ فرماکر سرفراز فرماویں ؟الجواب: "عن أبي الزبیر عن جابر قال: ذبح رسول اللّٰہ ﷺ عن عائشة بقرۃً یوم النحر." (صحیح مسلم کتاب الحج ج ۱ ص ۴۲۴)  (۱) وعن الأسود عن عائشة و أتي النبي ﷺ بلحم بقرۃ، فقیل: هذا ما تصدق به علی بریرۃ، فقیل: هو لھا صدقة، و لنا هدیة." (صحیح مسلم کتاب الزکوٰۃ ج۱ ص ۳۴۵) (۲) حدیث اول میں ذبح بقرہ اور حدیث ثانی سے دستر خوان پر لحم بقرہ کا حاضر ہونا اور مانع عن الاکل کا جواب دینا جس کا لازم عادی ہے نوش فرمانا یہ سب تصریحاً حضور اقدس ﷺسے ثابت ہے۔                     (۱۷ ذِی الحجہ ۱۳۴۵؁ھ(تتمہ ص ۵۵۱ ج ۵) ۔"فقط واللہ اعلم
                                                  
عنوان: گھر کی خریداری کے لیے جمع کردہ رقم کی صورت میں قربانی کا حکم
سوال: ہمارا ایک مشترکہ گھر ہے، لیکن میں اپنا ذاتی گھر خریدنا چاہتا ہوں ،اس کے  لیے میں نے کچھ رقم جمع کی ہے  تو  کیا اس رقم کی وجہ سے مجھ پر قربانی فرض  ہے ؟جب کہ میری بیوی کے پاس جو سونا ہے تو اس کے لیے میں اپنے پیسوں سے قربانی کرتا ہوں ۔
جواب: اگر آپ کے پاس عید الاضحٰی کے ایام میں  جمع کردہ رقم ساڑھے باون تولہ چاندی کی موجودہ قیمت کے برابر یا اس سے زائد  ہو  تو اس صورت میں آپ   پر  قربانی واجب ہے، اگرچہ وہ رقم آپ نے مکان خریدنے کی نیت سے جمع کی ہو،نیز  اس رقم پر سال گزرناشرط نہیں ہے۔اسی طرح اگر مذکورہ رقم تو نصاب تک نہ پہنچی ہو لیکن ضرورت و استعمال سے زائد   سامان، گاڑی یامکان وغیرہ موجود ہو  جس کی قیمت ساڑھے باون تولہ چاندی کے برابر ہوتب بھی قربانی واجب ہے۔ (فتاویٰ بینات4/566،ط:مکتبہ بینات)اگر آپ کی اہلیہ قربانی کے لحاظ سے صاحبِ  نصاب ہیں جیساکہ آپ نے ذکر کیا ہے ، تو ان پر اپنی جانب سے قربانی کرنا واجب ہوگا، تاہم اگر آپ ان کی جانب سے قربانی میں حصہ ڈالتے ہیں تو یہ جائز ہے ، لیکن بیوی کی جانب سے قربانی کرنے سے آپ کی اپنی واجب قربانی ادا نہ ہوگی ۔نیز اگر آپ اپنی جانب سے واجب قربانی کریں اور اہلیہ کی جانب سے قربانی میں حصہ نہ ڈالنا چاہیں تو ان کی جانب سے آپ پر قربانی کرنا واجب نہیں، اس صورت میں  ان پر اپنے مال سے قربانی  کرنا واجب ہوگا۔فتاوی ہندیہ میں ہے: (5 / 302):"ولو ضحى ببدنة عن نفسه وعرسه وأولاده ليس هذا في ظاهر الرواية، وقال الحسن بن زياد في كتاب الأضحية: إن كان أولاده صغاراً جاز عنه وعنهم جميعاً في قول أبي حنيفة وأبي يوسف - رحمهما الله تعالى -، وإن كانوا كباراً إن فعل بأمرهم جاز عن الكل في قول أبي حنيفة وأبي يوسف رحمهما الله تعالى".  فقط واللہ اعلم
                                                  
عنوان: پانچ تولہ سونا پر قربانی اور صدقہ فطر واجب ہے یا نہیں؟
سوال: اگر کسی عورت کے پاس 5 تولہ سونا ہو، اس کے علاوہ ان کے پاس نہ چاندی ہو نہ نقدی تو آیا اس عورت پر صدقہ فطر اور قربانی واجب ہے یا نہیں؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں قرض کی رقم منہا کرنے کے بعد ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔قربانی  واجب ہونے کے لیے نصاب کے  بقدر مال ، رقم یا ضرورت سے  زائد سامان پر سال گزرنا شرط نہیں ہے، اور تجارتی ہونا بھی شرط نہیں ہے، ذی الحجہ کی دسویں تاریخ سے لے کر بارہویں تاریخ کے سورج غروب ہونے سے پہلے  اگر نصاب کا مالک ہوجائے تو ایسے شخص پر قربانی  واجب ہے۔ضرورتِ اصلیہ سے مراد وہ ضرورت ہے جو جان اور آبرو سے متعلق ہو یعنی اس کے پورا نہ ہونے سے  جان یا عزت وآبرو جانے کا اندیشہ ہو، مثلاً: کھانا ، پینا، پہننے کے کپڑے، رہنے کا مکان، اہلِ صنعت وحرفت کے لیے ان کے پیشہ کے اوزار ضرورتِ اصلیہ میں داخل ہیں۔اور ضرورت سے زائد سامان سے مراد یہ ہے کہ وہ چیزیں انسان کی استعمال میں نہ ہوں، اور  ہر  انسان کی ضروریات اور حاجات عموماً دوسرے سے مختلف ہوتی ہیں ، اور راجح قول کے مطابق ضروریات کو پوری کرنے کے لیے  اشیاء کو جائز طریقہ سے اپنی ملکیت میں رکھنے کی کوئی خاص  تعداد شریعت کی طرف سے مقرر نہیں ہے، بلکہ جو چیزیں انسان کے استعمال میں ہوں اور انسان کو اس کے استعمال کی حاجت پیش آتی ہو اور وہ اشیاء تجارت کے لیے نہ ہوں تو  ضرورت اور حاجت کے سامان میں داخل ہے۔لہذا جو چیزیں ان انسان کے استعمال میں نہ ہوں اور اس کو ان کی حاجت بھی نہ ہوتی ہو تو وہ ضرورت سے زائد سامان میں شامل ہے، قربانی کے نصاب میں اس کی مالیت کو شامل کیا جائے گا۔مذکورہ تفصیل سے آپ کے سوال کا جواب واضح ہوگیا ہے کہ اگر مذکورہ عورت کے پاس صرف اور صرف  پانچ تولہ سونا ہے اس کے  علاوہ دیگر مذکورہ چیزوں میں سے کچھ نہیں ہے تو اس پر صدقہ فطر اور قربانی واجب نہیں ۔الدر المختار وحاشية ابن عابدين (رد المحتار) (6/ 312):'' وشرائطها: الإسلام والإقامة واليسار الذي يتعلق به) وجوب (صدقة الفطر).(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم."فقط واللہ اعلم
                                                  
عنوان: قربانی کا جانور غلطی سے کم عمر خرید لیا، تبادلے کی صورت میں کم قیمت جانور آیا
سوال: قربانی کے  لیے گاۓ خرید  لی،  قربانی سے پہلے پتا چلا  کہ گائے دو سال سے کم کی هے تو اب اس کو بدل کر اس سے کم قیمت کی گائے خرید لي تو کیا قربانی درست ہوجائے گی اور بقیہ رقم کا کیا حکم  ہے؟
جواب: اگر قربانی کی نیت سے خریدی ہوئی گائے سے متعلق معلوم ہو جائے کہ اس کی عمر دو سال مکمل نہیں ہے تو اس کی قربانی درست نہیں۔قربانی کی نیت سے خریدا ہوا جانور  اگر کسی نے  بیچ دیا تو اس سے حاصل ہونے والی قیمت کے صرف کے لیے  درج ذیل صورتیں ہیں:1۔ مکمل قیمت (بیچے گئے جانور کی سابقہ قیمت اور اس پر حاصل ہونے والے نفع) سے قربانی کا صحت مند اور اچھا جانور خرید لے۔2۔ اگر ایک سے زائد جانور اس میں خریدے جاسکتے ہوں تو ایک سے زائد جانور قربانی کی نیت سے لے لے۔3۔ ایک جانور قربانی کی نیت سےخریدنے کے بعد کچھ رقم بچ جائے تو اس میں مزید پیسے ملا کر دوسرا جانور قربانی کے لیے خریدلے۔4۔ ایک جانور  قربانی کی نیت سے خریدلے، اور بقیہ رقم صدقہ کردے۔واضح رہے کہ قربانی کا جانور بیچنے کے بعد نفع میں حاصل ہونے والی رقم خود استعمال کرنا جائز نہیں ہے؛ لہٰذا صورت مسئولہ میں جو رقم بچ گئی اسے صدقہ کردیا جائے۔'' و منهم من أجازهما للغني، والجواب: أن المشتراة للأضحیة متعینة للقربة إلی أن تقام غیرها مقامها، فلا یحل له الا نتفاع بها ما دامت متعینةً، ولهذا لا یحل له لحمها إذا ذبحها قبل وقتها. بدائع. و یأتي قریباً: أنه یکره أن یبدل بها غیرها، فیفید التعین أیضاً. ''( رد المحتار، کتاب الأضحیة ۶/ ۳۲۹ ط سعید) فقط واللہ اعلم
                                                  
عنوان: اگر قربانی کے جانور کے پیٹ میں سے نکلے ہوئے بچے کو ذبح نہ کیا تو کیا حکم ہے؟
سوال: ایک حاملہ جانور  کی قربانی کی گئی اور جنین یعنی بچے  کی قربانی نہیں کی گئی، اب وہ بچہ گائے بن چکا ہے،  مسئلہ معلوم کرنے پر علم ہوا کہ اس بچے کی قیمت صدقہ کرنا لازمی  ہے۔  پوچھنا یہ  ہے کہ اب بچے کی موجودہ قیمت صدقہ کرنا ہوگی یا جنین کی جو قیمت ہوگی؟
جواب: اگر کسی جانور کے پیٹ میں سے  بچہ  نکلے اور اُس کو ذبح نہیں کیا گیا یہاں تک کہ قربانی کے دن گزر گئے تو اس زندہ بچے کو صدقہ کر دیا جائے، اور اگر اس بچہ کو پال لیاتو بھی اُس کو صدقہ کرنا ہی ضروری ہے، قیمت صدقہ کرنے کا حکم اُس وقت ہے جب  ایامِ قربانی گزر جانے کے بعد بچے کو ذبح کر کے اس کا گوشت کھا لیا ہو۔ الدر المختار وحاشية ابن عابدين (رد المحتار) (6/ 322):"ولدت الأضحية ولدا قبل الذبح يذبح الولد معها.(قوله: قبل الذبح) فإن خرج من بطنها حيا فالعامة أنه يفعل به ما يفعل بالأم، فإن لم يذبحه حتى مضت أيام النحر يتصدق به حيًّا."فقط واللہ اعلم
                                                  
عنوان: اشکال (گائے میں عقیقہ ثابت نہیں) کا جواب
سوال: مجھے بیٹی کا عقیقہ کرنا ہے، میں گائے لے کر آیا ہوں،  میرے رشتہ دار  اہلِ حدیث ہیں،  وہ کہہ  رہے  ہیں: نہیں ہوتا؛ کیوں کہ  یہ کہیں  سے ثابت نہیں ہے۔ صرف بکرا اور بکری ثابت ہے،  گائے  کہیں سے ثابت نہیں ہے؟
جواب: سات   شرکاء  مل  کر  کسی بڑے جانور مثلًا گائے، بھینس یا اونٹ میں اپنے بچوں کا عقیقہ کرسکتے ہیں، ایسا کرنا جائز ہے۔حافظ ابن حجر رحمہ اللہ فتح الباری میں لکھتے ہیں:"جمہور کامسلک یہ ہے کہ عقیقہ میں اونٹ اور گائے بھی کافی ہوگی، اس سلسلے میں طبرانی  کی روایت بھی ہے۔  امام احمد رحمہ اللہ نے ایک بچے کی جانب سے کامل جانور ذبح کرنے کی شرط لگائی ہے، لیکن امام رافعی رحمہ اللہ نے تفصیل سے ذکر کیا ہے کہ قربانی کی طرح عقیقہ بھی ساتویں حصہ کے ذریعہ  ادا ہوجائے گا۔"معجمِ صغیر میں حضرت انس رضی اللہ عنہ سے روایت ہے:  رسول اللہ ﷺ نے ارشاد فرمایا:"  جس شخص کا لڑکا پیدا ہو وہ اونٹ، گائے یا بکری کے ذریعہ عقیقہ کرے۔"کتبِ حدیث میں گائے، اونٹ وغیرہ میں سات آدمیوں کے شریک ہوکر قربانی کرنے کے جواز پر کئی حدیثیں ہیں، قربانی پر قیاس کرتے ہوئے عقیقے میں بھی گائے یا اونٹ وغیرہ میں سات حصے کرنا جائز ہے۔صحیح مسلم میں حضرت جابر رضی اللہ عنہ سے روایت ہے کہ:"ہم نے نبی کریم ﷺ کے ساتھ حج کیا تو ہم نے اونٹ اور گائے سات سات لوگوں کی جانب سے ذبح کیے۔"سنن ابی داؤد میں حضرت جابر رضی اللہ عنہ سے روایت ہے کہ نبی کریم ﷺ نے فرمایا: "گائے سات اشخاص کی جانب سے ہو سکتی ہے، اور اونٹ بھی سات آدمیوں کی جانب سے ہوسکتا ہے۔"فتح الباري (9 / 593):"والجمهور على إجزاء الإبل والبقر أيضاً، وفيه حديث عند الطبراني وأبي الشيخ عن أنس رفعه: يعق عنه من الإبل والبقر والغنم. ونص أحمد على اشتراط كاملة. وذكر الرافعي بحثاً أنها تتأدى بالسبع، كما في الأضحية، والله أعلم".المعجم الصغير (1 / 150):" عن أنس بن مالك قال: قال رسول الله صلى الله عليه وسلم: من ولد له غلام فليعق عنه من الإبل أو البقر أو الغنم. لم يروه عن حريث إلا مسعدة، تفرد به عبد الملك بن معروف".مجمع الزوائد ومنبع الفوائد (4 / 70):"وعن أنس قال: قال رسول الله صلى الله عليه وسلم:"من ولد له غلام فليعق عنه من الإبل أو البقر أو الغنم".  رواه الطبراني في الصغير، وفيه مسعدة بن اليسع وهو كذاب".صحيح مسلم (4 / 88):"عن جابر بن عبد الله قال: حججنا مع رسول الله صلى الله عليه وسلم فنحرنا البعير عن سبعة والبقرة عن سبعة".سنن أبي داود (3 / 56):"عن عطاء عن جابر بن عبد الله أن النبى صلى الله عليه وسلم قال: « البقرة عن سبعة والجزور عن سبعة»".الدر المختار وحاشية ابن عابدين  (6 / 326):"[تنبيه] قد علم أن الشرط قصد القربة من الكل، وشمل ما لو كان أحدهم مريدا للأضحية عن عامه وأصحابه عن الماضي تجوز الأضحية عنه ونية أصحابه باطلة وصاروا متطوعين، وعليهم التصدق بلحمها وعلى الواحد أيضاً؛ لأن نصيبه شائع، كما في الخانية، وظاهره عدم جواز الأكل منها، تأمل. وشمل ما لو كانت القربة واجبةً على الكل أو البعض اتفقت جهاتها أو لا، كأضحية وإحصار وجزاء صيد وحلق ومتعة وقران خلافاً لزفر؛ لأن المقصود من الكل القربة، وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد".فقط واللہ اعلم
                                                  
عنوان: کیا ایک بکرا صدقہ ایک سے زائد افراد کے لیے کیا جا سکتا ہے؟
سوال: کیا ایک بکرا صدقہ  ایک سے زائد افراد کے لیے کیا جا سکتا ہے؟
جواب: ایک بکرا ایک سے زائد   افراد  کی طرف سے یا ایک سے زائد افراد کے  ایصالِ  ثواب  کے لیے ذبح کیا جا سکتا ہے۔(شامي: ۳/۱۵۳):" قلت: لکن سئل ابن حجر المکي عما لو قرأ لأہل المقبرة الفاتحة ہل یقسم الثواب بینہم أو یصل لکل منہم مثل ثواب ذلک کاملاً فأجاب بأنہ أفتی جمع بالثاني وھو اللائق بسعة الفضل."فقط واللہ اعلم
                                                  
عنوان: ایک تولہ سونے والے پر قربا نی کا حکم
سوال: ایک تولہ سونے پر عید کی قربانی کا کیا حکم ہے؟
جواب: واضح رہے کہ اگر عید الاضحٰی کے ایام میں ایک تولہ سونے والے شخص کی  ملکیت میں ضرورت سے زائد اتنا مال یا  سامان  باقی رہا جس کی مالیت ساڑھے باون تولہ چاندی کی قیمت کے برابر یا اس سے زیادہ ہو تو اس پر قربانی واجب ہوگی۔لہذا صورتِ  مسئولہ میں اگر کسی کے پاس   صرف ایک تولہ سونا ہے اس کے علاوہ چاندی یا نقدی یا زائد سامان میں سے کچھ نہیں ہے تو ایسے شخص پر قربانی واجب نہیں ہے۔الدر المختار وحاشية ابن عابدين (رد المحتار) (6/ 312):'' وشرائطها: الإسلام والإقامة واليسار الذي يتعلق به) وجوب (صدقة الفطر).(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم." فقط واللہ اعلم
                                                  
عنوان: پیدائش کے ایک سال بعد عقیقہ کے طور پر ایک دن ایک بکرا اور کچھ دن بعد دوسرا بکرا ذبح کرنے کا حکم
سوال: زید کے گھر ایک لڑکے کی ولادت کو ایک سال سے زائد کاعرصہ ہوا، اب زید  اس کا عقیقہ  دو  جانور  میں کرنا چاہتا ہے، ایک مثال کے طور پر آج اوردوسراجانور ہفتہ کے روز کے بعد، تو کیا یہ طریقہ قابلِ قبول ہوگا؟
جواب: بچے  کی پیدائش پر بطورِ شکرانہ جو  قربانی کی جاتی ہے  اسے ’’عقیقہ‘‘  کہتے  ہیں، عقیقہ  کرنا مستحب  ہے، عقیقہ  کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو  چودھویں (14)  دن، ورنہ اکیسویں (21)  دن کرے،  اس کے بعد عقیقہ کرنا مباح ہے، اگر کرلے تو ادا ہوجاتا ہے،  تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے؛  لہذا بہتر تو یہی ہے کہ اگر زید اپنے بچے کی پیدائش کے ایک سال بعد اس کا عقیقہ کرنا چاہتا ہے تو وہ بچے کی پیدائش کے دن سے حساب لگا کر جو دن بھی ساتواں بنتا ہو اسی دن عقیقہ کرلے، اگر ایک ساتھ دونوں بکرے ذبح کرنا کسی وجہ سے مشکل ہو تو  ایک بکرا ایک دن اور دوسرا بکرا اس کے سات دن بعد ذبح کرلے، لیکن اگر ساتویں دن کی رعایت نہ بھی رکھی جائے تب بھی عقیقہ ادا ہوجائے گا۔المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه".(المستدرك علی الصحیحین للحاکم، (4/ 266) رقم الحدیث: 7595،  کتاب الذبائح، ط: دار الكتب العلمية – بيروت)اعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘.(17/117، باب العقیقة، ط: إدارۃ القرآن والعلوم الإسلامیة)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الأضحیة، ط: سعید)مرقاة المفاتيح شرح مشكاة المصابيح (7/ 2689):"وعن محمد بن علي بن حسين عن علي بن أبي طالب قال: عق رسول الله صلى الله عليه وسلم عن الحسن بشاة، وقال: «يا فاطمة احلقي رأسه وتصدقي بزنة شعره فضةً»، فوزناه فكان وزنه درهماً أو بعض درهم. رواه الترمذي وقال: هذا حديث حسن غريب وإسناده ليس بمتصل؛ لأن محمد بن علي بن حسين لم يدرك علي بن أبي طالب.  (عن الحسن بشاة)، الباء للتعدية أو مزيدة. في شرح السنة: اختلفوا في التسوية بين الغلام والجارية ... وذهب جماعة إلى أنه يذبح عن الغلام بشاتين، وعن الجارية بشاة. قلت: أما نفي العقيقة عن الجارية فغير مستفاد من الأحاديث، وأما الغلام فيحتمل أن يكون أقل الندب في حقه عقيقة واحدة وكماله ثنتان، والحديث يحتمل أنه لبيان الجواز في الاكتفاء بالأقل، أو دلالة على أنه لايلزم من ذبح الشاتين أن يكون في يوم السابع، فيمكن أنه ذبح عنه في يوم الولادة كبشاً وفي السابع كبشاً، وبه يحصل الجمع بين الروايات".فقط واللہ اعلم
                                                  
عنوان: قرض دی ہوئی رقم کے علاوہ کچھ نہ ہو تو قربانی واجب ہے؟
سوال: کسی کو قرض دیا ہو   ایک لاکھ اور اس کے پاس اور کچھ  مالیت نہیں ہے تو اس آدمی پر قربانی واجب ہے کیا؟
جواب: اگر آپ کی مراد مقروض کی بابت پوچھنا ہے تو اس کا جواب یہ ہے کہ:  جس شخص نے ایک لاکھ روپے قرض لیے ہوں اور اس کے پاس اس ایک لاکھ کے علاوہ مالِ زکاۃ  (سونا، چاندی، رقم یا مالِ تجارت) میں سے کچھ نہ ہو تو اس پر قربانی واجب نہیں۔اور اگر قرض دینے والے کی بابت پوچھنا ہے تو اس کا جواب یہ ہے کہ: قرض دینے کے بعد اگر قربانی کے ایام میں ضروتِ اصلیہ سے زائد اتنی رقم نہ ہو یا ضرورت سے زائد ایسا سامان نہ ہو جسے بیچ کر  قربانی کی جاسکے تو قربانی واجب نہ ہوگی۔الفتاوى الهندية  (5 /292):"وَ لَوْ كَانَ عَلَيْهِ دَيْنٌ بِحَيْثُ لَوْ صُرِفَ فِيهِ نَقَصَ نِصَابُهُ لَا تَجِبُ، وَكَذَا لَوْ كَانَ لَهُ مَالٌ غَائِبٌ لَايَصِلُ إلَيْهِ فِي أَيَّامِهِ."فقط واللہ اعلم
                                                  
عنوان: اونٹ ذبح کرنے سے متعلق ایک سوال
سوال: عوام میں یہ بات بہت مشہور ہے کہ اونٹ کو 7 جگہ سے ذبح کیا جاسکتا ہے، کیا یہ صحیح ہے؟  اگر صحیح ہے تو وہ جگہ کون کون سی ہیں؟
جواب: اونٹ کو سات جگہ سے ذبح کرنے کی بات درست نہیں ہے، بلکہ اونٹ میں ذبح کرنا مسنون طریقہ  نہیں ہے، گو جائز ہے، اونٹ کو کھڑا رکھ کر "نحر" کرنا مسنون ہے۔ البتہ جیسے دیگر جانوروں کو گردن کے ابتدائی، درمیانی اور انتہائی حصے سے ذبح کیا جاسکتا ہے، بشرطیکہ ذبح کی رگیں کٹ جائیں، اسی طرح اونٹ کی گردن کے درمیان یا ابتدائی یا انتہائی حصے میں ذبح یا نحر کردینے سے وہ حلال ہوجائے گا۔النتف في الفتاوى للسغدي (1/ 227):"و أما موضع الذبح فثلاثة: أعلا الحلق و أوسطه و أسفله،إلا أنّ المستحب في الإبل النحر، و في البقر و الشاة الذبح."فقط واللہ اعلم
                                                  
عنوان: قربانی کے گوشت پر ختم شریف کرنا
سوال: اگر کسی غریب آدمی کے گھر قربانی کا گوشت پڑا ہو تو کیا وہ جمعرات کو پکا کر اس پر ختم شریف پڑھ سکتے ہیں؟
جواب: ہر جمعرات کو اہتمام کرکے کھانے پر ختم شریف پڑھنا چوں کہ مستقل رواج بن چکا ہے؛ اس لیے اس سے اجتناب کیا جائے، نیز اگر یہ کھانا ختم پڑھنے والوں کو ہی کھلایا جائے تو یہ قراءتِ قرآن کے عوض کی طرح ہے، اس لیے بھی اجتناب کیا جائے۔ہاں اگر اسے لازم، سنت یا دین کا حصہ نہ سمجھا جائے اور دن کی تخصیص نہ کی جائے اور قرآن پڑھنے والوں کو بطورِ عوض نہ دیا جائے تو   بطورِ ایصالِ ثواب کھانا یا گوشت تقسیم کرنا جائز ہے۔الفتاوى الهندية (5/ 300):"ويهب منها ما شاء للغني والفقير والمسلم والذمي، كذا في الغياثية."فقط واللہ اعلم
                                                  
عنوان: لڑکے کے عقیقے کے لیے بڑے جانور میں دو حصے لینے چاہییں یا ایک حصہ کافی ہے؟
سوال: اگر   ایک  لڑکے  کی عقیقہ کرنے  کے لیے بڑے جانور میں حصہ لینا ہو تو اس کے  لیے ایک حصہ کافی ہے یا دو حصے لینا ہوں گے،  جیسا کہ چھوٹے جانور دو لینا ہے؟
جواب: صورتِ  مسئولہ میں لڑکے کے عقیقہ کے لیے بڑے جانور میں دو حصے لینا مستحب ہے، تاہم ایک حصہ لیا، تب بھی عقیقہ ہوجائے گا۔''وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد''.(فتاوی شامی 6/ 326، کتاب الاضحیة، ط: سعید) فقط واللہ اعلم
                                                  
عنوان: چھ مہینے کا بکرا عقیقے میں ذبح کرنے کا حکم
سوال: چھ ماہ کے بکرے کو عقیقہ کے لیے  ذبح کر سکتے ہیں؟
جواب: صورتِ  مسئولہ میں عقیقہ کا جانور اگر بکرا ہو تو  قربانی کے جانور کی طرح اس کی عمر بھی کم از کم 1 سال ہونا لازم ہے؛  لہذا چھ ماہ کے بکرے کو عقیقے میں ذبح کرنے سے عقیقہ نہیں ہوگا۔فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا‘‘.(6/ 336، کتاب الاضحیۃ، ط: سعید)فقط واللہ اعلم
                                                  
عنوان: عقیقہ کے گوشت کے استعمال کا طریقہ
سوال: عقیقہ کے  جانور  کے گوشت کا استعمال کس طرح کیا جاسکتا ہے؟
جواب: عقیقہ کے گوشت کا حکم بھی قربانی کے گوشت کی طرح ہے، یعنی عقیقہ کا گوشت سارا خود بھی کھاسکتے ہیں اور گھر والوں کو بھی کھلاسکتے ہیں اور دوسروں کو ہدیہ بھی دے سکتے ہیں، البتہ  مستحب یہ ہے کہ  قربانی کے گوشت کی طرح اس کے بھی تین حصے کیے جائیں،  ایک حصہ اپنے لیے رکھا جائے اور ایک حصہ عزیز و اقارب میں تقسیم کیا جائے اور ایک حصہ فقراء میں تقسیم کرنا مستحب ہے،اور اس گوشت سے دعوت کرنا بھی جائز ہے اور ایسی دعوت میں شریک ہونا بھی جائز ہے۔اعلاء السنن میں ہے:"یصنع بالعقیقة مایصنع بالأضحیة ... وفي قوله: "یأکل أهل العقیقة ویهدونها" دلیل علی بطلان ما اشتهر علی الألسن: أن أصول المولود لایأکلون منها؛ فإن أهل العقیقة هم الأبوان أولًا ثم سائر أهل البیت".(إعلاء السنن، باب أفضلية ذبح الشاة في العقيقة، قبیل باب ما یقول الذابح عند الذبح، (17/ 127) ط: إدارة القرآن، كراتشي، الطبعة الثالثة: 1415ه)فقط والله اعلم
                                                  
عنوان: سال بعد عقیقہ کا دوسرا بکرا ذبح کرنا
سوال: ایک صاحب استطاعت کے باوجود کسی وجہ سے لڑکے کی طرف سے عقیقہ میں ایک بکرا ذبح کرتے ہیں،  کچھ دنوں بعد  دوسرا بکرا عقیقہ میں ذبح کروانا چاہتے ہیں تو کیا پانچ چھ ماہ یا ایک دو سال  بعد دوسرے بکرے کا عقیقہ کرنا درست ہے؟ اور اس طرح کرنے سے عقیقہ میں افضلیت کا درجہ حاصل ہو جائے گا؟ اس طرح کرنا بہتر ہے یا نہیں؟
جواب: لڑکے  کی ولادت پر اگر استطاعت ہوتو (ہر ایک لڑکے  کی طرف سے ) دوبکرے یا بکریاں ذبح کرنامستحب ہے۔  اور اگر دو کی وسعت نہ ہوتوایک کاذبح کرنابھی کافی ہے، لہذا صورتِ مسئولہ میں بہتر تو یہ تھا کہ مذکورہ شخص دونوں بکرے ایک ساتھ  ساتویں یا چودہویں دن ذبح کردیتاتاہم جب اس نے ایک بکرا ذبح کیا تو بھی عقیقہ ہوگیا، اب دوسرا کرنا چاہیں تو یہ دوسرا بھی ذبح کرلیں۔ (کفایت المفتی 8/242)'' بچہ کی عمر ایک سال سے زائد ہوجائے تب بھی عقیقہ کرسکتے ہیں''۔ (بہشتی زیور ۳؍۴۲-۴۳)"العقیقة عن الغلام وعن الجاریة، وهي ذبح شاة في سابع الولادة وضیافة الناس وحلق شعره مباحة لا سنة ولا واجبة، کذا في وجیز الکردري."(الفتاویٰ الهندیة ، الباب الثاني والعشرون في تسمیة الأولاد ۵؍۳۶۲ رشیدیه)"عن الحسن البصري: إذا لم یُعقّ عنك، فعقِّ عن نفسك وإن کنت رجلاً."(إعلاء السنن، کتاب الذبائح ، باب أفضلیة ذبح الشاة في العقیقة ۱۷؍۱۲۱ إدارة القرآن کراچی)'' فنقل الرافعي أنه یدخل وقتها بالولادة … ثم قال: والاختیار أن لا تؤخر عن البلوغ، فإن أخرت عن البلوغ سقطت عمن کان یرید أن یعق عنه، لکن إن أراد أن یعق عن نفسه فعل."(فتح الباري، کتاب العقیقة ، باب إماتة الأذی عن الصبي في العقیقة، ۹؍۵۹۴-۵۹۵ دار المعرفة بیروت)فقط واللہ اعلم
                                                  
عنوان: بچے کا عقیقہ کرنے کے بعد دو تین دن کی تاخیر سے حلق کروانے کا حکم
سوال: عقیقہ کے  بعد والے دن میں سر منڈوانا کیسا ہے؟  یعنی ایک یا دو دن بعد سر منڈوانا۔
جواب: بصورتِ  مسئولہ مستحب تو یہی ہے کہ عقیقہ کا جانور ذبح کرنے اور بچے کے سر کے بال حلق کرنے کا وقت (پیدائش کے ساتویں دن) یکے بعد دیگرے ہو (یعنی عقیقہ کا جانور ذبح کرنے کے بعد بچے کا سر منڈوالیا جائے )، دونوں کے درمیان فاصلہ نہیں ہونا چاہیے،تاہم اگر کسی وجہ سے عقیقہ کا جانور ذبح کرنے کے بعد حلق کروانے میں تاخیر ہوجائے اور کچھ دن بعد حلق کروالیا جائے تو اس کی بھی اجازت ہے،  بچے کے سر کے بال حلق کروانے کی حکمتیں حاصل  ہوجائیں گی، البتہ مستحب وقت فوت ہوجائےگا۔فتاوی شامی میں ہے:"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضة أو ذهبا ثم يعق عند الحلق عقيقة إباحة على ما في الجامع المحبوبي، أو تطوعا على ما في شرح الطحاوي،"(كتاب الاضحية، خاتمة، ج:6، ص:336، ط:ايج ايم سعيد) فقط والله اعلم
                                                  
عنوان: عقیقہ کب سنت ہے اور قربانی کے جانور میں عقیقہ جائز ہے؟
سوال: عقیقے کے متعلق وضاحت چاہیےکون سے دن سنت ہے اور کب تک کیا جا سکتا ہے ؟قربانی کے جانور میں عقیقے کے لیے حصہ رکھا جاسکتا ہے؟
جواب: 1-بچے کی پیدائش پر شکرانہ کے طور پر جو قربانی کی جاتی ہے  اسے ’’عقیقہ‘‘  کہتے ہیں،عقیقہ کرنا مستحب ہے، اور  عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14) دن، ورنہ اکیسویں (21) دن کرے، اس کے بعد عقیقہ کرنا مباح ہے، اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے ، بیل اور اونٹ سب میں عقیقہ ہوسکتا ہے، اور بڑے جانور  مثلاً گائے بیل اور اونٹ میں جس طرح قربانی کے سات حصے ہوتے ہیں اسی طرح سات عقیقے بھی ہوسکتے ہیں۔ لہذا اگر لڑکا ہو تو دو بکرے یا بکریاں یا دو بھیڑ، اور لڑکی ہو تو ایک بکری یا بھیڑ ذبح کرے یا بڑے جانور ( گائے، بیل، اونٹ) میں لڑکے کے لیے دو حصے اور لڑکی کے لیے ایک حصہ رکھ لیا جائے۔2-قربانی کے جانور میں عقیقہ کا حصہ رکھا جا سکتا ہے۔المستدرك  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين. هذا حديث صحيح الإسناد ولم يخرجاه ". ( المستدرک علی الصحیحین للحاکم (4/ 266) رقم الحدیث: 7595،  کتاب الذبائح، ط: دار الكتب العلمية، بيروت)إعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: إدارة القرآن والعلوم الإسلامیة)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الأضحیة، ط: سعید)وفیه أیضاً: ’’وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد، ذكره محمد، ولم يذكر الوليمة. وينبغي أن تجوز؛ لأنها تقام شكرًا لله تعالى على نعمة النكاح، ووردت بها السنة، فإذا قصد بها الشكر أو إقامة السنة فقد أراد القربة‘‘. (6/ 326، کتاب الأضحیة، ط: سعید) فقط واللہ اعلم
                                                  
