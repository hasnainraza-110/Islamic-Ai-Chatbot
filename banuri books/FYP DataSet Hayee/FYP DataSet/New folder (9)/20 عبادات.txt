عنوان: چھت ڈلوانے کے لیے رقم ہو تو قربانی کے واجب ہونے کا حکم
سوال: اگر کسی خاتون نے اپنے بھائی سے بقرعید سے کچھ وقت قبل دو لاکھ روپے اپنے گھر کی چھت ڈالنے کی وجہ سے لیے ہوں تو کیا اس پر قربانی واجب ہوگی؟جب کہ اس کے شوہر کی آمدنی سے کچھ بھی نہیں بچتا!
جواب: اگر بھائی نے یہ رقم ھدیۃً دی ہے اور قربانی کے ایام میں یہ رقم اس عورت کے پاس موجود ہو استعمال نہ ہوئی تو اس عورت پرایک حصہ قربانی کرناواجب ہوگا،شوہر کی آمدنی میں سے کچھ نہ بچتا ہو تو اسی موجود رقم میں سے ایک حصہ قربانی کرے۔ فقط واللہ اعلم
                                                  
عنوان: قربانی کا جانور خریدنے کے بعد اس میں کسی اور کو شریک کرنا
سوال: ایک بچھیا(گائے) جو پانچ بندوں نے مل کر خریدی،  گھر لانے کے بعد قربانی سے پہلے اس میں چھٹا ساتواں حصہ دار کو شریک کرنا کیسا ہے؟
جواب: اگر مذکورہ پانچ افراد مال دار ہیں یعنی صاحبِ نصاب ہونے کی وجہ سے ان پر قربانی لازم ہے  اور قربانی کا جانور خریدنے کے بعد اس میں کسی اور کو شریک کرنا چاہتے ہیں تو اس کی دو صورتیں ہیں:1۔۔ خریدتے وقت مزید افراد کو  اس میں شریک کرنے کی نیت کی تھی تو ایسی صورت میں کسی قسم کی کراہت کے بغیر مزید افراد کو شریک کرنا جائز ہوگا۔ البتہ بہتر یہی ہے خریدنے سے پہلے شریک کرے۔2۔۔خریدتے وقت مزید افراد کو اس میں شریک کرنے کی نیت  نہیں کی تھی  تو ایسی صورت کسی اور کو اس میں شریک کرنا مکروہ ہوگا، البتہ اگر کرلے تو  بھی سب کی قربانی ہوجائے گی۔اور اگر مذکورہ خریدار مال دار نہیں، بلکہ غریب ہیں  اور  قربانی کا جانور خریدنے کے بعد اس میں کسی اور کو شریک کرنا چاہتے ہیں تو اس کی بھی دو صورتیں ہیں:1۔۔ خریدتے وقت مزید افراد کو بھی اس میں شریک کرنے کی نیت کی تھی تو ایسی صورت مزید افراد کو شریک کرنا جائز ہوگا۔2۔۔ خریدتے وقت مزید افراد کو  اس میں شریک کرنے کی نیت  نہیں کی تھی  تو غیر صاحبِ نصاب شخص کے قربانی کی نیت سے جانور خریدنے سے وہ اس پر قربانی کے لیے لازم ہوگیا، لہذا اب کسی اور شریک نہیں کیا جاسکتا۔اگر شریک کرلیا تو باقی حصوں کی رقم صدقہ کرنا لازم ہوگی۔الفتاوى الهندية (5/ 304)
'ولو اشترى بقرةً يريد أن يضحي بها، ثم أشرك فيها ستة يكره ويجزيهم؛ لأنه بمنزلة سبع شياه حكماً، إلا أن يريد حين اشتراها أن يشركهم فيها فلا يكره، وإن فعل ذلك قبل أن يشتريها كان أحسن، وهذا إذا كان موسراً، وإن كان فقيراً معسراً فقد أوجب بالشراء فلا يجوز أن يشرك فيها، وكذا لو أشرك فيها ستة بعد ما أوجبها لنفسه لم يسعه؛ لأنه أوجبها كلها لله تعالى، وإن أشرك جاز، ويضمن ستة أسباعها'۔فتاویٰ شامی میں ہے:'(وصح) (اشتراك ستة في بدنة شريت لأضحية) أي إن نوى وقت الشراء الاشتراك صح استحساناً وإلا لا (استحساناً وذا) أي الاشتراك (قبل الشراء أحب۔(قوله: أي إن نوى وقت الشراء الاشتراك صح استحساناً وإلا لا)،كذا في بعض النسخ، والواجب إسقاطه كما في بعض النسخ ؛ لأن موضوع المسألة الاستحسانية أن يشتريها ليضحي بها عن نفسه، كما في الهداية والخانية وغيرهما، ولذا قال المصنف بعد قوله استحساناً: وذا قبل الشراء أحب. وفي الهداية: والأحسن أن يفعل ذلك قبل الشراء؛ ليكون أبعد عن الخلاف وعن صورة الرجوع في القربة اهـ. وفي الخانية: ولو لم ينو عند الشراء ثم أشركهم فقد كرهه أبو حنيفة.
أقول: وقدمنا في باب الهدي عن فتح القدير معزواً إلى الأصل والمبسوط: إذا اشترى بدنةً لمتعة مثلاً ثم أشرك فيها ستة بعدما أوجبها لنفسه خاصة لايسعه؛ لأنه لما أوجبها صار الكل واجباً بعضها بإيجاب الشرع وبعضها بإيجابه، فإن فعل فعليه أن يتصدق بالثمن، وإن نوى أن يشرك فيها ستةً أجزأته؛ لأنه ما أوجب الكل على نفسه بالشراء، فإن لم يكن له نية عند الشراء ولكن لم يوجبها حتى شرك الستة جاز. والأفضل أن يكون ابتداء الشراء منهم أو من أحدهم بأمر الباقين حتى تثبت الشركة في الابتداء اهـ ولعله محمول على الفقير أو على أنه أوجبها بالنذر، أو يفرق بين الهدي والأضحية تأمل'۔فقط واللہ اعلم
                                                  
عنوان: شوہرکی اجازت کے بغیر اس کے مال سے قربانی کرنا
سوال: عورت شوہر کے پیسوں سے شوہر کو بتائے بغیر قربانی کر سکتی ہے؟ یعنی شوہر مختلف چیزوں کے لیے گھر میں پیسے دیتا ہے تو جو پیسے بچ جاتے ہیں شوہر ان کا حساب نہیں لیتا۔ تو ان پیسوں سے قربانی کر سکتی ہے؟ یہ بھی ممکن ہے کہ جب شوہر کو پتا چلے تو وہ غصہ بھی ہو؟
جواب: شوہر  کی طرف سے صراحتاً یا دلالۃً اجازت نہ ہو تو اس  کے مال سےبلااجازت قربانی کرنا جائز نہیں۔ اور اگر شوہر کی طرف سے دلالۃً اجازت ہو ،علم ہونے پر وہ ناراض نہ ہو اور عورت اسراف بھی نہ کرے، بلکہ اعتدال کے ساتھ معروف طریقے سے قربانی کرے تو قربانی ہوجائے گی۔ فقط واللہ اعلم
                                                  
عنوان: قربانی کے جانور میں عقیقہ کرنا
سوال: کیا قربانی کے جانور میں عقیقہ ہوسکتا ہے؟ اور کتنے حصے عقیقے کے لیے استعمال ہوسکتے ہیں ؟
جواب: قربانی کے بڑے جانور میں عقیقہ کی نیت سےحصہ ڈال سکتے ہیں، اس میں شرعاً   کوئی حرج نہیں، ایک بڑے جانور میں سات حصے ہوتے ہیں اس میں کوئی پابندی نہیں ہے کہ کتنے حصے قربانی کے ہوں اور کتنے عقیقہ کے، یہ قربانی کرنےوالے کی صواب دید پر موقوف ہے، بس اتنا خیال رہے کہ بڑے جانور میں سات حصے سے زیادہ کی اجازت نہیں ہے۔ فقط واللہ اعلم
                                                  
عنوان: جانوروں کو وزن سے خریدنا
سوال: یہاں کچھ فارم والے قربانی کے جانور وزن کے حساب سے بیچتے ہیں، جیسے اگرجانور 50 کلو کا ہے تو 350 روپے کے حساب سے 17500 ہوئے، کیا اس طرح کے جانور خریدنا جائز ہے؟ اور اگر اس طرح کا جانور خرید لیا گیا ہے تو اب اس کی کیا صورت ہے؟ ذہن نشین رہے کہ اس میں صارف کی نیت صرف صحیح قیمت پر صحیح جانور مل جائے یہی ہوتی ہے۔
جواب: جس جگہ جانوروں کو وزن سےخریدنے بیچنے کا رواج ہو وہاں وزن کے  حساب سے جانور خریدنے میں شرعاً   کوئی حرج نہیں۔فقط واللہ اعلم
                                                  
عنوان: وزن کرکے جانور خریدنا
سوال: کیا زندہ بکرا وزن کرکے مثلاً: فی کلو 700 روپےکے حساب سے قیمت لینا صحیح ہے؟
جواب: جانور کو وزن کرکے خریدنا اور فروخت کرنا درست ہے ، شرعاً اس میں کوئی حرج نہیں ہے۔فقط واللہ اعلم
                                                  
عنوان: دم بریدہ جانور کی قربانی کا حکم
سوال: قربانی کا جانور ہے بھینسا، اس کی دم آدھی سے تھوڑی کم کٹ گئی ہو تو کیا قربانی ہو جائے گی؟اور میرا سوال نمبر143909200587 جو میں نے رمضان المبارک میں کیا تھا کا جواب آج تک موصول نہیں ہو سکا۔
جواب: اگر جانور کی دم ایک تہائی مقدار(یعنی تیسرے حصہ کے برابر)یااس سے زیادہ کٹی ہوئی ہو تو اس کی قربانی درست نہیں ہوگی،اور اگر تیسرے حصہ سے کم کٹی ہو تو قربانی درست ہوگی۔فقط واللہ اعلم نوٹ: آپ کے دوسرے سوال کا جواب دیا جاچکاہے۔
                                                  
عنوان: قیدی پر قربانی کا حکم/ جمعے کے دن قیدیوں کا ظہر کی جماعت کرنا
سوال: میرا کزن جیل میں ہے اور اس کی ملکیت میں اسی ہزار روپے ہیں کیا ان پر قربانی واجب ہے؟ اگر ہے تو کس طرح کرے؟قیدیوں پر جمعہ کی نماز نہیں ہے تو کیا جمعہ کے روز  دو چار قیدی مل کر ظہر کی نماز جماعت سے ادا کر سکتے ہیں؟
جواب: اگرکوئی قیدی مقیم ہو اور وہ صاحبِ نصاب بھی ہو تو اس پر قربانی واجب ہوگی، اب چاہے تو قید خانہ میں ہی وہ قربانی کرلے یا کسی سے کہہ کر قربانی کروالے۔الدر مع رد المحتار میں ہے:''و شرائطها: الإسلام و الإقامة و اليسار، (و اليسار بأن ملك مائتي درهم أو عرضاً يساويها...''الخ (كتاب الأضحية ٦/ ٣١٢، ط: سعيد)جمعہ کے روز قیدی اگر جماعت سے ظہر کی نماز ادا کرتے ہیں تو نماز ادا ہوجائے گی۔ فقط واللہ اعلم
                                                  
عنوان: والد کے جانور کو ذبح کرنے والے کے لیے بال اور ناخن کاٹنے کا حکم
سوال: میرے والد صاحب قربانی کرتے ہیں، اور جانور کو ذبح وغیرہ ہر سال میں ہی کرتا ہوں، کیا میرے لیے ذوالحجہ کا چاند نظر آنے کے بعد بال اور ناخن کاٹنا جائز ہے؟ یا قربانی کے بعد کاٹنے چاہییں؟
جواب: جس آدمی پر قربانی واجب ہو اس کے لیے مستحب یہ ہے کہ ذوالحجہ کا چاند نظر آنے کے بعد ناخن اور بال وغیرہ نہ کاٹے ، (یہ حکم واجب نہیں ہے)۔  آپ پر اگر قربانی واجب نہیں ہے آپ صرف والد صاحب کا جانور ذبح کرتے ہیں تو آپ کے لیے یہ عمل مستحب نہیں ہے، آپ اپنے بال ناخن وغیر کاٹ سکتے ہیں۔ فقط واللہ اعلم
                                                  
عنوان: قربانی کے جانور میں عیب
سوال: کیا اس جانور کی قربانی جائز ہے جو دن میں دیکھ سکتا ہو اور رات میں نہ دیکھ سکے؟
جواب: ایسے جانور کے متعلق کوئی صریح جزئیہ دستیاب نہ ہوسکا، البتہ اس  کی قربانی کی گنجائش معلوم ہوتی ہے۔''ولا تجوز العمياء و العوراء البين عورها''. (الهندية، ٥/ ٢٩٧ رشيدية) فقط واللہ اعلم
                                                  
عنوان: ساڑھے باون تولہ چاندی کی قیمت
سوال: ساڑھے 52 تولہ چاندی آج کل کے حساب سے کتنی بنتی ہے ؟
جواب: چاندی کی قیمت گھٹتی اور بڑھتی رہتی ہے، ان دنوں چاندی فی تولہ تقریباً 730روپے ہے، اس لحاظ سے ساڑھے باون تولہ چاندی کی قیمت 38325روپے بنتی ہے۔حتمی قیمت جس دن(قربانی یازکاۃ کے لیے) حساب کیاجارہاہواس دن مارکیٹ سے معلوم کرلینی چاہیے۔فقط واللہ اعلم
                                                  
عنوان: تعمیراتی کاموں میں کھالوں کے استعمال کا حکم
سوال: ''اس بار اگر قربانی کی کھالیں ڈیم فنڈ میں دے دی جائیں تو بہت جلد اربوں کے فنڈ جمع ہوسکتے ہیں''۔ یہ میسج بہت چل رہا ہے، اس کا جواب دے دیں!
جواب: واضح رہے کہ ڈیم کی تعمیر اس وقت بنیادی قومی ضرورت ہے، اس کے لیے اصحابِ حیثیت کو عطیات اور نفلی صدقات سے تعاون کرنا چاہیے۔ جہاں تک چرمِ قربانی کے مصارف کے شرعی احکام ہیں! تو ان کی تفصیل درج ذیل ہے:قربانی کے جانور کی کھال جب تک  فروخت نہ کی جائے قربانی کرنے والے کو اس میں تین طرح کے اختیارات حاصل ہیں:1۔یاقربانی کرنے والا خود اس کھال کو اپنے استعمال میں لائے۔2۔یا کسی کو ہدیہ کے طور پر دے دے۔3۔یا فقراء اور مساکین پر صدقہ کردے۔تاہم اگر قربانی کی کھال نقد رقم یا کسی چیز کے عوض خود یا وکیل کے ذریعہ فروخت کردی گئی تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے۔اگر ڈیم بنانے کے لیے کھال دی گئی  تو جن کو دی وہ وکیل ہوں گے اور وہ ڈیم کے لیے اسے فروخت کریں گے تو وہ رقم صدقہ کرنا ضروری ہوجائے گا اور اس صدقہ کا مصرف وہی صدقاتِ واجبہ اور زکاۃ والا ہے۔ لہذا تعمیراتی کاموں میں  قربانی کے جانور کی کھال کا استعمال جائز نہیں ۔البتہ اگر یہ رقم کسی غریب کو دی جائے اور وہ بطیبِ خاطر (دلی رضامندی سے بغیر دباؤ کے) اس رقم کو ڈیم کی تعمیر کے لیے دےدے تو اس میں ممانعت نہیں۔'' فتاوی شامی''  میں ہے:'' (ويتصدق بجلدها أو يعمل منه نحو غربال وجراب) وقربة وسفرة ودلو، (أو يبدله بما ينتفع به باقياً) كما مر، (لا بمستهلك كخل ولحم ونحوه) كدراهم، (فإن) (بيع اللحم أو الجلد به) أي بمستهلك (أو بدراهم) (تصدق بثمنه)''۔  (6/328، کتاب الأضحیة، ط: سعید)وفي الفتاوی البزازیة علی هامش الهندیة:'' وله أن یبیعها بالدراهم؛ لیتصدق بها لا أن ینتفع بالدراهم أو ینفقها علی نفسه ، فإن باع لذالك تصدق بالثمن''.  (6/294، کتاب الأضحیة، ط: رشیدیه)فقط واللہ اعلم
                                                  
عنوان: قربانی کے جانور میں نابالغ بچے کو شریک کرنے کے بعد اس کی جگہ کسی اور کو شریک کرنا
سوال: ایک جانور میں چارمرداورتین نابالغ بچے شریک تھے، اب ایک بچے کی جگہ ایک مرد کو شریک کیاجاتاہے، اس کاکیاحکم ہے؟
جواب: بچے شرعی احکام کے مکلف نہیں ہیں ، ان کی طرف سے قربانی میں جو حصہ ڈالا جاتا ہے وہ محض نفلی قربانی کا ہوتا ہے، اور اس کا ثواب ان کے والدین کو ملتا ہے، لہذا اگر  قربانی کے جانور میں بچے کو شریک کرلیا اور اب قربانی سے پہلے اس بچے کی جگہ کسی بالغ مرد کو شریک کرنا چاہیں تو کرسکتے ہیں۔ فقط واللہ اعلم
                                                  
عنوان: جانور کے ایک حصہ میں قربانی اور عقیقہ دونوں کی نیت کرنا
سوال: اگر کسی شخص پر قربانی فرض ہے اور وہ قربانی کے جانور میں حصہ ملائے تو اس کی طرف سے قربانی ہو جائے گی اور اسی ایک ہی حصہ ملانے سے اس کی بچی کی طرف سے عقیقہ بھی ہوجائے گایا اس کو عقیقے کی ادائیگی کے لیے الگ سے حصہ ملانا ضروری ہے؟
جواب: چھوٹے جانور میں یا  بڑے جانور کے ساتویں حصے میں شرعاً صرف  ایک  فردہی  کی نیت کی جاسکتی ہے، خواہ قربانی کی نیت  ہو یا  عقیقہ کی، نہ تو ایک حصے میں دو افراد کی قربانی کی نیت کی جاسکتی ہے نہ ایک کی قربانی اور ایک کی عقیقہ کی ۔بدائع الصنائع في ترتيب الشرائع (10/ 278)
'' فَلَا يَجُوزُ الشَّاةُ وَالْمَعْزُ إلَّا عَنْ وَاحِدٍ وَإِنْ كَانَتْ عَظِيمَةً سَمِينَةً تُسَاوِي شَاتَيْنِ مِمَّا يَجُوزُ أَنْ يُضَحَّى بِهِمَا ؛ لِأَنَّ الْقِيَاسَ فِي الْإِبِلِ وَالْبَقَرِ أَنْ لَا يَجُوزَ فِيهِمَا الِاشْتِرَاكُ ؛ لِأَنَّ الْقُرْبَةَ فِي هَذَا الْبَابِ إرَاقَةُ الدَّمِ وَأَنَّهَا لَا تَحْتَمِلُ التَّجْزِئَةَ ؛ لِأَنَّهَا ذَبْحٌ وَاحِدٌ وَإِنَّمَا عَرَفْنَا جَوَازَ ذَلِكَ بِالْخَبَرِ فَبَقِيَ الْأَمْرُ فِي الْغَنَمِ عَلَى أَصْلِ الْقِيَاسِ''.فقط واللہ اعلم
                                                  
عنوان: جو جانور کسی کو قریب نہ آنے دے اسے تبدیل کرنے کا حکم
سوال: کیا قربانی کے جانور کو صرف اس وجہ سے کہ وہ اپنے قریب کسی کو نہیں آنے دیتا اور مارتا ہے، واپس یا تبدیل کرایا جا سکتا ہے؟
جواب: صورتِ مسئولہ میں اگر مذکورہ جانور میں ایسا کوئی عیب نہیں ہے جس کی وجہ سے قربانی جائز نہ ہو تو اس کی قربانی درست ہے ،صرف اس وجہ سے کہ وہ کسی کو قریب نہیں آنے دیتا اسے واپس کرانے کی ضرورت نہیں ہے۔ البتہ اگر جانور  اتنا باؤلا ہے کہچارہ بھی نہیں کھاتا تو اس صورت میں مذکورہ جانور کی قربانی جائز نہیں ہوگی اور اس جانور کو فروخت کرکے یا تبدیل کرکے دوسرا جانور قربانی کرنا ہوگا۔ نیز اس صورت میں دوسرے جانور کی قیمت پہلے جانور سے کم نہیں ہونی چاہیے، کم قیمت جانور سے تبدیلی کی صورت میں دونوں جانوروں کی قیمت میں جو فرق ہوگا وہ صدقہ کرنا ضروری ہوگا۔"وتجوز الثولاء وهي المجنونة، الا اذا كان ذلك يمنع الرعي والاعتلاف." (الفتاوى الهندية، ٥/٢٩٨) فقط واللہ اعلم
                                                  
عنوان: مفضاۃ بکری کی قربانی
سوال: " مفضاۃ"  بکری کی قربانی درست ہے یا نہیں؟ واضح ہوکہ "مفضاۃ"  کاسبب جوبھی ہو،ابھی وہاں زخم کا نشان نہیں ہے۔پہلےتھایا نہیں اس کا علم نہیں!
جواب: ایسا واضح عیب جو عیب سمجھا جاتاہو اور اس کے عیب ہونے کا شرع نے اعتبار کیا ہے، اس کی موجودگی میں قربانی درست نہیں ہے، جانور   کا "مفضاۃ" ہونا (مادہ جانور کا آگے اور پیچھے کا راستہ ایک ہوجانا اور ان کے درمیان حائل ختم ہوجانا)عیب ہے، اس حالت میں قربانی درست نہیں ہے۔اس لیے کہ اس حالت میں جانور "خنثیٰ" کے حکم میں ہوگا۔ لیکن اگر یہ زخم قربانی سے پہلے درست ہوجائے اور ظاہر میں عیب/زخم نظر نہ آئے تو اس کی قربانی درست ہوگی۔اس لیے  کہ اندر کے زخم کا معائنہ کرنے میں حرج ہے۔'' وَعَنْ عَلِیٍّ قَالَ: أَمَرَنَا رَسُوْلُ اﷲِ صلی الله علیه وسلم أَنْ نَسْتَشْرِفَ الْعَیْنَ وَالْأُذُنَ، وَأَنْ لَّا نُضَحِّيَ بِمُقَابَلَةٍ وَلَا مُدَابَرَةٍ وَّلَا شَرْقَاءَ وَلَا خَرْقَاءَ. رَوَاه التِّرْمِذِیُّ وَ أَبُوْدَاؤدَ وَالنِّسَائِيُّ وَالدَّارِمِيُّ وَ ابْنُ مَاجَه. وَانْتَهتْ رِوَایَتُه إلَی قَوْلِه: "وَالأذُنَ".
ترجمہ: " اور حضرت علی کرم اللہ وجہہ فرماتے ہیں کہ رسول اکرم ﷺ نے ہمیں حکم دیا ہے کہ ہم ( قربانی کے جانور کے ) آنکھ اور کان کو خوب اچھی طرح دیکھ لیں ( کہ کوئی ایسا عیب اور نقصان نہ ہو جس کی وجہ سے قربانی درست نہ ہو اور یہ حکم بھی دیا ہے کہ) ہم اس جانور کی قربانی نہ کریں جس کا کان اگلی طرف سے یا پچھلی طرف سے کٹا ہوا ہو اور نہ اس جانور کی جس کے کان لمبائی پر چرے ہوئے اور گولائی میں پھٹے ہوئے ہوں ۔" یہ رویات جامع ترمذی ابوداؤد، سنن نسائی ، دارمی اور ابن ماجہ نے نقل کی ہے لیکن ابن ماجہ کی روایت لفظ " والاذن' ' ختم ہو گئی ہے۔" مجمع الضمانات (ص: 202)
 ''وَالْإِفْضَاءُ. مِنْ الْمَشَايِخِ مَنْ قَالَ: هُوَ جَعْلُ مَسْلَكِ الْبَوْلِ وَالْحَيْضِ وَاحِدًا وَمِنْهُمْ مَنْ قَالَ هُوَ جَعْلُ مَسْلَكِ الْبَوْلِ وَالْغَائِطِ وَاحِدًا، ذَكَرَهُ فِي الْحَقَائِقِ''.في الهندية: "لا تجوز التضحیة بالشاة الخنثی؛ لأن لحمها لا ینضج" اهـ. وفي الدرالمختار: "ولا بالخنثی؛ لأن لحمها لا ینضج" اهـ.فقط واللہ اعلم
                                                  
عنوان: ایک خصیہ والے بکرے کی قربانی کا حکم
سوال: کیا فرماتے ہیں مفتیان دین اس مسئلہ کے بارے میں کہ ایک خصیہ والے بکرے کی قربانی جائز ہے؟
جواب: ایسا بکرا جس کا صرف ایک خصیہ ہو یا ایک بھی نہ ہو، دونوں صورتوں میں اس کی قربانی درست ہے۔فقط واللہ اعلم
                                                  
عنوان: قربانی کا جانور وزن کرکے خریدنا
سوال: ایک بندہ قربانی کا جانور خریدتے وقت وزن کرکے خریدتاہےکہ اتنا گوشت ہونا چاہیے، جتنا گوشت ہوا اتنی قیمت لگا کر خریدتا  ہے، شریعت میں اس کا کیا حکم  ہے؟ کیا اس طرح قربانی جائز ہے یا نہیں؟
جواب: موجودہ دور میں بہت سی جگہوں میں یہ رواج ہے کہ  جانوروں کو  وزن کرکے فروخت کرتے ہیں ،  اگر یہ خرید فروخت باہمی رضامندی سے ہو اور جانور کا گوشت وزن کرکے نقد رقم یا غیر جنس کے عوض خریدا جائے تو یہ  جائز ہے اور  ایسی قربانی  بھی بلاشبہ درست ہے، البتہ اِس بات کا لحاظ ضروری ہے کہ خریدتے ہوئے قربانی ہی کو مقصود اور پیشِ نظر رکھاجائے، گوشت کے حصول کی نیت نہ ہو ۔( ماہنامہ بینات ذوا لقعدہ ۱۴۲۹ھ۔ قربانی کے مسائل کاانسائیکلوپیڈیا،  ص: 175) فقط واللہ اعلم
                                                  
عنوان: قربانی کے جانور کے دانت / دیارِ غیر میں رہنے والے کا اپنے ملک میں قربانی کرنا / قربانی کا جانور فروخت کرنا
سوال: 1)اگر گائے،اونٹ وغیرہ کی قربانی کی مدت سے پہلے دانت آجائیں  تو قربانی جائز ہے ؟2)کوئی  شخص اگر حج کی قربانی پاکستان میں کرائے  اور اور یہاں پر عید کا تیسرا دن ہو جب کہ وہاں پر عید کا چوتھا دن ہو تو قربانی جائزہے ؟3) اگر کسی شخص نے قربانی کی نیت سے جانور خریدا تو اس کو  بیچنا جائز ہے ؟ بعض لوگ کہتے ہیں: اگر مشتری صاحب حیثیت ہے تو وہ بیچ سکتا ہے اور اگر مشتری صاحب حیثیت نہیں تو وہ نہیں بیچ سکتا ؟
جواب: (1)  شریعتِ مطہرہ میں قربانی کے جانور کی قربانی درست ہونے کے لیے ان کے لیے ایک خاص عمر کی تعیین ہے، یعنی بکرا ، بکری  وغیرہ کی ایک سال، گائے ، بھینس وغیرہ کی دو سال، اور اونٹ ، اونٹنی کی عمر پانچ سال پورا ہونا ضروری ہے، دنبہ اور بھیڑ وغیرہ اگر چھ ماہ  کا ہوجائے لیکن وہ صحت اور فربہ ہونے میں سال بھر کا معلوم ہوتا ہو تو اس کی قربانی بھی درست ہوگی،  اگر یقینی طور پر معلوم ہو کہ ان جانوروں کی اتنی عمریں ہوگئیں ہیں تو ان کی قربانی درست ہے، پکے دانت نکلنا ضروری نہیں، بلکہ مدت پوری ہونا شرط ہے، تاہم آج کل چوں کہ فساد کا غلبہ ہے ؛ اس لیے بیوپارویوں کی بات پر اعتماد نہیں کیا جاسکتا، اس لیے  احتیاطاً دانت کو عمر معلوم کرنے کے لیے  علامت کے طور پر مقرر کیا گیا ہے، دانتوں کی علامت ایسی ہے کہ اس میں کم عمر کا جانور نہیں آسکتا ، ہاں زیادہ عمر کا آںا  ممکن ہے، یعنی تجربے سے یہ بات ثابت ہے کہ مطلوبہ عمر سے پہلے جانور کے دو دانت نہیں نکلتے۔لہذا  صورتِ مسئولہ میں اگر جانور کی عمر پوری ہوچکی ہوتو دانت آئیں یا نہ آئیں قربانی درست ہوجائے گی، اور  یہ معلوم نہیں ہے تو پھر  احتیاطاً دانت آنے پر ہی قربانی درست ہونے کا حکم لگایا جائے گا، ایسی صورت میں قربانی کرنے سے پہلے اس کے دانت آجائیں تو یقینی طور پر یہ معلوم ہوگیا ہے جانور کی عمر پوری ہوچکی ہے اس لیے اس کی قربانی درست ہے۔ الفتاوى الهندية (5/ 297)
''(وأما سنه) فلا يجوز شيء مما ذكرنا من الإبل والبقر والغنم عن الأضحية إلا الثني من كل جنس وإلا الجذع من الضأن خاصةً إذا كان عظيماً، وأما معاني هذه الأسماء فقد ذكر القدوري: أن الفقهاء قالوا: الجذع من الغنم ابن ستة أشهر، والثني ابن سنة۔ والجذع من البقر ابن سنة، والثني منه ابن سنتين۔ والجذع من الإبل ابن أربع سنين، والثني ابن خمس۔ وتقدير هذه الأسنان بما قلنا يمنع النقصان، ولا يمنع الزيادة، حتى لو ضحى بأقل من ذلك شيئاً لا يجوز، ولو ضحى بأكثر من ذلك شيئاً يجوز ويكون أفضل''۔(کفایت المفتی ، 8/217، ط: دار الاشاعت)2۔۔ حج کی قربانی سے  مراد اگر "دمِ شکر" ہے جو  حجِ قران اور تمتع کرنے والوں پر لازم ہوتا ہے تو یہ قربانی  ایامِ نحر  (10،11،12 ذوالحجہ) میں  حلق (سرمنڈوانے) یا بال کٹوانے سے پہلے منیٰ یا حدود حرم میں کرنا واجب ہے، کسی دوسری جگہ یہ قربانی نہیں کی جاسکتی۔اور اگر آپ کی مراد اس سے عام قربانی ہے جو صاحبِ نصاب ، عاقل، بالغ، مقیم ، مسلمان پر واجب ہوتی ہے اور وہ کسی اور ملک میں قربانی کرائے  تو اس کا حکم یہ ہے:جس آدمی پر قربانی واجب ہے اگر وہ قربانی کے لیے رقم کسی اور ملک بھیج کر کسی کو قربانی کا کہے تو  یہ درست ہے، البتہ اس میں یہ ضروری ہے کہ قربانی دونوں ممالک کے مشترکہ ایام میں ہو یعنی جس دن قربانی کی جائے وہ دونوں ممالک کا مشترکہ قربانی کا دن ہو، ورنہ قربانی درست نہیں ہوگی، مثلاً: سعودی عرب میں پاکستان کے حساب سے ایک دن پہلے عید ہوئی  توسعودی عرب میں مقیم شخص کی قربانی پاکستان میں پہلے اور دوسرے دن کرنا صحیح ہوگا، تیسرے دن کرنا صحیح نہیں ہوگا، کیوں کہ پاکستان کا تیسرا دن سعودی عرب کے اعتبار سے قربانی کا دن نہیں ہے۔  اور اگر پاکستان میں مقیم شخص نے قربانی کی رقم سعودی عرب بھجوائی کہ اس کی قربانی وہاں کی جائے تو اس شخص کی قربانی سعودی عرب میں عید کے پہلے دن درست نہیں ہوگی، کیوں کہ یہ دن پاکستان کے حساب سے پاکستان میں رہنے والوں کی قربانی کا دن نہیں ہے۔ لہذا صورتِ مسئولہ میں سعودیہ عرب میں مقیم شخص کی قربانی پاکستان میں عید کے تیسرے دن ادا نہیں ہوگی۔اس مسئلہ کی مزید تفصیل کے لیے درج ذیل لنک پر جامعہ کا فتوی ملاحظہ فرمائیں:http://www.banuri.edu.pk/bayyinat-detail/%D9%82%D8%B1%D8%A8%D8%A7%D9%86%DB%8C-%DA%A9%D8%B1%D9%86%DB%92-%D9%88%D8%A7%D9%84%DB%92-%DA%A9%DB%92-%D9%85%D9%82%D8%A7%D9%85-%DA%A9%D8%A7-%D8%A7%D8%B9%D8%AA%D8%A8%D8%A7%D8%B1-%DB%81%D9%88%DA%AF%D8%A7-%DB%8C%D8%A7-%D8%AC%D8%A7%D9%86%D9%88%D8%B1-%DA%A9%DB%92-%D9%85%D9%82%D8%A7%D9%85-%DA%A9%D8%A73۔۔ اگر غریب آدمی (یعنی جس پر قربانی واجب نہیں تھی اس) نے قربانی کی نیت سے جانور لیا تو وہ جانور اس کے لیے متعین ہوگیا، اب اس کو فروخت کرنا درست نہیں ہے، اور اگر مال دار آدمی یعنی صاحبِ نصاب شخص نے قربانی کا جانور لیا  تو اس کے لیے بھی اس کو فروخت کرنا مناسب تو نہیں ہے لیکن اگر فروخت کرلیا تو بیع درست ہوجائے گی، پھر اس کے بعد دوسرا جانور اس سے کم قیمت کا نہ خریدے، اگر دوسرا جانور پہلے سے کم قیمت پر لیا تو  پہلے اور دوسرے جانور کی قیمت میں جتنا فرق ہو وہ صدقہ کردینا ضروری ہے۔ الدر المختار وحاشية ابن عابدين (رد المحتار) (6/ 321)
''(وفقير) عطف عليه (شراها لها)؛ لوجوبها عليه بذلك حتى يمتنع عليه بيعها، (و) تصدق (بقيمتها غني شراها أولا)؛ لتعلقها بذمته بشرائها أولا، فالمراد بالقيمة قيمة شاة تجزي فيها.
(قوله: لوجوبها عليه بذلك) أي بالشراء، وهذا ظاهر الرواية؛ لأن شراءه لها يجري مجرى الإيجاب، وهو النذر بالتضحية عرفاً، كما في البدائع''.وفیه أیضاً (6/ 329)
 ''ويكره أن يبدل بها غيرها أي إذا كان غنياً، نهاية، فصار المالك مستعيناً بكل من يكون أهلاً للذبح آذناً له دلالةً اهـ''.الفتاوى الهندية (5/ 301)
'' ولو باع الأضحية جاز، خلافاً لأبي يوسف - رحمه الله تعالى -، ويشتري بقيمتها أخرى ويتصدق بفضل ما بين القيمتين''. فقط واللہ اعلم
                                                  
عنوان: گاڑی کی وجہ سے قربانی کے وجوب کا حکم
سوال: جب ایک بندے کے پاس استعمال کے لیےگاڑی ہے، جس کی قیمت 4  لاکھ ہے، اس کے علاوہ اس کے پاس کوئی نقدی رقم نہیں،  صرف ماہانہ تنخواہ ہے،  جو بیس ہزا ماہانہ ملتا ہے، کیا اس بندے پر قربانی واجب ہے یانہیں؟
جواب: صورتِ مسئولہ میں اگر مذکورہ شخص کے پاس استعمال کی گاڑی کے علاوہ ضرورت سے زائد اتنا سامان، زیور یا رقم موجود نہیں ہے جس کی مالیت ساڑھے باون تولہ چاندی کی قیمت کے برابر ہو تو اس شخص پر قربانی واجب نہیں ہوگی۔البتہ اگر ضرورت سے زائد اتنا سامان یا زیور وغیرہ  قربانی کے دنوں میں موجود ہو جس کی مالیت ساڑھے باون تولہ چاندی کی قیمت کے برابر ہوتو قربانی واجب ہوگی۔ فقط واللہ اعلم
                                                  
عنوان: ڈیڑھ سال کی بچی کی طرف سے قربانی کرنے کا حکم
سوال: میں قربانی میں اپنی بیٹی کے نام کا حصہ ڈال سکتا ہوں؟ اس کی عمر ڈیڑھ سال ہے، اور یہ حصے میں نام کا تصور ہے یا نہیں؟
جواب: جی ہاں! آپ اپنی واجب قربانی ادا کرنے کے علاوہ ڈیڑھ سال کی بچی کی طرف سے بڑے جانور میں حصہ ڈال کر قربانی کر سکتے ہیں۔ قربانی کے بڑے جانور کے حصے میں کسی کی طرف سے نام ڈالنا شرعاً درست ہے۔اگر آپ نے اب تک اپنی بیٹی کا عقیقہ نہ کیا ہو تو قربانی کے جانور کے حصے میں اس کی طرف سے قربانی کرنے کی بجائے عقیقے کی نیت بھی کرسکتے ہیں۔ اگرچہ اس عمر میں عقیقے کا استحباب اس درجے میں نہیں ہوگا جو ساتویں، چودہویں یا اکیسویں دن کے عقیقے کاہے۔الفتاوى الهندية (5/ 293)
'' وفي الولد الصغير عن أبي حنيفة - رحمه الله تعالى - روايتان: في ظاهر الرواية تستحب، ولا تجب بخلاف صدقة الفطر''۔  فقط واللہ اعلم
                                                  
عنوان: قربانی سے پہلے جانور کی ٹانگ ٹوٹ جائے تو کیا حکم ہے؟
سوال: قربانی سے چار دن قبل جانور کی ٹانگ ٹوٹ جائے تو کیا حکم ہے؟
جواب: واضح رہے کہ واجب قربانی کے درست ہونے کے لیے قربانی کے جانور  کا ایسے عیوب سے پاک ہونا ضروری ہے جو شریعت کی نگاہ میں عیب سمجھے گئے ہیں۔ لہٰذا اگر قربانی کے وقت سے پہلے کسی جانور کی ٹانگ ٹوٹ جائے اور جانور چلتے وقت وہ ٹانگ زمین پر بالکل نہ رکھے، بلکہ تین ٹانگوں کے سہارے چلے اور ٹوٹی ہوئی ٹانگ زمین سے اٹھا کر چلے تو یہ قربانی میں بڑا اور واضح عیب ہے، اس کی موجودگی میں قربانی درست نہیں ہوگی۔اگر  عید الاضحی تک اس قدر صحت یابی کی امید ہوکہ وہ اس کے سہارے چل سکے تو اس جانور کی قربانی کی اجازت ہوگی۔  لیکن اگر عیدالاضحی تک بھی وہ جانور ٹوٹی ہوئی ٹانگ کے سہارے نہ چل سکے تو  قربانی واجب ہونے کی صورت میں اس کے متبادل دوسرا صحیح جانور لینا ضروری ہوگا۔ اور اگر قربانی نفلی ہو یا غریب آدمی قربانی کا جانور لایا ہو تو مذکورہ جانور ہی قربان کیا جاسکتا ہے۔الدر المختار شرح تنوير الأبصار وجامع البحار (ص: 647)
''(ولو اشتراها سليمةً ثم تعيبت بعيب مانع) كما مر، (فعليه إقامة غيرها مقامها إن) كان (غنياً، وإن) كان (فقيراً أجزأه ذلك)، وكذا لو كانت معيبةً وقت الشراء ؛ لعدم وجوبها عليه، بخلاف الغني''۔ فقط واللہ اعلم
                                                  
عنوان: قربانی کے پورے گوشت سے رشتہ داروں کی دعوت کرنا
سوال: کیا قربانی کے پورے گوشت سے رشتہ داروں کی دعوت کرسکتے ہیں ؟
جواب: بہتر یہ ہے کہ قربانی کے گوشت کے تین حصے کرلیے جائیں ، ایک حصہ اپنے گھر کے لیے ، دوسرا حصہ  رشتہ داروں اور دوست احباب کے لیے، اور تیسرا حصہ فقراء اور محتاجوں کے لیے، لیکن اگر اہل وعیال زیادہ ہیں اور گوشت کی خود ضرورت ہے تو  سب اپنے گھر کے لیے بھی رکھ سکتے ہیں، اس طرح قربانی کے پورے گوشت سے رشتہ داروں کی دعوت بھی کرسکتے ہیں، اس میں کوئی گناہ نہیں ہے۔الفتاوى الهندية (5/ 300)
'' ويستحب أن يأكل من أضحيته ويطعم منها غيره، والأفضل أن يتصدق بالثلث، ويتخذ الثلث ضيافة لأقاربه وأصدقائه، ويدخر الثلث، ويطعم الغني والفقير جميعاً، كذا في البدائع. ويهب منها ما شاء للغني والفقير والمسلم والذمي، كذا في الغياثية.ولو تصدق بالكل جاز، ولو حبس الكل لنفسه جاز، وله أن يدخر الكل لنفسه فوق ثلاثة أيام إلا أن إطعامها والتصدق بها أفضل، إلا أن يكون الرجل ذا عيال وغير موسع الحال، فإن الأفضل له حينئذٍ أن يدعه لعياله ويوسع عليهم به، كذا في البدائع''.فقط واللہ اعلم
                                                  
عنوان: قربانی کے جانور پرعائد  ٹیکس سے بچنا
سوال: آج کل جو منڈیوں کے اندر جانور پر ٹیکس لیا جاتا ہے، کیا یہ جائز ہے ؟ اگر کوئی منڈی کے اندر سودا کرے، اور ٹیکس سے بچنے کے لیے بائع سے کہے کہ جانور میرے گھر پہنچا دینا یہ کیسا ہے؟ اس کی وجہ سے قربانی پر کوئی فرق آتا ہے ؟
جواب: 1۔اگر ٹیکس  بقدرِ ضرورت ہی لگایا جائےاور لوگوں کے لیے قابلِ برداشت بھی ہو، نیزوصولی کا طریقہ مناسب ہو اوروصول کردہ  ٹیکس کی رقم کو ملک و ملت کی واقعی ضرورتوں اور مصلحتوں پر صرف کیاجائے توایسے ٹیکس کی اجازت ہے۔ اور اگر ٹیکس وصولی میں ان شرائط کا لحاظ نہ کیا جاتا ہو تو ایسا ٹیکس  لینا جائز نہیں، اور ایسا ٹیکس لینے والوں کے متعلق احادیث میں وعید آئی ہے۔2۔ اگر خریدار بائع سے یہ طے کرلے کہ وہ مشتری کے گھر پر مبیع پہنچائے گا اور سودے کی قیمت باہم اتفاق سے مقرر ہو تو مبیع پہنچانے کے اخراجات بائع کے ذمے ہوں گے، اس میں ٹیکس دینے یا نہ دینے کی ذمہ داری بائع کی ہوگی، مشتری کا اس میں عمل دخل نہیں ہوگا۔ لہٰذا بائع خریدار کے گھر تک مبیع پہنچادے تو اس کی قربانی صحیح ہوجائے گی، اس سے قربانی پر اثر نہیں پڑے گا۔باقی ٹیکس اگر ضرورت کے بقدر ہو اور حکومتی کارندے وصول کررہے ہوں تو وہ ٹیکس ادا کرنا چاہیے۔ فقط واللہ اعلم
                                                  
عنوان: قربانی کے جانور میں مشترکہ طور پر ایک حصہ آپ ﷺ کی طرف سے قربانی کرنا
سوال: ایک گائے میں چھ آدمی شریک ہوئے سب نے برابر پیسے دیے اور ایک ایک حصہ لیا اور ساتویں حصے میں سب نے مشترکہ طور پر حضور صلی اللہ علیہ وسلم کی طرف سے قربانی کی نیت کی ۔کیا اس طرح کرنا درست ہے ؟ جواب ذرا جلدی مرحمت فرمادیں اگر ممکن ہو۔ مسئلہ فرضی نہیں حقیقی ہے۔
جواب: متعدد  افراد مل کر ایک حصہ آپ ﷺ کی طرف سے یا اپنے والدین کی طرف سے قربانی کرنا چاہیں تو  راجح قول کے مطابق قربانی صحیح ہونے کے لیے ضروری ہے  کہ سب لوگ  اپنے حصے کی رقم کسی ایک کو ہبہ (گفٹ) کردیں، پھر ایک کی طرف سے نفلی قربانی حضورﷺ یا اپنے مرحومین کے ایصال ِ ثواب کے لیے کی جائے۔اس سے قربانی کرنے والے کو بھی ثواب ملے گا اور ان شاء اللہ باقی شرکاء (جنہوں نے اپنے حصے کی رقم ہبہ کردی ہے وہ) بھی پورے ثواب کے حق دار ہوں گے۔      ''بدائع الصنائع'' میں ہے:'' وأما قدره فلا يجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر، فبقي الأمر في الغنم على أصل القياس.فإن قيل: أليس أنه روي أن رسول الله صلى الله عليه وسلم ضحى بكبشين أملحين أحدهما عن نفسه والآخر عمن لايذبح من أمته، فكيف ضحى بشاة واحدة عن أمته عليه الصلاة والسلام؟(فالجواب): أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته لا للإجزاء وسقوط التعبد عنهم، ولا يجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء''.(5/70، کتاب الاضحیہ، ط: سعید)  فقط واللہ اعلم
                                                  
عنوان: جانور کے دانت مکمل نہ ہوں تو قربانی کا حکم
سوال: جس جانور کی عمر کامل دو سال اس کا مالک بتاتا ہے،مگر اس کا دوسرا دانت پورا نہیں نکلا تو ایسے جانور کی قربانی کا کیا حکم ہے؟
جواب: قربانی کے جانوروں میں اصل عمر کااعتبار ہے اور دانت اس کی ظاہری علامت ہے ، اگر کسی نے جانور خود پالاہے یا کسی کی نظروں کے سامنے جانور پلا ہے اوراس کو عمر معلوم ہے یا جس شخص نے جانور پالا ہے اس کی دیانت داری اور سچائی پر لوگوں کو اعتماد ہو توایسی صورت میں قربانی کرناجائز ہے اگرچہ جانور کے دانت نہ نکلے ہوں۔البتہ کسی اور سے جانور خریدتے وقت  صرف جانورفروخت کرنے والوں کے قول کا اعتبار نہ کیا جائے خصوصاً موجودہ زمانے میں جس میں دھوکا ،فریب عام ہے۔لہذا عام بیوپاریوں یا آڑھتیوں سے جانور لیتے وقت ظاہری علامت مکمل دیکھ کر ہی جانور خریدا جائے، اسی میں احتیاط ہے۔فقط واللہ اعلم
                                                  
عنوان: ماہ ذی الحجہ میں بال کٹوانا
سوال: ذی الحجہ کے مہینے میں  بال کٹوا سکتے ہیں؟منع ہے  کیا بال کٹوانا؟
جواب: حدیث مبارک کی رو سے ذی الحجہ کا چاند نظر آجانے کے بعد سے لے کر قربانی کرنے تک بال ناخن وغیرہ  نہ کاٹنا ان افراد کے لیے مستحب ہے جو قربانی کرنے کا ارادہ رکھتے ہوں، یہ حکم فرض یا واجب نہیں، پس اگر کسی نے اس دنوں میں بال یا ناخن کاٹ لیے تو اس سے قربانی پر اثر نہیں ہوگا۔  نیز وہ افراد جنہیں اپنے غیر ضروری بال یا ناخن کاٹے چالیس دن کی مدت ہو گئی ہو یا ان دنوں میں ہو رہی ہو تو ان کے لیے مذکورہ حکم نہیں ہے، لہٰذا انہیں ان دنوں میں بال، ناخن کاٹنے چاہییں۔مذکورہ حکم اصل میں تو قربانی کا ارادہ رکھنے والے افراد کے لیے ہے، لیکن وہ افراد جو قربانی کی استطاعت نہیں رکھتے ، وہ بھی ان دنوں میں اپنے بال یا ناخن نہیں کاٹتے تو  ان شاء اللہ ثواب کے مستحق ہوں گے۔واضح رہے کہ یہ حکم ذی الحجہ کے پورے مہینے کے لیے نہیں ہے، بلکہ ذی الحجہ کا چاند نظر آنے سے قربانی کرنے تک ہے۔جامع ترمذی میں ہے:''عن أم سلمة عن النبي صلى الله عليه وسلم قال: من رأى هلال ذي الحجة و أراد أن يضحي فلا يأخذن من شعره و أظفاره''. (١/ ٢٧٨، ط: سعيد)''العرف الشذی'' میں ہے:''و مسئلة حديث الباب مستحبة، و الغرض التشاكل بالحجاج''. (١/ ٢٧٨، ط: سعيد)''مرقاۃ المفاتیح''  میں ہے:''عن ابن عمر قال: قال رسول الله صلي الله عليه وسلم: أمرت بيوم الاضحي عيداً جعله الله لهذه الأمة، قال له رجل: يا رسول الله! أرأيت ان لم أجد إلا منيحة أنثى أفأضحي بها؟ قال: لا! ولكن خذ من شعرك و أظفارك و تقص شاربك و تحلق عانتك، فذلك تمام أضحيتك عند الله. رواه أبو داؤد و النسائي''. (كتاب الأضحية، ٣/ ٣١٦، ط: امدادية)فقط واللہ اعلم
                                                  
عنوان: قربانی کے بڑے جانور میں سات سے کم یا زیادہ حصے کرنے کا حکم
سوال: اگر قربانی کے جانور میں سات سے کم حصے ہوں تو  کیا اس کے سات حصے کیے جائیں گے یا پانچ حصوں پر برابر تقسیم کیاجائے گا؟
جواب: قربانی کے بڑے جانور (مثلاً: گائے، بیل ، بھینس اور اونٹ یا اونٹنی ) میں ایک سے لے کر سات تک حصے کیے جاسکتے ہیں، لیکن سات سے زیادہ حصے کرنا جائز نہیں ہیں، لہٰذا اگر بڑے جانور میں شرکاء سات سے کم ہوں یعنی چار یا پانچ ہوں تو کوئی حرج نہیں، چاہیں تو پانچ برابر حصوں میں تقسیم کردیں اور چاہیں تو بعض شرکاء کے حصہ بڑھاکر سات حصے پورے کرلیں، مثلاً: پانچ میں سے دو  شرکاء کے دو ، دو حصے اور باقی تین کا ایک ، ایک حصہ مقرر کرلیں، دونوں صورتیں جائز ہیں، لیکن کسی شریک کا حصہ ساتویں حصے سے کم رکھنا جائز نہیں ہے، ورنہ قربانی درست نہیں ہوگی۔ ساتویں حصے سے کم ہونے کی ایک صورت یہ ہے کہ ایک جانور میں سات سے زائد افراد شریک ہوجائیں، مثلاً: ایک بڑے جانور میں آٹھ افراد شریک ہوجائیں تو ہر شریک  کا حصہ  ساتویں  حصہ سے کم ہوگا اور کسی بھی شریک کی قربانی صحیح نہیں ہوگی، ایک صورت یہ بھی ہے کہ حصے دار تو سات یا سات سے کم ہوں، لیکن کوئی ایک شریک گائے کے ساتویں حصے سے کم یعنی آدھا یا تہائی وغیرہ حصہ لے تب بھی قربانی درست نہیں ہوگی۔بدائع الصنائع في ترتيب الشرائع (5/ 70)'' ولا يجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء.وقال مالك - رحمه الله -: يجزي ذلك عن أهل بيت واحد - وإن زادوا على سبعة -، ولا يجزي عن أهل بيتين - وإن كانوا أقل من سبعة -، والصحيح قول العامة؛ لما روي عن رسول الله صلى الله عليه وسلم : «البدنة تجزي عن سبعة والبقرة تجزي عن سبعة»۔ وعن جابر - رضي الله عنه - قال: «نحرنا مع رسول الله صلى الله عليه وسلم البدنة عن سبعة والبقرة عن سبعة»، من غير فصل بين أهل بيت وبيتين؛ ولأن القياس يأبى جوازها عن أكثر من واحد؛ لما ذكرنا أن القربة في الذبح وأنه فعل واحد لا يتجزأ ؛ لكنا تركنا القياس بالخبر المقتضي ؛ للجواز عن سبعة مطلقاً، فيعمل بالقياس فيما وراءه ؛ لأن البقرة بمنزلة سبع شياه، ثم جازت التضحية بسبع شياه عن سبعة سواء كانوا من أهل بيت أو ،بيتين فكذا البقرة ... ولا شك في جواز بدنة أو بقرة عن أقل من سبعة بأن اشترك اثنان أو ثلاثة أو أربعة أو خمسة أو ستة في بدنة أو بقرة؛ لأنه لما جاز السبع فالزيادة أولى، وسواء اتفقت الأنصباء في القدر أو اختلفت؛ بأن يكون لأحدهم النصف وللآخر الثلث ولآخر السدس بعد أن لا ينقص عن السبع، ولو اشترك سبعة في خمس بقرات أو في أكثر فذبحوها أجزأهم ؛ لأن لكل واحد منهم في كل بقرة سبعها، ولو ضحوا ببقرة واحدة أجزأهم فالأكثر أولى، ولو اشترك ثمانية في سبع بقرات لم يجزهم؛ لأن كل بقرة بينهم على ثمانية أسهم فيكون لكل واحد منهم أنقص من السبع، وكذلك إذا كانوا عشرة أو أكثر فهو على هذا''. فقط واللہ اعلم
                                                  
عنوان: 3 تولہ سونا اور کمیٹی میں 8 ہزار جمع ہوں تو قربانی کا حکم
سوال: گھر میں 3تولہ سونا ہے اور کمیٹی کے پیسے 15ہزار اگلے مہینے ملیں گے،8 ہزار کمیٹی میں  جمع ہیں ، کیا قربانی واجب ہے؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں   ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔اور کمیٹی میں جتنی رقم جمع کرائی گئی وہ آپ کی ملکیت ہے اور گویا قرض پر دی ہوئی ہے، لہذا اسے بھی نصاب میں شامل کیا جائے گا۔لہذ ا اگر آپ کے پاس قربانی کے ایام (10، 11، 12 ذی الحجہ) میں قرض اور دیگر واجبات  منہا کرنے کے بعد تین تولہ سونا کے ساتھ  کمیٹی کے جمع کردہ آٹھ ہزار ہیں تو آپ پر قربانی واجب ہے۔ یہ حکم اس وقت ہے جب کہ 3 تولہ سونا اور کمیٹی کی رقم ایک ہی شخص کی ملکیت ہو، اگر سونا اور رقم الگ الگ افراد کی ملکیت ہو تو ہر شخص مذکورہ معیار کے مطابق فیصلہ کرلے کہ اس پر قربانی واجب ہے یا نہیں۔الدر المختار وحاشية ابن عابدين (رد المحتار) (6/ 312)
'' وشرائطها: الإسلام والإقامة واليسار الذي يتعلق به) وجوب (صدقة الفطر) (قوله واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم، وصاحب الثياب الأربعة لو ساوى الرابع نصاباً غنى وثلاثة فلا، لأن أحدها للبذلة والآخر للمهنة والثالث للجمع والوفد والأعياد، والمرأة موسرة بالمعجل لو الزوج ملياً وبالمؤجل لا، وبدار تسكنها مع الزوج إن قدر على الإسكان. له مال كثير غائب في يد مضاربه أو شريكه ومعه من الحجرين أو متاع البيت ما يضحي به تلزم، وتمام الفروع في البزازية وغيرها'' ۔ فقط واللہ اعلم
                                                  
عنوان: ایک جانور میں سات سے کم افراد کا شریک ہونا
سوال: اگر قربانی کے جانور کے سات  حصے نہ ہو رہے ہوں تو کیا چھ  لوگ مل کر قربانی کر سکتے ہیں جب کہ آخر میں یہ لوگ مساوی گوشت تقسیم کر لیں؟
جواب: بڑے جانور میں سات سے زیادہ حصے منع ہیں، پورے سات حصوں کا ہونا ضروری نہیں، لہذا صورتِ مسئولہ میں چھ افراد ایک جانور میں شریک ہوسکتے ہیں۔ پھر اگر چاہیں تو گوشت برابر برابر تقسیم کرلیں یا پھر سب مل کر کسی ایک شریک کو ساتویں حصے کا مالک بنادیں اور پھر وہ جس طرح چاہے اسے صرف کرے، یا وہ شریک ان سب کی طرف سے وہ حصہ کسی کے لیے ایصالِ ثواب کردے۔ فقط واللہ اعلم
                                                  
عنوان: بڑے جانور میں گوشت کی تقسیم سے پہلے کچھ گوشت پکانے کے لیے الگ کرنے کا حکم
سوال: قربانی کے جانور میں سات آدمی شریک ہیں، جانور ذبح کر کے گوشت تقسیم کرنے سے پہلے سب کی رضا مندی سے وہ کلیجی یا کچھ گوشت اپنے ناشتہ کے لیے یا کھانے کے لیے استعمال کرنا چاہیں تو کیا یہ درست ہے؟
جواب: اگر جانور کے گوشت کی تقسیم سے پہلے شرکاء  کچھ گوشت وغیرہ اپنے ناشتے یا کھانے کے لیے الگ کرنا چاہیں کہ اس کو پکا کر اکٹھے کھائیں گے تو ایسا کرنا جائز ہے، لیکن اگر شرکاء الگ الگ لے کر اپنے اپنے گھر بھجوانا چاہیں تو اس صورت میں تول کر برابری کی رعایت رکھنا ہی ضروری ہو گا، البتہ اگر گوشت کے ساتھ پائے وغیرہ کو بھی شریک کر لیں تو  جس طرف پائے وغیرہ ہوں اس طرف اگر گوشت کچھ کم بھی ہو جائے تو درست ہے۔ فقط واللہ اعلم
                                                  
عنوان: قربانی کی نیت سے لیے گئے جانور کی خرید و فروخت کرنا
سوال: قربانی کی نیت سے لیے گئے جانور کی خرید و فروخت جائز ہے یا نہیں؟
جواب: قربانی کی نیت سے خریدا ہوا جانور بیچنا مکروہ ہے، اگر کسی نے قربانی کا جانور  بیچ دیا تو اس سے حاصل ہونے والی قیمت کے صرف کے لیے درج ذیل صورتیں ہیں:1۔ مکمل قیمت (بیچے گئے جانور کی سابقہ قیمت اور اس پر حاصل ہونے والے نفع) سے قربانی کا صحت مند اور اچھا جانور خرید لے۔2۔ اگر ایک سے زائد جانور اس میں خریدے جاسکتے ہوں تو ایک سے زائد جانور قربانی کی نیت سے لے لے۔3۔ ایک جانور قربانی کی نیت سےخریدنے کے بعد کچھ رقم بچ جائے تو اس میں مزید پیسے ملا کر دوسرا جانور قربانی کے لیے خریدلے۔4۔ ایک جانور  قربانی کی نیت سے خریدلے، اور بقیہ رقم صدقہ کردے۔واضح رہے کہ قربانی کا جانور بیچنے کے بعد نفع میں حاصل ہونے والی رقم خود استعمال کرنا جائز نہیں ہے۔'' و منهم من أجازهما للغني، والجواب: أن المشتراة للأضحیة متعینة للقربة إلی أن تقام غیرها مقامها، فلا یحل له الا نتفاع بها ما دامت متعینةً، ولهذا لا یحل له لحمها إذا ذبحها قبل وقتها. بدائع. و یأتي قریباً: أنه یکره أن یبدل بها غیرها، فیفید التعین أیضاً. ''( رد المحتار، کتاب الأضحیة ۶/ ۳۲۹ ط سعید) فقط واللہ اعلم
                                                  
عنوان: جانور میں حرام مغز اور غدود سے مراد کیاہے؟ اور ان کا شرعی حکم
سوال: حرام مغز جانور کے کس حصہ میں ہوتاہے؟  نیز غدود کے بارےمیں  بھی بتادیں!
جواب: جانور کے غدود سے مراد اور اس کا حکم:غدود کو عربی میں "غدۃ" سے تعبیر کرتے ہیں،  یہ سخت گوشت کو کہتے ہیں،اس کی صورت یہ ہوتی ہے   بسا اوقات خون جم کر گٹھلی کی صورت میں ہوجاتا ہے، یا بیماری کی وجہ سے جلد اور گوشت کے درمیان سخت گوشت کا ٹکرا پیدا ہوجاتا ہے،جو ہلانے سے ہلتا بھی ہے،  اسی طرح کبھی ہڈیوں کے درمیان سخت ٹکڑا بن جاتا ہے،  جسے اردو میں  گلٹی اور گانٹھ بھی کہا جاتا ہے،  اس کے گرد چربی ہوتی ہے۔ اسے فقہاء نے جانور کی حرام چیزوں میں شمار کیا ہے۔ معلوم ہوا کہ "غدود" سے مراد جانور کے جسم کا متعین حصہ نہیں ہے جو ہر جانور میں موجود ہو، بلکہ بیماری کی وجہ سے کسی جانور میں ہوسکتاہے، اگر کسی جانور میں یہ موجود ہو تو اسے کھانے کی اجازت نہیں ہوگی۔قواعد الفقه (ص: 398)
''الغدة فيما يكره أكله من الشاء وغيرها من الذبائح: كل عقدة في الجسم أطاف بها شحم، وأيضاً كل قطعة لحم صلبة تحدث عن داء بين اللحم والجلد تتحرك بالتحريك، وأيضاً طاعون الإبل''۔الدر المختار وحاشية ابن عابدين (رد المحتار) (6/ 749)
'' (كره تحريماً) وقيل تنزيهاً، والأول أوجه، (من الشاة سبع: الحياء والخصية والغدة والمثانة والمرارة والدم المسفوح والذكر) ؛ للأثر الوارد في كراهة ذلك ۔(قوله: والغدة) بضم الغين المعجمة كل عقدة في الجسد أطاف بها شحم، وكل قطعة صلبة بين العصب ولا تكون في البطن، كما في القاموس''۔حرام مغز سے مراد اور اس کا حکم:اور "حرام  مغز"   : دودھ کی طرح سفید  دوڑی ہے جو پیٹھ کی ہڈی کے اندر ، کمر سے لے کر گردن تک ہوتی ہے۔اس کی حرمت کی صراحت صاحبِ کنز اور علامہ طحطاوی رحمہما اللہ نے کی ہے، لیکن دیگر فقہاء نے "حرام مغز"  کو جانور کے حرام اجزاء میں شامل نہیں کیا۔  اسی وجہ سے اکابر کے فتاوی میں اس کا حکم مختلف ہے۔ مفتی رشید احمدگنگوہی رحمہ اللہ  (تالیفات رشیدیہ 451)  اور مفتی محمود  گنگوہی رحمہ اللہ (فتاوی محمودیہ 17/298)  اس کو مکروہ لکھتے ہیں ، جب کہ بعض دیگر اکابرمثلاً: مفتی اعظم ہند مفتی  کفایت اللہ رحمہ اللہ (کفایت المفتی 6/262)  اور  مولانا ظفر احمد تھانوی رحمہ اللہ (امداد الاحکام 4/312)  اس کےحلال ہونے کے قائل ہیں۔  بعضوں نے یوں تطبیق دی ہے حرام مغز میں کراہت سے مراد کراہت تنزیہہ ہے،  اور یہ ممانعت طبعی کراہت کی وجہ سے ہے، لہذا حرام مغز  نہ کھانے میں احتیاط ہے۔''والنخاع: عرق أبيض في عظم الرقبة'' ۔ (المبسوط للسرخسي (11/ 226)
'' و زِيْدَ نخاعُ الصلب''۔ (طحطاوی علی الدر( 4/360) فقط واللہ اعلم
                                                  
عنوان: غیر مسلم کا مسلمان کی طرف سے ایصالِ ثواب کے لیے قربانی کرنا
سوال: ایک غیر مسلم اپنی نو مسلم مرحوم پھوپھی کے لیے، پھوپھی کی جانب سے قربانی دینا چاہے تو اس کا کیا حکم ہے؟
جواب: غیر مسلم کی قربانی معتبر نہیں ہے،  اور اعمال کی قبولیت کے لیے ایمان پہلی اور بنیادی شرط ہے، اگر غیر مسلم کوئی نیک کام کرے تو اسے آخرت میں اس کا ثواب نہیں ملے گا، لہذا وہ کسی دوسرے  کو ثواب پہنچا بھی نہیں سکتا ؛  اس لیے  صورتِ مسئولہ میں  غیر مسلم اپنی نومسلم  مرحوم پھوپھی کی طرف سے قربانی کرے تو  شرعاً یہ قربانی معتبر نہیں ہے، اس کا ثواب مرحومہ کو نہیں ملے گا۔الدر المختار وحاشية ابن عابدين (رد المحتار) (6/ 312)
'' وشرعاً: (ذبح حيوان مخصوص بنية القربة في وقت مخصوص. وشرائطها: الإسلام والإقامة واليسار الذي يتعلق به''۔وفیه أیضاً (6/ 326)
''من ضحى عن الميت يصنع كما يصنع في أضحية نفسه: من التصدق، والأكل، والأجر للميت، والملك للذابح''. شرح النووي على مسلم (3/ 87)
''معنى هذا الحديث أن ما كان يفعله من الصلة والإطعام ووجوه المكارم لا ينفعه في الآخرة؛ لكونه كافراً وهو معنى قوله صلى الله عليه وسلم: لم يقل: رب اغفر لي خطيئتي يوم الدين أي لم يكن مصدقاً بالبعث ومن لم يصدق به كافر، ولا ينفعه عمل، قال القاضي عياض رحمه الله تعالى: وقد انعقد الإجماع على أن الكفار لا تنفعهم أعمالهم ولا يثابون عليها بنعيم ولا تخفيف عذاب''۔الفتاوى الهندية (5/ 304)
'' وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لا يجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لا يتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لا يجوز عندنا''۔فقط واللہ اعلم
                                                  
عنوان: قربانی کے جانور میں گوشت کی نیت کرنا
سوال: قربانی میں گوشت کی نیت کرنے سے کوئی حرج ہو تا ہے یا نہیں؟
جواب: اگر قربانی کے جانور میں  کسی نے  صرف گوشت حاصل کرنے کی نیت کی ، قربانی ادا کرنے یا ثواب کی نیت نہیں کی تو ایسی صورت میں قربانی صحیح نہیں ہوگی، ایسا آدمی اگر مال دار ہے تو اس  پر قربانی کے ایام میں ایک اور قربانی کرنا لازم ہوگا۔ایسا شخص اگر مشترکہ قربانی میں حصہ لے تو جان بوجھ کر ایسے آدمی کو بڑے جانور میں شریک کرنے کی صورت میں کسی بھی شریک کی قربانی صحیح نہیں ہوگی۔فتاوی شامی (6/ 326)
'' قد علم أن الشرط قصد القربة من الكل''۔الفتاوى الهندية (5/ 304)
'' وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لا يجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لا يتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لا يجوز عندنا''۔ فقط واللہ اعلم
                                                  
عنوان: قربانی کے جانور کا ایک کان تھوڑا سا کٹا ہوتو قربانی کا حکم
سوال: قربانی کے جانور کا ایک کان تھوڑا سا کٹا ہواہے،  تقریباً 1/8 حصہ ۔ گھر لا کر دیکھا، قربانی جائز ہے؟
جواب: اگر   کان 1/3 سے کم کٹاہو تو اس کی قربانی درست ہوتی ہے، لہٰذا مذکورہ صورت میں قربانی درست ہوگی۔''لو ذهب بعض الأذن أو الألية أو الذنب أو العين. ذكر في الجامع الصغير: إن كان كثيراً يمنع، وإن يسيراً لا يمنع. واختلف أصحابنا في الفاصل بين القليل والكثير، فعن أبي حنيفة أربع روايات. روى محمد عنه في الأصل والجامع الصغير: أن المانع ذهاب أكثر من الثلث، وعنه: أنه الثلث، وعنه: أنه الربع، وعنه: أن يكون الذاهب أقل من الباقي أو مثله اهـ بالمعنى۔ والأولى هي ظاهر الرواية، وصححها في الخانية حيث قال: والصحيح أنه الثلث، وما دونه قليل، وما زاد عليه كثير، وعليه الفتوى اهـ ومشى عليها في مختصر الوقاية والإصلاح. والرابعة هي قولهما۔ قال في الهداية. وقالا: إذا بقي الأكثر من النصف أجزأه، وهو اختيار الفقيه أبي الليث، وقال أبو يوسف: أخبرت بقولي أبا حنيفة، فقال: قولي هو قولك، قيل: هو رجوع منه إلى قول أبي يوسف، وقيل: معناه قولي قريب من قولك''. (رد المحتار علی الدر المختار: ۶؍۳۲۳- ۳۲۴، کتاب الأضحیة، ط: دار الفکر)فقط واللہ اعلم
                                                  
عنوان: وجوبِ قربانی میں سونا چاندی میں سے کس نصاب کا اعتبار ہوگا؟
سوال: قربانی کا نصاب سونا ہے یا چاندی؟
جواب: وجوبِ قربانی میں چاندی کا نصاب معتبر ہے۔ جیساکہ "فتاوی شامی" میں ہے:''وشرائطها: الإسلام و الإقامة و اليسار، (و اليسار بأن ملك مائتي درهم أو عرضاً يساويها...'' الخ (كتاب الأضحية، ٦/ ٣١٢، ط: سعيد)یہ مسئلہ کہ "وجوبِ قربانی میں چاندی یا سونے میں سے کس کا اعتبار کیا جائے گا؟" اس حوالہ سے ماہنامہ بینات میں مکمل تحقیق شائع کی جاچکی ہے ، مزید استفادہ کی خاطر  ذیل میں لنک دیا جارہا ہے:http://www.banuri.edu.pk/bayyinat-detail/قربانی-کے-نصاب-کا-معیار-سونا-یا-چاندیجامعہ کی ایپ ڈاؤن لوڈ کریں: https://play.google.com/store/apps/details?id=banuri.edu.pk ۔فقط واللہ اعلم
                                                  
عنوان: والدہ کا بکری پال کر بیٹے کو قربانی کے لیے دینا
سوال: زید کی امی کے پاس ایک بکری ہے،تقریباً ایک سال تک اس کی ماں اس بکری کو اپنے خرچ سے کھلاتی اور پلاتی رہی.اب اس کی ماں وہ بکری زید کے حوالے کرکے کہتی ہے : بیٹا یہ لو بکری تم اس کی قربانی کرو, اب آیا زید اس بکری کی قیمت اپنی ماں کو دے سکتا ہےیا بغیر قیمت دے کر قربانی کرے؟نوٹ:  زید صاحب نصاب ہے۔
جواب: صورتِ مسئولہ میں بکری چوں کہ زید کی والدہ کی ملکیت ہے ؛ اس لیے اسے اختیار ہے  جس طرح چاہے اپنے بیٹے کو دے دے، خواہ قیمت لے یا ویسے ہی بغیر قیمت لیے مفت دے دے۔  اور  بکری لینے کے بعد زید اس سے اپنی واجب قربانی ادا کرسکتا ہے۔ اور اگر زید کی والدہ بھی صاحبِ نصاب ہے،( یعنی  اس کی ملکیت میں قربانی کے ایام میں   ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا ضرورت سےزائد اتنا سامان یا کوئی بھی مال موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہو) تو زید کی والدہ پر بھی قربانی واجب ہوگی، وہ ایک بکری زید اور اس کی والدہ دونوں کی طرف سے کافی نہیں ہوگی۔مذکورہ جواب اس صورت میں تھا کہ زید کی والدہ  اس کو اپنی  بکری ملکیتاً دے دے، لیکن اگر ملکیتاً نہ دے، بلکہ زید کو اپنی طرف سے قربانی کرنے کا کہے تو اس صورت میں زید وکیل ہوگا، اور یہ قربانی والدہ ہی طرف سےادا ہوگی۔فقط واللہ اعلم
                                                  
عنوان: قربانی کا جانور فروخت کرنا
سوال: ایک آدمی نے قربانی کےلیے بکرا متعین کیاہواتھا، اب اس آدمی نے وہ بکرا فروخت کردیا ہے، اور اس سےکم قیمت میں گائے میں حصہ ڈال دیا ہے توآیا اس کا ایسا کرنا جائز ہے یا نہیں؟ اور جو پیسے بچ گئے ہیں ان کا استعمال جائز ہے یا نہیں؟
جواب: قربانی کے جانور کو متعین کرنے کے بعد اگر اسے فروخت کردیاہے اورحاصل شدہ رقم سے کم رقم قربانی کے جانور میں بطور حصہ ڈالی ہے تو  زائد رقم صدقہ کردی جائے۔(فتاوی ہندیہ 5/302رشیدیہ)یا اگر وہ رقم اتنی ہی کہ اس سے دوسرا حصہ لیا جاسکتاہے تو دوسرا حصہ لے لے، یا اس میں مزید رقم ملا کر دوسرا حصہ لے لے۔ بچ جانے والی رقم خود استعمال نہ کرے۔ فقط واللہ اعلم
                                                  
عنوان: قربانی کرنے والے کا بال اور ناخن نہ کاٹنا اور اس حکم کی حکمت
سوال: قربانی کرنے والے شخص کے لیے ذی الحجہ کا چاند نظر آنے سے لے کر قربانی کا جانور ذبح ہونے تک ناخن اور بال وغیرہ نہ کاٹنا مستحب ہے، اس کی حکمت اور وجہ کیا ہے؟ براہِ کرم جواب سے جلد مستفید فرمائیں، تاکہ ان دنوں میں اس حکم کی حکمت زیادہ سے زیادہ لوگوں کے علم میں آسکے۔
جواب: عشرہ ذی الحجہ میں بال، ناخن یا جسم کی کھال وغیرہ کاٹنے کا حکم:ام المومنین حضرت ام سلمہ رضی اللہ تعالیٰ عنہا سے مروی ہے کہ آپ  ﷺ نےارشاد فرمایا : ’’جب ذوالحجہ کاپہلا عشرہ شروع ہو جائے اور تم میں سے کسی کا قربانی دینے کا  ارادہ ہو تو وہ بال، ناخن یا کھال کا کچھ حصہ نہ کاٹے ، جب تک قر بانی نہ دے دے. ‘‘   ایک روایت میں یہ صراحت بھی موجود ہے کہ ذو الحجہ کا چاند طلوع ہوتے ہی ان چیزوں سے رک جائے۔اس حدیث کی روشنی میں فقہاءِ کرام نے اس عمل کو مستحب قرار دیا ہے کہ جس کا ارادہ قربانی کرنے کا ہے اس کے لیے مستحب ہے کہ ماہِ ذی الحجہ کے آغاز سے جب تک قربانی کا جانور ذبح نہ کرے جسم کے کسی عضو سے بال اور ناخن صاف نہ کرے ، نیز بلاضرورت کھال وغیرہ بھی نہ کاٹے،   اور یہ استحباب صرف ان لوگوں کے لیے ہے جن کا ارادہ قربانی کرنے کا ہو۔البتہ  بعض اکابر فرماتے  ہیں کہ قربانی نہ کرنے والے بھی قربانی کرنے والوں کی مشابہت اختیار کرکے  عام لوگوں کی قربانی کے بعد ناخن اور بال وغیرہ کاٹیں تو اللہ سے امید ہے کہ وہ بھی ثواب سے محرو م نہیں ہوں گے۔ نیز  اس میں یہ ملحوظ رہے کہ اگر زیر ناف بال اور ناخنوں کو چالیس دن یا زیادہ ہورہے ہوں تو  ایسی صورت میں ان کی صفائی کرنا ضروری ہے۔مذکورہ حکم کی حکمتیں:اور اس کی دو حکمتیں علماء ومحققین سے منقول ہیں:1۔ پہلی حکمت:بعض علماء نے اس کی حکمت یہ ذکر کی ہے کہ اس کی ممانعت حجاجِ بیت اللہ سے مشابہت کے لیے ہے کہ ان کے لیے حج کے ایام میں بال اور ناخن وغیرہ کاٹنا منع ہوتا ہے، لہٰذا جو لوگ حج پر نہ جاسکے اور قربانی کررہے ہوں تو وہ بھی حجاج کرام کی کچھ مشابہت اختیار کرلیں تو امید ہے کہ اللہ تعالیٰ اپنی اس رحمت کا کچھ حصہ انہیں بھی عطا فرمادیں گے جو حجاج بیت اللہ پر نازل ہوتی ہیں۔ اور انہی کے ضمن میں قربانی نہ کرنے والے بھی مشابہت اختیار کرلیں تو وہ بھی رحمت کے حق دار بن جائیں۔یہ توجیہ ہمارے بعض اکابر علماء سے منقول ہے، خصوصاً جو بیت اللہ اور شعائرِ حج کا عاشقانہ ذوق رکھتے ہیں، اور یہ توجیہ اپنی جگہ درست بھی ہے۔ لیکن محققین علماء کرام اور شراح حدیث نے اس  توجیہ پر کلام کیاہے، اس لیے کہ اگر مقصود حجاج کی مشابہت ہو تو حجاج کرام کے لیے تو سلا ہوا لباس اور خوشبو کا استعمال وغیرہ بھی ممنوع ہے، اگر مشابہت مقصود ہوتی تو تمام احکام میں ہوتی۔ اس کا یہ جواب دیا گیا ہے کہ مشابہت کے لیے تمام امور میں مشابہت ضروری نہیں ہوتی، رحمتِ خداوندی متوجہ کرنے کے لیے ادنیٰ مناسبت بھی کافی ہے۔ لیکن اس پر پھر سوال ہوتا ہے کہ اگر بعض امور میں ہی مشابہت کافی تھی تو  بھی بال، ناخن اور جسم کی کھال وغیرہ کاٹنے کی ممانعت میں ہی کیوں مشابہت اختیار کی گئی؟ احرام کی چادروں اور خوشبو کی پابندی میں بھی مشابہت ہوسکتی تھی! اس لیے مذکورہ حکم کی ایک اور حکمت بیان کی گئی ہے، جو تحقیق کے زیادہ قریب اور راجح ہے، وہ درج ذیل ہے:2۔ دوسری حکمت:اس حکمت کو سمجھنے سے پہلے قربانی کی حقیقت اور فلسفہ سمجھنا ضروری ہے۔قربانی کا فلسفہ:درحقیقت قربانی تو جان کی قربانی ہی تھی، جیساکہ حضرت اسماعیل علیہ السلام کے واقعے سے معلوم ہوتاہے، اور شاہ ولی اللہ محدث دہلوی رحمہ اللہ نے بھی فرمایاہے کہ اصل قربانی تو جان نثاری اور جان سپاری کی قربانی تھی، اللہ تعالیٰ نے اپنی بے پایاں رحمت سے یہ قربانی جان سے ٹال کر مال کی طرف منتقل کی۔ پھر یہ بھی ہوسکتا تھا کہ مالی قربانی صدقے کی صورت میں مقرر کردی جاتی، لیکن اس طرح انسان کو اپنی جانی قربانی کی طرف توجہ اور اس کا استحضار نہ ہوتا۔ اس غرض کے لیے ایسی مالی قربانی مقرر کی گئی جس میں جانور قربان کیا جائے، تاکہ مالی قربانی میں بھی جانی  قربانی کی مشابہت موجود ہو، اور معمولی احساس رکھنے والاانسان بھی بوقتِ قربانی یہ سوچے کہ اس بے زبان جاندار کو میں کس لیے قربانی کررہاہوں؟ اس کا خون کیوں بہا رہاہوں؟ جب یہ احساس اس کے اندر پیدا ہوگا تو اسے استحضار ہوگا کہ درحقیقت یہ میرے نفس اور میری جان کی قربانی تھی، اللہ تعالیٰ نے اسے میرے مال کی صورت قبول کرلیا، یوں اسے مقصدِ اصلی بھی یاد رہے گا اور نفس کی قربانی کے لیے یہ محرک بھی ہوگا۔ اور اللہ تعالیٰ کے سامنے شکر گزاری کا جذبہ بھی بڑھے گا۔یکم ذی الحجہ سے بال اور ناخن وغیرہ نہ کاٹنے کی راجح حکمت:اب جب کہ قربانی کا مقصد معلوم اور مستحضر ہوگا تو گویا قربانی کرنے والے نے اپنے آپ کو  گناہوں کی وجہ سے عذاب  کا مستحق سمجھا کہ میں اس قابل ہوں کہ ہلاک ہوجاؤں اور میری جان خدا کے لیے قربان ہوجائے، لیکن شریعت نے جان کے فدیہ میں  جانور کی قربانی مقرر کردی، سو یہ جانور انسان کی نیابت میں قربان ہورہاہے، تو  قربانی کے جانور کا ہر جزو قربانی کرنے والے کے جسم کے ہر جز کا بدلہ ہے ۔ لہٰذا جس وقت جانور قربانی کے لیے خریدا جائے یا قربانی کے لیے خاص کیا جائے اس وقت انسانی جسم جس حالت میں ہو، مختص کردہ جانور اس انسانی جسم کے قائم مقام ہوجائے گا، اور جانور قربانی کے لیے خاص کرنے کے بعد جسم کا کوئی جز (نال، ناخن، کھال وغیرہ) کاٹ کر کم کردیا گیا تو گویا مکمل انسانی جسم کے مقابلے میں جانور کی قربانی نہیں ہوگی، جب کہ جانور انسانی جان کا فدیہ قرار پاچکاتھا۔ لہٰذا مناسب معلوم ہواکہ قربانی اور نزولِ رحمت کے وقت انسانی جسم کا کوئی عضو و جزو  کم ہو کر اللہ تعالیٰ کی  رحمت  اور فیضان الٰہی کی برکات سے محروم نہ رہے،تاکہ اس کو مکمل فضیلت حاصل ہو  اور وہ مکمل طور پر گناہوں سے پاک ہو ،  اس لیے آں حضرتﷺنے مذکور حکم دیا ہے ۔یکم ذی الحجہ مقرر کرنے کی وجہ:اس کے لیے قریب ترین کسی زمانے کی تعیین کی ضرورت تھی، یہ بھی ہوسکتا تھا کہ ہر شخص جب اپنا جانور خریدے یا قربانی کے لیے خاص کرے اسی وقت سے اسے ناخن یا بال کاٹنا منع ہو۔ لیکن دینِ اسلام نے زندگی کے ہرمعاملے میں نظم وضبط اور نظام پر زور دیاہے، دین کی عبادات سے لے کر انفرادی اور اجتماعی احکام کو دیکھ لیاجائے، غور کرنے پر ہر حکم میں نظم واضح نظر آئے گا۔ لہٰذا نظام کا تقاضا تھا کہ قربانی کرنے والے تمام مسلمانوں کے لیے ایک وقت مقرر کرکے نظم قائم کردیا جائے ، اس کے لیے ایک قریب ترین مدت مقرر کی گئی۔پھر یہ بھی ہوسکتاتھا کہ عیدالاضحی سے ایک آدھ دن پہلے وقت مقرر کردیاجاتا، لیکن اس کے لیے ذی الحجہ کا چاند مقرر کیا گیا، اس لیے کہ قربانی کی عبادت کا تعلق عید الاضحٰی اور حج کی عبادت سے ہے، جیساکہ رمضان المبارک کے روزوں کے بعد عیدالفطر ہے، اور اسلام نے شرعی احکام کو اوقات کے ساتھ جوڑا ہے، اور ان کا مدار قمری مہینے اور تاریخ پر رکھاہے، چناں چہ رمضان المبارک چاند دیکھ کر شروع اور چاند دیکھ کر ختم ہوتاہے، ذی الحجہ کا چاند دیکھتے ہی حج کی تیاری تقریباً اختتام کو پہنچتی ہے، اور ذی الحجہ کے چاند سے عیدالاضحیٰ کا دن اور صحیح وقت متعین ہوتاہے، لہٰذا قربانی کی تعیین میں بھی ذی الحجہ کے چاند کو دخل ہوا۔ نیزضمنی طور پر اس بات کی ترغیب بھی دے دی گئی کہ مسلمانوں کو چاہیے کہ وہ قربانی کا جانور کچھ ایام پہلے لے کر پالیں، تاکہ ان سے انسیت قائم ہونے کے بعد قربانی کرنے سے نفس کی قربانی اور جان نثاری کے جذبات مزید ترقی پائیں۔ اسی طرح جانور جلدی لے کر، اس کی خدمت کرنے، اور بال، ناخن وغیرہ نہ کاٹنے سے جو میل کچیل کی کیفیت ہوگی تو اس سے انسان کو اپنی حقیقت کی طرف بھی دھیان ہو اور تواضع وعاجزی کی ترقی بھی بنے۔ صحيح مسلم (3/ 1565)'سمع سعيد بن المسيب، يحدث عن أم سلمة، أن النبي صلى الله عليه وسلم قال: «إذا دخلت العشر، وأراد أحدكم أن يضحي، فلا يمس من شعره وبشره شيئاً»۔'سنن النسائي (7/ 211)
'عن أم سلمة، عن النبي صلى الله عليه وسلم قال: «من رأى هلال ذي الحجة، فأراد أن يضحي، فلا يأخذ من شعره، ولا من أظفاره حتى يضحي»۔'
مرقاة المفاتيح شرح مشكاة المصابيح (3/ 1081)
 ' قال التوربشتي: ذهب بعضهم إلى أن النهي عنهما للتشبه بحجاج بيت الله الحرام المحرمين، والأولى أن يقال: المضحي يرى نفسه مستوجبةً للعقاب وهو القتل، ولم يؤذن فيه، ففداها بالأضحية، وصار كل جزء منها فداءً كل جزء منه، فلذلك نهي عن مس الشعر والبشر ؛ لئلا يفقد من ذلك قسط ما عند تنزل الرحمة، وفيضان النور الإلهي، ليتم له الفضائل، ويتنزه عن النقائص. قال ابن حجر: ومن زعم أن المعنى هنا التشبه بالحجاج غلطوه بأنه يلزم عليه طلب الإمساك عن نحو الطيب ولا قائل به اهـ.وهو غلط فاحش من قائله ؛ لأن التشبه لا يلزم من جميع الوجوه، وقد وجه توجيهاً حسناً قي خصوص اجتناب قطع الشعر أو الظفر'. فقط واللہ اعلم
                                                  
عنوان: رہائشی مکان کے علاوہ دو مکان کرائے پر ہوں تو قربانی واجب ہے
سوال: کیا فرما تے ہیں مفتیان کرام اس مسئلے کے بارے میں کہ ایک شخص کا ذاتی گھر ہواور اس کے علاوہ دو عدد گھر اس سے علیحدہ ہوں (ان دو گھروں کی مالیت ٹوٹل 30 لاکھ ہو) جو اس نے کرائے پر دیے ہوں اور اس کا کرایہ آتا ہو لیکن اس کا گزر بسر انتہائی مشکلوں سے ہو, ذریعہ آمدن صرف اتنا ہو کہ بمشکل گزارا ہوجاتا ہو تو آیا ایسے شخص پر قربانی واجب ہے?
جواب: جس شخص کے پاس بنیادی ضرورت اور استعمال سے زائد اتنا مال یا سامان موجود ہو جس کی مالیت ساڑھے باون تولہ چاندی کی مالیت کے برابر یا اس سے زیادہ ہو تو اس شخص پر قربانی واجب ہوتی ہے۔ لہٰذا  مذکورہ شخص قربانی کے حق میں صاحبِ نصاب ہے ،اس پر قربانی کرنا واجب ہے۔فقط واللہ اعلم
                                                  
عنوان: قربانی کی کھال مدرسہ کو دینے کا حکم
سوال: کیاقربانی کی چرم مدرسہ کو دینا جائزہے?
جواب: قربانی کی چرم ( کھال) مدارس کے مستحقِ زکاۃ طلبہ کے لیے مدارس کو دینا نہ صرف جائز ، بلکہ افضل ہے، کیوں کہ دینی تعلیم حاصل کرنے والوں پر خرچ کرنا ان کی تعلیم میں تعاون ہے، جس پر امید ہے کہ اللہ تعالیٰ ان کے تمام خیر کے کاموں کے اجر و ثواب میں خرچ کرنے والوں کو بھی حصہ عطا فرمائیں گے۔فقط واللہ اعلم
                                                  
عنوان: مرغیوں کو الٹا لٹکا کر ذبح کرنا
سوال: پولٹری فارم میں مرغیوں کو الٹا لٹکا کر مشین کے بجائے ہاتھ سے ذبح کیا جاتا ہے. کیا ایسے فارم سے مرغی خریدنا صحیح ہے ، چوں کہ ان کو اتنی بےرحمی سے ذبح کیا جاتا ہے؟  اور کچھ مرغیاں اپنے وزن کے بوجھ سے دم گھٹنے سے مر بھی جاتی ہیں.کیا ایسی مرغیوں کو نہ خریدنا تقوے میں شمار ہوگا؟
جواب: مرغیوں کو الٹا لٹکا نے سے انکا دم نہیں گھٹتا، نیز ان کو لٹکا کر تھوڑی دیر بعد ہی ذبح کردیا جاتا ہے۔زیادہ دیر ان کو لٹکا یا نہیں جاتا ؛ اس لیے ایسے پولٹری فارموں سے مرغی خریدنے میں حرج نہیں ہے جہاں کوئی مسلمان ہاتھ سے ذبح کی شرعی شرائط کا لحاظ کرکے مرغی کو ذبح کرتا ہو، خواہ ذبح سے پہلے ان کو الٹا لٹکا یا جاتا ہو۔البتہ اگر  کسی مرغی کے متعلق یقین ہو کہ وہ زیادہ لٹکانے سے مر گئی ہے تو اس کا خریدنا اور استعمال کرنا جائز نہیں۔بغیر وجہ کے شک کرنا تقویٰ نہیں ہے، جہاں شک کی کوئی وجہ ہو، تو مشتبہات سے اجتناب تقویٰ شمار ہوتاہے۔ فقط واللہ اعلم
                                                  
عنوان: معذور صاحبِ نصاب پر قربانی واجب ہے
سوال: اگر کوئی لڑکی معذور ہو اور وہ صاحبِ نصاب بھی ہو تو اس پر قربانی واجب ہے یا نہیں؟
جواب: اگرکوئی عاقل بالغ شخص معذور ہے، لیکن صاحبِ نصاب ہے تو اس پر بھی قربانی واجب ہے۔معذوری قربانی کے واجب ہونے میں رکاوٹ نہیں ہے۔فقط واللہ اعلم
                                                  
عنوان: نبی کریم صلی اللہ علیہ و سلم اور سلف صالحین کی طرف سے قربانی کرنے کا حکم
سوال: کیا نبی کریم صلی اللہ علیہ وسلم اور سلفِ صالحین کی جانب سے قربانی کی جاسکتی ہے؟
جواب: جی ہاں! نبی کریم ﷺ اور سلفِ صالحین رحمہم اللہ کی طرف سے قربانی   کرنا (اس معنی میں کہ قربانی کر کے اس کا ثواب ان کو پہنچا دیا جائے) درست اور باعثِ اجر و ثواب ہے، بلکہ کسی بھی نیک کام کا اجر تمام امتِ محمدیہ ﷺ کو پہنچانا درست ہے، خود نبی اکرم ﷺ نے بھی اپنی امت کی طرف سے قربانی فرمائی تھی۔ مشکاة المصابيح، باب في الأضحية، الفصل الأول، ص:127، ط: هندية:"عن عائشة أن رسول الله صلی الله علیه وسلم أمربکبش أقرن یطأ في سواد ویبرک في سواد وینظر في سواد، فأتي به لیضحي به، قال: یا عائشة هلمي المدیة! ثم قال: اشحذیها بحجر، ففعلت، ثم أخذها وأخذ الکبش فأضجعه، ثم ذبحه، ثم قال: «بِسْمِ اللهِ اَللّٰهُمَّ تَقَبَّلْ مِنْ مُحَمَّدٍ وَآلِ مُحَمَّدٍ وَمِنْ أُمَّةِ مُحَمَّدٍ»، ثم ضحی به۔ رواه مسلم۔ترجمہ: حضرت عائشہ رضی اللہ عنہا سے روایت ہے کہ رسول اللہ صلی اللہ علیہ وسلم نے ایک ایسے مینڈھے کےمتعلق قربانی کا حکم فرمایا جس کے کھر، گھٹنے اور آنکھوں کے حلقے سیاہ تھے، چناں چہ جب وہ آپ ﷺ  کے پاس قربانی کے لیے لایا گیا  ، تو آپ ﷺ نے فرمایا: اے عائشہ چھری لے آؤ، پھر فرمایا: اسے پتھر پر تیز کرلو، چناں چہ میں (حضرت عائشہ) نے چھری تیز کرلی، پھر آپ ﷺ نے چھری لی اور مینڈھے کو پکڑا اور اسے پہلو کے بل لٹاکر یہ فرماتے ہوئے ذبح کیا: اللہ کے نام سے (ذبح کررہاہوں)، اے اللہ اسے محمد (ﷺ) اور آلِ محمد (ﷺ) اور امتِ محمد (ﷺ) کی طرف سے قبول فرمالیجیے۔مشكاة المصابيح، باب في الأضحية، الفصل الثاني، ص:128، ط: هندية:" عن حنش قال: رأیت علیاً یضحي بکبشین، فقلت له: ماهذا؟ فقال: إن رسول الله صلی الله علیه وسلم أوصاني أن أضحي عنه، فأنا أضحي عنه۔ رواه أبوداود، وروي الترمذی نحوه".ترجمہ: حضرت حنش کہتے ہیں کہ میں نے حضرت علی رضی اللہ عنہ کو دو مینڈھے ذبح کرتے دیکھا تو میں نے پوچھا : یہ کیا ہے؟ (یعنی ایک آدمی کی طرف سے کیا ایک ہی قربانی کافی نہیں؟) حضرت علی رضی اللہ عنہ نے فرمایا: رسول اللہ ﷺنے مجھے وصیت فرمائی تھی کہ میں ان کی طرف سے قربانی کیا کروں، چناں چہ میں آپ ﷺ  کی طرف سے قربانی کرتاہوں۔الدر المختار وحاشية ابن عابدين (رد المحتار) (6/ 326)
" قال في البدائع: لأن الموت لا يمنع التقرب عن الميت، بدليل أنه يجوز أن يتصدق عنه ويحج عنه، وقد صح «أن رسول الله صلى الله عليه وسلم ضحى بكبشين: أحدهما عن نفسه، والآخر عمن لم يذبح من أمته»، وإن كان منهم من قد مات قبل أن يذبح" اهـالدر المختار وحاشية ابن عابدين (رد المحتار) (2/ 595)"الأصل أن كل من أتى بعبادة ما،  له جعل ثوابها لغيره وإن نواها عند الفعل لنفسه؛ لظاهر الأدلة. وأما قوله تعالى ﴿ وَاَن لَّيْسَ لِلْإِنْسَانِ اِلَّا مَا سَعٰى﴾ [النجم: 39] أي إلا إذا وهبه له، كما حققه الكمال، أو اللام بمعنى على كما في ﴿وَلَهُمُ اللَّعْنَةُ﴾ [غافر: 52] ولقد أفصح الزاهدي عن اعتزاله هنا والله الموفق.(قوله: بعبادة ما) أي سواء كانت صلاةً أو صوماً أو صدقةً أو قراءةً أو ذكراً أو طوافاً أو حجاً أو عمرةً، أو غير ذلك من زيارة قبور الأنبياء عليهم الصلاة والسلام، والشهداء والأولياء والصالحين، وتكفين الموتى، وجميع أنواع البر، كما في الهندية، ط. وقدمنا في الزكاة عن التتارخانية عن المحيط: الأفضل لمن يتصدق نفلاً أن ينوي لجميع المؤمنين والمؤمنات؛ لأنها تصل إليهم ولا ينقص من أجره شيء." اهـ. فقط واللہ اعلم
                                                  
عنوان: قربانی کے لیے سات سے کم افراد کا بڑے جانور میں شریک ہونا
سوال: کیا ایک بڑے جانورمیں6،5،4،3،2بندےیعنی 7 افراد سے کم مل کرقربانی کر سکتے ہیں  ؟
جواب: ایک بڑے جانور مثلاً گائے یا اونٹ میں سات سے کم افراد شریک ہوسکتےہیں، بشرطیکہ کسی شریک کا حصہ ساتویں سے کم نہ ہو۔ (کفایت المفتی ، کتاب الاضحیۃ و الذبیحۃ 8 / 187 ط: دار الاشاعت)الفتاوى الهندية (5/ 304) ط: دار الفكر'' والبقر والبعير يجزي عن سبعة إذا كانوا يريدون به وجه الله تعالى، والتقدير بالسبع يمنع الزيادة، ولا يمنع النقصان، كذا في الخلاصة''.فقط واللہ اعلم
                                                  
عنوان: کئی موبائل یا ضرورت سے زیادہ قیمت کا موبائل رکھنے والے پر قربانی کا وجوب
سوال: اگر کوئی شخص صاحبِ نصاب نہیں، مگر اس کے پاس ایک موبائل ہے جس کی قیمت پچاس, ساٹھ ہزارروپے ہے یا تین چار موبائل ہیں جن کی قیمت ساٹھ, ستر ہزار روپے ہے یااس کے علاوہ لیپ ٹاپ, ٹی وی وغیرہ ہو تو ایسے اشخاص پر قربانی واجب ہے یا نہیں ؟
جواب: بصورتِ مسئولہ اگر تمام موبائل مذکورہ شخص کے استعمال میں آتے ہٰوں تو پھر ان کی وجہ سے قربانی واجب نہیں ہوگی۔یہی حکم لیپ ٹاپ اور ضرورت سے زیادہ قیمتی موبائل کا بھی ہے کہ اگر استعمال کےلیے ہے تو اس کی وجہ سے قربانی واجب نہیں ہوگی۔ البتہ اگر ایک موبائل ضرورت کے لیے ہو اور اس کے علاوہ باقی موبائل زائدہوں اور ان کی قیمت تنہایادوسرے زائد اموال کے ساتھ مل کر ساڑھے باون تولہ چاندی کی رقم کے برابر بنتی ہوتو قربانی واجب ہوگی۔فقط واللہ اعلم
                                                  
عنوان: جس پر قربانی لازمی نہیں اس کی طرف سے کسی کے قربانی کرنے کا حکم
سوال: کسی شخص پر قربانی لازمی نہیں، اس کی طرف سے کوئی قربانی کرنا چاہے تو اس کی طرف سے یہ واجب ہوگی یا نفل ہی رہے گی ؟ اور اس صورت میں گوشت کی تقسیم کی کیا صورت ہوگی؟ وزن کرنا لازمی ہوگا ؟
جواب: اگر کسی شخص پر قربانی لازمی نہیں، اس کی طرف سے کوئی قربانی کرنا چاہے یعنی اپنے مال سے جانور خرید کر اس کو ثواب پہنچانا چاہے تو   اس کی جانب سے یہ قربانی نفل ہوگی اور اس کا گوشت اسی قربانی کرنے والے کی ملکیت ہوگا جیسے چاہے اس کو استعمال کرسکتا ہے۔وزن کرکے اس کو پہنچانا ضروری نہیں۔اور اگر یہ جانور خرید کر اس شخص کو ہدیۃً دےدے کہ آپ یہ قربان کرلیں تو اس صورت میں قربانی نفل ہی ہوگی، لیکن گوشت اس کی ملکیت ہوگا جس کی طرف سے قربانی ادا کی گئی ہے، وہ اپنی مرضی سے اسے استعمال کرسکتاہے۔ فقط واللہ اعلم
                                                  
عنوان: اجتماعی قربانی میں حرام آمدنی والے کا حکم
سوال: اجتماعی قربانی کے کام میں نہیں معلوم ہوتا کہ  کس کی آمدنی حلال ہے یا حرام ، تو کیا اس میں جو ہم حصہ ڈالتے ہیں تو قربانی ہوجاتی ہے؟
جواب: اس بارے میں مسلمانوں کو حکم یہ ہے کہ مسلمانوں کے بارے میں  نیک گمان رکھا جائے کہ اس کی آمدنی حلال ہی ہے ؛ اس لیے کہ عام طور پر مسلمان حرام نہیں کماتا۔ لہٰذا جب تک یقینی طور پر معلوم نہ ہو کہ کسی کا حصہ دار حرام آمدن والا ہے، اجتماعی قربانی جائز ہوگی۔  البتہ اگر قرائن  سے کسی  کے بارے میں یہ معلوم ہوجائے  کہ اس کی کل یا اکثر آمدنی  حرام ہے  تو  پھر اسے قربانی  کے جانور میں  شریک نہ کیاجائے۔ اس کے لیے اجتماعی قربانی والوں کو لکھ کر لگا دینا چاہیے کہ حرام آمدنی والے احباب زحمت نہ فرمائیں۔'' تکملة فتح الملهم'' (۳۶۰/۵):" إن کان لا یتعدی ضرره إلی غیره فلا حاجة للمحتسب أن یتجسس في أمره … أما إذا تعدی ضرره إلی أحد غیره أو إلی المجتمع بصفة عامة، فإنه یجوز للمحتسب أو لموظف آخر منصوب من قبل الحکومة لهذا الغرض أن یهجم علیه وعلی ذلک یحمل قول أبي یوسف رحمه الله، ویحتمل أن یوفق بذلک فیما بین الوقائع المختلفة لسیدنا عمر رضی الله عنه، فالتجسس الممنوع هوما کان لمجرد الاطلاع علی عورات الناس وهتک سترهم لإخزاء هم، أما ما کان لغرض اجتماعي مقبول مثل ما ذکرنا فلیس من التجسس المحظور".فقط واللہ اعلم
                                                  
عنوان: قرعہ اندازی میں قربانی کاجانورلینا
سوال: قرعہ اندازی میں قربانی کاجانورلینادرست ہے ؟جب کہ قرعہ اندازی بھی ایسی چیزکی ہے جو قسطوں پر لی جاۓگی؟
جواب: قرعہ اندازی میں قربانی کاجانورلینے کی اگر یہ صورت ہے کہ سب لوگ پیسے جمع کرائیں اور جس کا نام نکلے اس کو جانور دیا جائے۔ اور باقی لوگ محروم قرار دیے جائیں، تو یہ "جوا" کی ایک صورت ہے ، ایسا جانور لینا جائز نہیں اور اگر  کوئی اور صورت ہو تو اس کی تفصیل لکھ کر مسئلہ پوچھ لیں۔﴿ یَا اَیُّهَا الَّذِیْنَ اٰمَنُوْآ اِنَّمَا الْخَمْرُ وَالْمَیْسِرُ وَالْاَنْصَابُ وَالْاَزْلَامُ رِجْس مِّنْ عَمَلِ الشَّیْطٰنِ فَاجْتَنِبُوْهُ لَعَلَّکُمْ تُفْلِحُوْنَ ﴾ (المائدة :۹۰) فقط واللہ اعلم
                                                  
