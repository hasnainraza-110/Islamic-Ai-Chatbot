عنوان: قربانی کے حصہ داورں میں گوشت کی تقسیم
سوال: " کتب فقہ میں یہ مسئلہ لکھا ہوا کہ قربانی کا گوشت شرکاء کے درمیان وزن کرکے برابرا تقسیم کرنا لازم ہے اندازے سے یا کمی زیادہ کے ساتھ تقسیم کرنا خواہ رضامندی ہی سے کیوں نہ ہو جائز نہیں ہے اور اکثر اردو فتاوی میں بھی یہی مرقوم ہے ۔لیکن علامہ انور شاہ کشمیری رحمۃ اللہ علیہ کی مذکورہ عبارت سے اندازہ سے تقسیم کا جواز معلوم ہوتا ہے:" واعلم أن ما في فِقْه الحنفية من أن رجالًا إذا اشتركوا في أُضحيةٍ، ينبغي أن يحذروا من المجازفةِ في القِسْمة، وعليهم أن يَقْسِموا اللَّحْمَ وزْنًا. أقول من عند نفسي: وذلك عند مخافةِ النِّزاع، وإلا جازت المجازفةُ أيضًا، فإني جرَّبت أن المجازفة قد سِرْت في غير واحدٍ من المواضع عند المسامحة، وإنما القواعدُ عند ظهور النِّزاع". (فیض الباری : ۴/ ۴، کتاب الشركة، باب الشرکة في الطعام والنهد والعروض، ط: دارالکتب العلمیة بیروت)اسی طرح بعض کتب مثلا : فتاوی دارالعلوم زکریا :۶/ ۳۹۳ ، عنوان : تخمینہ سے تقسیم لحم کا حکم ، کتاب المسائل : ۲/ ۳۱۴ ، عنوان :  قربانی کا گوشت تول کر تقسیم کرنا )میں رضامندی کی صورت مجازفۃً تقسیم کی اجازت دی ہے ۔ اس سلسلے میں راجح اور مفتی بہ قول کیا ہے؟
جواب: صورت مسئولہ میں حصہ داروں میں گوشت کی تقسیم میں درج ذیل تفصیل ہے:اجتماعی قربانی میں بڑے جانور  میں شریک افراد میں گوشت تقسیم کرتے وقت تول کر تقسیم کیا جائے، اندازے سے تقسیم نہ کیا جائے، کیوں کہ گوشت اموال ربویہ میں سے ہے، کسی کو کم کسی کو زیادہ دینے کی صورت میں سود ہونے کا گناہ ہوگا، البتہ اگر گوشت کے ساتھ  کچھ حصوں میں کلہ، پائے، مغز ، کلیجی،  یا پھیپڑوں کو شامل کرلیا جائے، تو اس صورت میں تمام حصوں کے گوشت کا وزن برابر ہونا ضروری نہ ہوگا، وزن میں فرق کے ساتھ  بھی تقسیم درست ہوگی۔نیز اگر تمام حصہ دار ایک جگہ کھاتے ہوں، ان کا کھانا جدا جدا نہ ہو تو اس صورت میں بھی گوشت کو تول کر تقسیم کرنا ضروری نہ ہوگا۔اسی طرح سے اگر تمام حصہ دار اس بات پر راضی ہوں کہ  گوشت تقسیم نہ کیا جائے، بلکہ ایک ہی جگہ پکا کر کھایا جائے، تو اس صورت میں بھی وزن کرکے تقسیم کرنا ضروری نہ ہوگا، البتہ اگر کوئی حصہ دار اپنا حصہ وصول کرنا چاہتا ہو تو اس صورت میں وزن کرکے تقسیم ضروری ہوگی۔پس  اندازے سے تقسیم کا محل الگ ہے، اور وزن کرکے برابر تقسیم کا محل الگ ہے۔حضرت کاشمیری رحمہ اللہ کی عبارت کا محمل بظاہر  یہ صورت ہے  کہ اہلِ خانہ مشترکہ جانور لائیں یا شرکاء کا  ارادہ گوشت تقسیم کرکے حصے وصول کرنا نہ ہو، ایسی صورت میں حصوں کی تقسیم لازم نہیں ہے، گوشت گھر میں مشترکہ استعمال ہو  یا باہمی اتفاق سے باہر (فقراء وغیرہ میں) تقسیم کردیا جائے (جیساکہ وقف قربانی میں ہوتاہے) تو اس کی اجازت ہے، یہ مسئلہ علامہ شامی رحمہ اللہ نے بھی لکھا ہے، اور مفتی اعظم پاکستان مفتی ولی حسن ٹونکی صاحب رحمہ اللہ نے بھی اسی مضمون کا فتویٰ دیاہے۔ تنویر الابصار مع الدر المختار میں ہے:وَيُقْسَمُ اللَّحْمُ وَزْنًا لا جُزَافًا إلَّا إذَا ضَمَّ مَعَهُ الْأَكَارِعَ أَوْ الْجِلْدَ) صَرْفًا لِلْجِنْسِ لِخِلَافِ جِنْسِهِ.فتاوی شامی میں ہے:(قَوْلُهُ: وَيُقْسَمُ اللَّحْمُ) اُنْظُرْ هَلْ هَذِهِ الْقِسْمَةُ مُتَعَيِّنَةٌ أَوْ لَا، حَتَّى لَوْ اشْتَرَى لِنَفْسِهِ وَلِزَوْجَتِهِ وَأَوْلَادِهِ الْكِبَارِ بَدَنَةً وَلَمْ يَقْسِمُوهَا تُجْزِيهِمْ أَوْ لَا، وَالظَّاهِرُ أَنَّهَا لَاتُشْتَرَطُ لِأَنَّ الْمَقْصُودَ مِنْهَا الْإِرَاقَةُ وَقَدْ حَصَلَتْ. وَفِي فَتَاوَى الْخُلَاصَةِ وَالْفَيْضِ: تَعْلِيقُ الْقِسْمَةِ عَلَى إرَادَتِهِمْ، وَهُوَ يُؤَيِّدُ مَا سَبَقَ غَيْرَ أَنَّهُ إذَا كَانَ فِيهِمْ فَقِيرٌ وَالْبَاقِي أَغْنِيَاءُ يَتَعَيَّنُ عَلَيْهِ أَخْذُ نَصِيبِهِ لِيَتَصَدَّقَ بِهِ اهـ ط. وَحَاصِلُهُ أَنَّ الْمُرَادَ بَيَانُ شَرْطِ الْقِسْمَةِ إنْ فُعِلَتْ لَا أَنَّهَا شَرْطٌ، لَكِنْ فِي اسْتِثْنَائِهِ الْفَقِيرَ نَظَرٌ إذْ لَايَتَعَيَّنُ عَلَيْهِ التَّصَدُّقُ كَمَا يَأْتِي، نَعَمْ النَّاذِرُ يَتَعَيَّنُ عَلَيْهِ فَافْهَمْ (قَوْلُهُ: لَا جُزَافًا) لِأَنَّ الْقِسْمَةَ فِيهَا مَعْنَى الْمُبَادَلَةِ، وَلَوْ حَلَّلَ بَعْضُهُمْ بَعْضًا قَالَ فِي الْبَدَائِعِ: أَمَّا عَدَمُ جَوَازِ الْقِسْمَةِ مُجَازَفَةً فَلِأَنَّ فِيهَا مَعْنَى التَّمْلِيكِ وَاللَّحْمُ مِنْ أَمْوَالِ الرِّبَا فَلَايَجُوزُ تَمْلِيكُهُ مُجَازَفَةً. وَأَمَّا عَدَمُ جَوَازِ التَّحْلِيلِ فَلِأَنَّ الرِّبَا لَايَحْتَمِلُ الْحِلَّ بِالتَّحْلِيلِ، وَلِأَنَّهُ فِي مَعْنَى الْهِبَةِ وَهِبَةُ الْمَشَاعِ فِيمَا يَحْتَمِلُ الْقِسْمَةَ لَا تَصِحُّ اهـ وَبِهِ ظَهَرَ أَنَّ عَدَمَ الْجَوَازِ بِمَعْنَى أَنَّهُ لَايَصِحُّ وَلَايَحِلُّ لِفَسَادِ الْمُبَادَلَةِ خِلَافًا لِمَا بَحَثَهُ فِي الشُّرُنْبُلَالِيَّةِ مِنْ أَنَّهُ فِيهِ بِمَعْنًى لَايَصِحُّ وَلَا حُرْمَةَ فِيهِ (قَوْلُهُ: إلَّا إذَا ضَمَّ مَعَهُ إلَخْ) بِأَنْ يَكُونَ مَعَ أَحَدِهِمَا بَعْضُ اللَّحْمِ مَعَ الْأَكَارِعِ وَمَعَ الْآخَرِ الْبَعْضُ مَعَ الْبَعْضِ مَعَ الْجِلْدِ، عِنَايَةٌ". ( كتاب الأضحية، ۶ / ۳۱۷ - ۳۱۸، ط: دار الفكر) فقط واللہ اعلم
                                                  
عنوان: سینگ  کا خول اکھڑ جائے توقربانی کا حکم
سوال: اگر کسی جانور کے صرف سینگ کے اوپر کا کالا سا جو خول ہوتا ہے وہ بالکل پورا اکھڑ گیا، البتہ اس کے نیچے جو سادہ سا حصہ رہتا ہے وہ اپنی جگہ ٹھیک ہے تو ایسے جانور کی قربانی کا کیا حکم ہے ؟
جواب: صورتِ مسئولہ میں مذکورہ جانور  کی قربانی جائز ہے۔فتاوی شامی میں ہے:"قوله: ويضحي بالجماء هي التي لا قرن لها خلقة، و كذا العظماء التي ذهب بعض قرنها بالكسر أو غيره، فإن بلغ الكسر المخ لم يجز. قهستاني. و في البدائع: إن بلغ الكسر المشاش لايجزي، و المشاش رؤس العظام مثل الركبتين و المرفقين". (٦/ ٣٢٣، ط: سعيد)فتاوی ہندیہ میں ہے:"و يجوز بالجماء التي لاقرن لها و كذا مكسورة القرن، كذا في الكافي. وإن بلغ الكسر المشاش لايجزيه، و المشاش رؤس العظام مثل الركبتين و المرفقين، كذا في البدائع". (٥/ ٢٩٧، ط:رشيدية) فقط والله أعلم
                                                  
عنوان: قربانی والے دن قربانی کا ارادہ کرلینے سے قربانی کا حکم
سوال: قربانی والے دن قربانی کاارادہ کرنے سے قربانی ہوجائے گی؟
جواب: قربانی کی نیت دل سے کرنا کافی ہے، زبان سے کہنا ضروری نہیں ہے،  اگر قربانی کی نیت سے جانور خریدا ہو یا قربانی کی دن اس جانور کے قربانی کی نیت کی ہو یا قربانی کے وقت قربانی کی نیت کرلی ہو تو ان سب صورتوں میں قربانی ادا ہوجائے گی، بلکہ قربانی کی نیت سے جانور خریدنے کی صورت میں اگر ذبح کرتے  وقت قربانی کی نیت کا خیال نہ آیا تب بھی قربانی ہوجائے گی۔فتاوی عالمگیری میں ہے:"ذبح المشتراة لها بلا نية الأضحية جازت اكتفاء بالنية عند الشراء، كذا في الوجيز للكردري".(5 / 294، کتاب الاضحیۃ، ط: رشیدیہ) فقط واللہ اعلم
                                                  
عنوان: بچہ کو دودھ پلانے والی گائے / بھینس کی قربانی کا حکم
سوال: جو جانور دودھ دیتا ہو، مثلاً گائے یا بھینس اور اس کا بچہ ایک سال سے بڑا ہو،  تو کیا ایسے جانور کی قربانی کر سکتے ہیں؟
جواب: دودھ دینے والے جانور کی قربانی فی نفسہ جائز ہے، البتہ اگر اسے ذبح کرنے کی وجہ سے بچہ کے ضائع ہونے کا اندیشہ ہو تو اسے قربان کرنا مناسب نہیں، اگرچہ قربانی پھر بھی ہوجائے گی، لہذا صورتِ مسئولہ میں اگر  مذکورہ گائے یا بھینس کو ذبح کرنے کی صورت میں بچہ کے ضائع ہونے کا خطرہ نہ ہو تو اسے ذبح کرسکتے ہیں۔شرح السنة للبغوي  میں ہے:"عَنْ أَبِي هُرَيْرَةَ، قَالَ: " خَرَجَ رَسُولُ اللَّهِ صَلَّى اللهُ عَلَيْهِ وَسَلَّمَ فِي سَاعَةٍ لَايَخْرُجُ فِيهَا، وَلايَلْقَاهُ فِيهَا أَحَدٌ، فَأَتَاهُ أَبُو بَكْرٍ، فَقَالَ: مَا جَاءَ بِكَ يَا أَبَا بَكْرٍ؟ فَقَالَ: خَرَجْتُ أَلْقَى رَسُولَ اللَّهِ صَلَّى اللهُ عَلَيْهِ وَسَلَّمَ، وَأَنْظُرُ إِلَى وَجْهِهِ، وَالتَّسْلِيمَ عَلَيْهِ، فَلَمْ يَلْبَثْ أَنْ جَاءَ عُمَرُ، فَقَالَ: مَا جَاءَ بِكَ يَا عُمَرُ؟ قَالَ: الْجُوعُ يَا رَسُولَ اللَّهِ، قَالَ النَّبِيُّ صَلَّى اللهُ عَلَيْهِ وَسَلَّمَ: وَأَنَا قَدْ وَجَدْتُ بَعْضَ ذَلِكَ، فَانْطَلَقُوا إِلَى مَنْزِلِ أَبِي الْهَيْثَمِ بْنِ التَّيْهَانِ الأَنْصَارِيِّ، وَكَانَ رَجُلا كَثِيرَ النَّخْلِ وَالشَّاءِ، وَلَمْ يَكُنْ لَهُ خَدَمٌ، فَلَمْ يَجِدُوهُ، فَقَالُوا لامْرَأَتِهِ: أَيْنَ صَاحِبُكِ؟ فَقَالَتِ: انْطَلَقَ يَسْتَعْذِبُ لَنَا الْمَاءَ، فَلَمْ يَلْبَثُوا أَنْ جَاءَ أَبُو الْهَيْثَمِ بِقِرْبَةٍ يَزْعَبُهَا، فَوَضَعَهَا، ثُمَّ جَاءَ يَلْتَزِمُ رَسُولَ اللَّهِ صَلَّى اللهُ عَلَيْهِ وَسَلَّمَ، وَيُفَدِّيهِ بِأَبِيهِ وَأُمِّهِ، ثُمَّ انْطَلَقَ بِهِمْ إِلَى حَدِيقَتِهِ، فَبَسَطَ لَهُمْ بِسَاطًا، ثُمَّ انْطَلَقَ إِلَى نَخْلَةٍ، فَجَاءَ بِقِنْوٍ، فَوَضَعَهُ، فَقَالَ النَّبِيُّ صَلَّى اللهُ عَلَيْهِ وَسَلَّمَ: أَفَلا تَنَقَّيْتَ لَنَا مِنْ رُطَبِهِ؟ فَقَالَ: يَا رَسُولَ اللَّهِ، إِنِّي أَرَدْتُ أَنْ تَخْبُرُوا أَوْ تَخَيَّرُوا مِنْ رُطَبِهِ وَبُسْرِهِ، فَأَكَلُوا وَشَرِبُوا مِنْ ذَلِكَ الْمَاءِ، فَقَالَ النَّبِيُّ صَلَّى اللهُ عَلَيْهِ وَسَلَّمَ: هَذَا وَالَّذِي نَفْسِي فِي يَدِهِ النَّعِيمُ الَّذِي تُسْأَلُونَ عَنْهُ يَوْمَ الْقِيَامَةِ: ظِلٌّ بَارِدٌ، وَرُطَبٌ طَيَّبٌ، وَمَاءٌ بَارِدٌ، فانْطَلَقَ أَبُو الْهَيْثَمِ لِيَصْنَعَ لَهُمْ طَعَامًا، فَقَالَ النَّبِيُّ صَلَّى اللهُ عَلَيْهِ وَسَلَّمَ: لَاتَذْبَحَنَّ ذَاتَ دَرٍّ، فَذَبَحَ لَهُمْ عَنَاقًا أَوْ جَدْيًا، فَأَتَاهُمْ بِهَا، فَأَكَلُوا، ... الحديث. (كتاب البر و الصلة، بَاب المشورة وَأَن المستشار مؤتمن، 13 / 189 - 190، رقم الحديث: 3612، ط: المكتب الإسلامي - دمشق، بيروت )سنن الكبري للبيهقي  میں ہے:19192 -أَخْبَرَنَا أَبُو بَكْرٍ الْأَرْدَسْتَانِيُّ، أنبأ أَبُو نَصْرٍ الْعِرَاقِيُّ، ثنا سُفْيَانُ بْنُ مُحَمَّدٍ، ثنا عَلِيُّ بْنُ الْحَسَنِ، ثنا عَبْدُ اللهِ بْنُ الْوَلِيدِ، ثنا سُفْيَانُ، ثنا زُهَيْرُ بْنُ أَبِي ثَابِتٍ، عَنْ مُغِيرَةَ بْنِ حَذْفٍ الْعَبْسِيِّ، قَالَ: كُنَّا مَعَ عَلِيٍّ رَضِيَ اللهُ عَنْهُ بِالرَّحْبَةِ، فَجَاءَ رَجُلٌ مِنْ هَمْدَانَ يَسُوقُ بَقَرَةً مَعَهَا وَلَدُهَا، فَقَالَ: إِنِّي اشْتَرَيْتُهَا أُضَحِّي بِهَا وَإِنَّهَا وَلَدَتْ. قَالَ: فَلَاتَشْرَبْ مِنْ لَبَنِهَا إِلَّا فَضْلًا عَنْ وَلَدِهَا، فَإِذَا كَانَ يَوْمُ النَّحْرِ فَانْحَرْهَا هِيَ وَوَلَدَهَا عَنْ سَبْعَةٍ". ( كتاب الضحايا، بَابُ مَا جَاءَ فِي وَلَدِ الْأُضْحِيَّةِ وَلَبَنِهَا، 9 / 485، ط: دار الكتب العلمية) فقط والله أعلم
                                                  
عنوان: عید الاضحیٰ کے دن سب سے پہلے کلیجی کھانا
سوال: کیا عید الاضحیٰ کے دن سب سے پہلے کلیجی کھانا سنت ہے؟
جواب: حدیث مبارک میں یہ ہے کہ رسول اللہ ﷺقربانی کے جانور میں سے ابتداءً کلیجی تناول فرماتے تھے، لہذا اتباع کی نیت سے اس پر عمل کرسکتے ہیں، البتہ کلیجی نہ ملے تو قربانی کے گوشت سے کھانے کا آغاز کرنے سے بھی استحباب حاصل ہوجائے گا۔ السنن الکبری للبیهقي:
"عَن بُرَيْدَةَ رَضيَ الله عنه قَالَ : كَانَ رَسُولُ اللهِ صَلَّى اللهُ عَلَيْهِ وَسَلَّمَ إِذَا كَانَ يَوْمُ الْفِطْرِ لَمْ يَخْرُجْ حَتَّى يَأْكُلَ شَيْئًا، وَإِذَا كَانَ الْأَضْحَى لَمْ يَأْكُلْ شَيْئًا حَتَّى يَرْجِعَ، وَكَانَ إِذَا رَجَعَ أَكَلَ مِنْ كَبِدِ أُضْحِيَتِه".
(السنن الكبرى للبيهقي، كتاب صلاة العيدين، باب يترك الأكل يوم النحر حتى يرجع: ٣/ ۴۰١)
ترجمہ :حضرت بریدہ رضی اللہ عنہ سے مروی ہے کہ نبی کریم ﷺ عیدالفطر کے دن اپنے گھر سے کچھ کھائے پیے بغیر نہیں نکلتے تھے، اور عیدالاضحی کے دن نماز عید سے فارغ ہو کر آنے تک کچھ کھاتے پیتے نہ تھے،اور آپ صلی اللہ علیہ وسلم قربانی کے جانور میں سے ابتدا کلیجی تناول فرمانے سے کرتے تھے۔"فمن كانت له أضحية، فقد اتفق الفقهاء على أنه يسنّ له تأخير الفطر يوم النحر، والإمساك عن الأكل ليفطر على كبد أضحيته؛ لما ورد عن بريدة -رضي الله تعالى عنه- قال: كان النبي صلى الله عليه وسلم لايخرج يوم الفطر حتى يفطر، ولايطعم يوم الأضحى حتى يصلي، وفي رواية: ولايأكل يوم النحر حتى يذبح، ولأن في الأضحى شرعت الأضحية والأكل منها، فاستحب أن يكون الفطر على شيء منها". (الموسوعة الفقهیة الکوتیة، ج:45، صفحة:341) فقط والله أعلم
                                                  
عنوان: بھینس کی قربانی کا جواز
سوال: بھینس کی قربانی کا ذکر حدیث میں کہاں ہے؟اور رسول اللّہ صلی اللّٰہ علیہ وسلم کے دور میں بھینس کی قربانی کی گئی تھی؟
جواب: رسول اللہ صلی اللہ علیہ وسلم نے ازواجِ مطہرات کی طرف سے بقر ( گائے) کی قربانی فرمائی، نیز صحابہ کرام رضی اللہ عنہم نے بھی آپ صلی اللہ علیہ وسلم کے ساتھ گائے کی قربانی کی، اور آپ صلی اللہ علیہ وسلم نے فرمایا کہ گائے سات افراد کی طرف سے کافی ہے،  یہ سب باتیں ثابت ہیں،  اور اہلِ لسان کی تصریح کے مطابق بھینس بقر کی جنس میں سے ہے، لہذا اس کی قربانی جائز ہے۔مسند الفردوس للدیلمی میں حضرت علی کرم اللہ وجہہ کا اثر موجود ہے، جس میں صراحت کے ساتھ بھینس میں سات حصہ ہونے کا ذکر ہے۔صحيح البخاري میں ہے:حَدَّثَنَا عَبْدُ اللَّهِ بْنُ يُوسُفَ، أَخْبَرَنَا مَالِكٌ، عَنْ يَحْيَى بْنِ سَعِيدٍ، عَنْ عَمْرَةَ بِنْتِ عَبْدِ الرَّحْمَنِ، قَالَتْ: سَمِعْتُ عَائِشَةَ رَضِيَ اللَّهُ عَنْهَا تَقُولُ: خَرَجْنَا مَعَ رَسُولِ اللَّهِ صَلَّى اللهُ عَلَيْهِ وَسَلَّمَ، لِخَمْسٍ بَقِينَ مِنْ ذِي القَعْدَةِ، لاَنُرَى إِلَّا الحَجَّ، فَلَمَّا دَنَوْنَا مِنْ مَكَّةَ «أَمَرَ رَسُولُ اللَّهِ صَلَّى اللهُ عَلَيْهِ وَسَلَّمَ مَنْ لَمْ يَكُنْ مَعَهُ هَدْيٌ إِذَا طَافَ وَسَعَى بَيْنَ الصَّفَا وَالمَرْوَةِ أَنْ يَحِلَّ»، قَالَتْ: فَدُخِلَ عَلَيْنَا يَوْمَ النَّحْرِ بِلَحْمِ بَقَرٍ، فَقُلْتُ: مَا هَذَا؟ قَالَ: نَحَرَ رَسُولُ اللَّهِ صَلَّى اللهُ عَلَيْهِ وَسَلَّمَ عَنْ أَزْوَاجِهِ، قَالَ: يَحْيَى، فَذَكَرْتُهُ لِلْقَاسِمِ، فَقَالَ: أَتَتْكَ بِالحَدِيثِ عَلَى وَجْهِهِ". ( كتاب الحج، باب ذبح الرجل البقر عن نسائه من غير أمرهن، ۲ / ۱۷۱، رقم الحدیث، ۱۷۰۹، ط: دار طوق النجاة)الفردوس بمأثور الخطاب للديلميّ میں ہے:"عَليّ:الجاموس تجزي عَن سَبْعَة فِي الْأُضْحِية". ( باب الجيم، ۲ / ۱۲۴، رقم الحديث، ۲۶۵۰، ط: دار الكتب العلمية)تبيين الحقائق شرح كنز الدقائق وحاشية الشِّلْبِيِّ میں ہے:قَالَ - رَحِمَهُ اللَّهُ -: (وَالْأُضْحِيَّةُ مِنْ الْإِبِلِ وَالْبَقَرِ وَالْغَنَمِ)؛ لِأَنَّ جَوَازَ التَّضْحِيَةِ بِهَذِهِ الْأَشْيَاءِ عُرِفَ شَرْعًا بِالنَّصِّ عَلَى خِلَافِ الْقِيَاسِ فَيَقْتَصِرُ عَلَيْهَا، وَيَجُوزُ بِالْجَامُوسِ؛ لِأَنَّهُ نَوْعٌ مِنْ الْبَقَرِ بِخِلَافِ بَقَرِ الْوَحْشِ حَيْثُ لَايَجُوزُ التَّضْحِيَةُ بِهِ؛ لِأَنَّ جَوَازَهَا عُرِفَ بِالشَّرْعِ فِي الْبَقَرِ الْأَهْلِيِّ دُونَ الْوَحْشِيِّ، وَالْقِيَاسُ مُمْتَنِعٌ، وَفِي الْمُتَوَلِّدِ مِنْهُمَا تُعْتَبَرُ الْأُمُّ، وَكَذَا فِي حَقِّ الْحِلِّ تُعْتَبَرُ الْأُمُّ. ( كتاب الأضحية، مما تكون الأضحية، ۶ / ۷، ط: المطبعة الكبرى الأميرية - بولاق، القاهرة)الجامُوس : (معجم الوسيط) :الجامُوس : حيوانٌ أَهليٌّ من جنْس البقر والفَصيلة البقريَّة، يندرج تحت رُتْبة مزدَوجات الأَصَابع المجترَّة، يربَّى للحرث ودرِّ اللبن. والجمع : جَوَاميسُ.جاموس : (معجم الرائد) :(اسم)نوع من البقر ضخم الجثة ، جمع : جواميس". فقط والله أعلم
                                                  
عنوان: مساجد بند ہوں تو عید اور قربانی کا حکم
سوال: میں جس ملک میں رہ رہا ہوں وہاں عید نماز نہیں ہوگی، کیوں کہ  کورنا کی وجہ سے مساجد بند ہیں، اس صورت میں قربانی کا کیا وقت ہو گا؟  نیز عید نماز کا کیا حکم ہے؟
جواب: اگر کسی ملک میں وائرس یا کسی وبائی مرض کی وجہ سے حکومت عید گاہ یا مسجد میں عید کی نماز پڑھنے سے منع کرے تو  شہر، فنائے شہر یا بڑے گاؤں کے رہنے والے  مسلمان اولاً کوشش کریں کہ وہ عید کی نماز عید گاہ میں یا مسجد میں  پڑھیں، لیکن اگر کسی علاقے میں عید کی نماز عید گاہ  یا مسجد میں پڑھنا ممکن نہ ہو تو کم از کم دو افراد گھر،گھر کی چھت، صحن  یا بلڈنگ کی پارکنگ وغیرہ میں جمع ہو کر  پڑھیں۔عید کی نماز کا طریقہ :عید کی نماز کے لیے اذان اور اقامت نہیں، جب جماعت کھڑی ہوجائے تو عید کی نماز چھ زائد تکبیرات کے ساتھ پڑھنے کی نیت کرے، اس کے بعد تکبیر کہہ کر ہاتھ  ناف کے نیچے باندھ لے اور ثناء پڑھے، اس کے بعد تین زائد تکبیریں کہے، دو تکبیروں میں ہاتھ کانوں تک اٹھا کر چھوڑ دے اور تیسری تکبیر پر ہاتھ اٹھا کر ناف کے نیچے باندھ لے، اس کے بعد امام اونچی آواز میں قراءت کرے، قراءت مکمل ہونے کے بعد بقیہ رکعت (رکوع اور سجدہ وغیرہ) دیگر نمازوں کی طرح ادا کرے۔پھر دوسری رکعت میں امام اونچی آواز میں قراءت کرے، اس کے بعد تین زائد تکبیریں کہے، تینوں تکبیروں میں ہاتھ کانوں تک اٹھا کر چھوڑ دے، پھر ہاتھ اٹھائے بغیر   چوتھی تکبیر  کہہ کر رکوع میں جائے اور پھر دیگر نمازوں کی  طرح دو سجدوں کے بعد التحیات، درود اور دعا پڑھ کر سلام پھیر دے، پھرنماز مکمل کرنے کے بعدامام دو خطبے دے، دونوں خطبوں کے درمیان تھوڑی دیر بیٹھے۔ اگر کسی شہر یا بڑی بستی میں کسی بھی جگہ عید کی نماز باجماعت ادا کرلی گئی تو اس کے بعد اس علاقے میں قربانی کرنا جائز ہوگا، اور اگر لاک ڈاؤن کی وجہ سے شہر یا بستی میں باقاعدہ جماعت کا علم نہ ہو، تو خود عید کی نماز (مذکورہ طریقے کے مطابق) ادا کرنے کے بعد ہی قربانی کریں۔تاہم اگر عید کی نماز ہی نہ پڑھی گئی ہو تو اس صورت میں زوال کے بعد قربانی کرنا جائز ہوگا۔الفتاوى الهندية (1 / 150):ويصلي الإمام ركعتين فيكبر تكبيرة الافتتاح ثم يستفتح ثم يكبر ثلاثا ثم يقرأ جهرا ثم يكبر تكبيرة الركوع فإذا قام إلى الثانية قرأ ثم كبر ثلاثا وركع بالرابعة فتكون التكبيرات الزوائد ستا ثلاثا في الأولى وثلاثا في الأخرى، وثلاث أصليات تكبيرة الافتتاح وتكبيرتان للركوع فيكبر في الركعتين تسع تكبيرات ويوالي بين القراءتين وهذه رواية ابن مسعود بها أخذ أصحابنا، كذا في محيط السرخسي.ويرفع يديه في الزوائد ويسكت بين كل تكبيرتين مقدار ثلاث تسبيحات، كذا في التبيين وبه أفتى مشايخنا، كذا في الغياثية ويرسل اليدين بين التكبيرتين ولايضع هكذا في الظهيرية.ثم يخطب بعد الصلاة خطبتين، كذا في الجوهرة النيرة، ويجلس بينهما جلسة خفيفة، كذا في فتاوى قاضي خان، وإذا صعد المنبر لايجلس عندنا، كذا في العيني شرح الهداية، ويخطب في عيد الفطر بالتكبير والتسبيح والتهليل والتحميد والصلاة على النبي صلى الله عليه وسلم، كذا في التتارخانية.الفتاوى الهندية (5 / 295):
إذا ترك الصلاة يوم النحر بعذر أو بغير عذر لاتجوز الأضحية حتى تزول الشمس وتجوز الأضحية في الغد وبعد الغد قبل الصلاة؛ لأنه فات وقت الصلاة بزوال الشمس في اليوم الأول والصلاة في الغد تقع قضاء، كذا في محيط السرخسي. فقط والله أعلم
                                                  
عنوان: کیا بڑے جانور میں پانچ حصہ کیے جاسکتے ہیں؟
سوال: قربانی کے جانورمیں پانچ حصے رکھ سکتے ہیں؟
جواب: صورتِ مسئولہ میں بڑے جانور میں سات سے کم حصے کرنا جائز ہے، سات ہی حصے کرنا ضروری نہیں، اتنا ضروری ہے کہ کسی بھی شریک کی ملائی ہوئی رقم ساتویں حصے کی قیمت سے کم نہ ہو۔فتاوی ہندیہ میں ہے:ثَلَاثَةُ نَفَرٍ اشْتَرَكُوا فِي بَقَرَةٍ فَأَشْرَكَ أَحَدُهُمْ رَجُلًا فِي الرُّبْعِ جَازَ وَالثُّلُثُ بَيْنَهُمَا نِصْفَانِ؛ لِأَنَّهُ جَعَلَهُ مِثْلًا لِكُلِّ وَاحِدٍ مِنْهُمْ وَلَمْ يَصِحَّ الْجَعْلُ فِي نَصِيبِ الشُّرَكَاءِ فَصَحَّ فِي نَصِيبِهِ، كَذَا فِي مُحِيطِ السَّرَخْسِيِّ. (الْبَابُ الثَّامِنُ فِيمَا يَتَعَلَّقُ بِالشَّرِكَةِ فِي الضَّحَايَا، ۵ / ۳۰۵، ط: دار الفكر ) فقط واللہ اعلم
                                                  
عنوان: قرض لے کر قربانی کرنا
سوال: کیا قرض کی رقم سے قربانی کرسکتے ہیں یا نہیں؟
جواب: جس شخص پر قربانی واجب نہ ہو، اس کے لیے قرضہ لے کر قربانی کرنا ضروری نہیں، البتہ اگر کسی نے ایسا کرلیا تو قربانی ادا ہوجائے گی، البتہ جس شخص پر قربانی واجب ہو، مگر اس کے پاس نقدی نہ ہو تو اسے سونا چاندی یا قابل فروخت چیز فروخت کرکے یا قرض لے کر قربانی کرنا ضروری ہوگا۔فتاوی ہندیہ میں ہے:"وَلَوْ كَانَ عَلَيْهِ دَيْنٌ بِحَيْثُ لَوْ صُرِفَ فِيهِ نَقَصَ نِصَابُهُ لَا تَجِبُ". (كِتَابُ الْأُضْحِيَّةِ، الْبَابُ الْأَوَّلُ فِي تَفْسِيرِهَا وَرُكْنِهَا وَصِفَتِهَا وَشَرَائِطِهَا وَحُكْمِهَا وَفِي بَيَانِ مَنْ تَجِبُ عَلَيْهِ وَمَنْ لَا تَجِبُ، ۵ / ۲۹۲، ط: دار الفكر)فقط واللہ اعلم
                                                  
عنوان: جس جانور کی ناک کی ہڈی ٹوٹ گئی ہو، اس کی قربانی
سوال: اگر قربانی کا جانور بھاگتے ہوئے زخمی ہوجائے مطلب ناک کی ہڈی ٹوٹ جائے تو کیا حکم ہے؟
جواب: صورتِ مسئولہ میں جس جانور کی ناک کی ہڈی ٹوٹی ہوئی ہو، اس کی قربانی جائز ہے۔الفتاوى الهندية (5 / 299):
ومن المشايخ من يذكر لهذا الفصل أصلًا ويقول: كل عيب يزيل المنفعة على الكمال أو الجمال على الكمال يمنع الأضحية، وما لايكون بهذه الصفة لايمنع". فقط والله أعلم
                                                  
عنوان: ایک کپورے والے جانور کی قربانی کا حکم
سوال: قربانی کے جانور کا ایک  کپورہ نہ ہونے کی صورت میں  کیاحکم ہے؟
جواب: ایسے جانور کی قربانی جائز ہے۔فتاوی ہندیہ میں ہے:"وَيَجُوزُ الْمَجْبُوبُ الْعَاجِزُ عَنْ الْجِمَاعِ". (كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ۵ / ۲۹۷، ط: دار الفكر) فقط واللہ اعلم
                                                  
عنوان: ہرن اور مارخور کی قربانی کرنا
سوال: ہرن اور مارخور کی قربانی ہوسکتی ہے کیا؟
جواب: واضح رہے کہ قربانی کے جانور شرعی طور پر متعین ہیں،  جن میں اونٹ ،گائے، دنبہ ، بھیڑ ، بکرا، مینڈھا (مذکر ومؤنث )شامل ہیں،بھینس گائےکی جنس میں سے ہے، لہذا اس کی قربانی بھی جائز ہے، اسی طرح آسٹریلین گائے بھی چوں کہ گائے ہے اس کی قربانی بھی درست ہے۔ ان کے علاوہ کسی اور  جانور کی قربانی درست نہیں ہوتی، لہذا صورتِ مسئولہ میں ہرن یا مارخور کی قربانی باوجود حلال جانور ہونے کے جائز نہیں۔تبيين الحقائق شرح كنز الدقائق وحاشية الشِّلْبِيِّ  میں ہے:قَالَ - رَحِمَهُ اللَّهُ -: (وَالْأُضْحِيَّةُ مِنْ الْإِبِلِ وَالْبَقَرِ وَالْغَنَمِ)؛ لِأَنَّ جَوَازَ التَّضْحِيَةِ بِهَذِهِ الْأَشْيَاءِ عُرِفَ شَرْعًا بِالنَّصِّ عَلَى خِلَافِ الْقِيَاسِ فَيَقْتَصِرُ عَلَيْهَا، وَيَجُوزُ بِالْجَامُوسِ؛ لِأَنَّهُ نَوْعٌ مِنْ الْبَقَرِ بِخِلَافِ بَقَرِ الْوَحْشِ حَيْثُ لَا يَجُوزُ التَّضْحِيَةُ بِهِ؛ لِأَنَّ جَوَازَهَا عُرِفَ بِالشَّرْعِ فِي الْبَقَرِ الْأَهْلِيِّ دُونَ الْوَحْشِيِّ، وَالْقِيَاسُ مُمْتَنِعٌ، وَفِي الْمُتَوَلِّدِ مِنْهُمَا تُعْتَبَرُ الْأُمُّ، وَكَذَا فِي حَقِّ الْحِلِّ تُعْتَبَرُ الْأُمُّ. ( كتاب الأضحية، مما تكون الأضحية، ۶ / ۷، ط: المطبعة الكبرى الأميرية - بولاق، القاهرة)فتاوی ہندیہ میں ہے:وَلَا يَجُوزُ فِي الْأَضَاحِيّ شَيْءٌ مِنْ الْوَحْشِيِّ، فَإِنْ كَانَ مُتَوَلَّدًا مِنْ الْوَحْشِيِّ وَالْإِنْسِيِّ فَالْعِبْرَةُ لِلْأُمِّ، فَإِنْ كَانَتْ أَهْلِيَّةً تَجُوزُ وَإِلَّا فَلَا، حَتَّى لَوْ كَانَتْ الْبَقَرَةُ وَحْشِيَّةً وَالثَّوْرُ أَهْلِيًّا لَمْ تَجُزْ، وَقِيلَ: إذَا نَزَا ظَبْيٌ عَلَى شَاةٍ أَهْلِيَّةٍ، فَإِنْ وَلَدَتْ شَاةً تَجُوزُ التَّضْحِيَةُ، وَإِنْ وَلَدَتْ ظَبْيًا لَا تَجُوزُ، وَقِيلَ: إنْ وَلَدَتْ الرَّمَكَةُ مِنْ حِمَارٍ وَحْشِيٍّ حِمَارًا لَايُؤْكَلُ، وَإِنْ وَلَدَتْ فَرَسًا فَحُكْمُهُ حُكْمُ الْفَرَسِ، وَإِنْ ضَحَّى بِظَبْيَةٍ وَحْشِيَّةٍ أُنِسَتْ أَوْ بِبَقَرَةٍ وَحْشِيَّةٍ أُنِسَتْ لَمْ تَجُزْ. ( كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ۵ / ۲۹۷، ط: دار الفكر)فتاوی رحیمیہ میں ہے:ہرن کی قربانی:(سوال ۸۳)ایک شخص نے قربانی کی نیت سے ایک ہرنی خریدی ہے اور وہ ہرنی اس سے بہت مانوس ہے وہ اس کی قربانی کرنا چاہتا ہے تو قربانی کرسکتا ہے یا نہیں ؟ وہ شخص کہتا ہے کہ جب ہرن کا گوشت کھانا حلال ہے تو قربانی بھی صحیح ہونا چاہئے ، آپ وضاحت فرمائیں ، بینوا توجروا۔(الجواب)ہرنی وحشی جانوروں میں سے ہے،اور وحشی جانور کی قربانی جائز نہیں ، فتاوی ٰ عالمگیری میں ہے:ولایجوز في الأضاحي شيء من الوحش".وحشی جانوروں میں سے کسی جانور کی قربانی جائز نہیں ہے۔ (فتاویٰ عالمگیری ص ۱۹۹ج۶، کتاب الا ضحیہ ببا ۵)یہ ضروری نہیں ہے کہ جس جانور کا کھانا حلال ہو اس کی قربانی بھی جائز ہو، دیکھیے ، ایک برس سے کم عمر کا بکرا، دوبرس سے چھوٹا بچھڑا، پانچ برس سے کم کا اونٹ کھانا حلال ہے، لیکن ان جانوروں کی قربانی جائز نہیں، قربانی جائز ہونے کے لیے شرعی دلیل ضروری ہے ، صرف عقلی دلیل کافی نہیں ۔ لہذا صورتِ مسئولہ میں ہرنی چاہے مانوس ہوگئی ہو تب بھی اس کی قربانی جائز نہیں، فتاویٰ عالمگیری میں ہے :"وإن ضحی بظبیة وحشیة أنست وببقرة وحشیة أنست لم تجز".ترجمہ:۔ اگر کسی شخص نے جنگلی (وحشی ) ہرن کی یا جنگلی گائے کی جو مانوس ہوگئی ہے اس کی قربانی کی تو یہ جائز نہیں. (فتاویٰ عالمگیری ص ۱۹۹ ج۶باب مایجوز فیہ الشرکۃ ، کتاب الا ضحیہ ب ۵) فقط وﷲ اعلم بالصواب۔ (فتاوی رحیمیہ، کتاب الاضحیہ، ۱۰ / ۵۷)۔ فقط واللہ تعالیٰ اعلم
                                                  
عنوان: کان کٹے جانور کی قربانی
سوال: قربانی کے جانور کا ایک کان کے آخری کا کچھ حصہ کٹا ہوا ہے۔ کیا اس کی قربانی کر سکتے ہیں؟
جواب: صورتِ مسئولہ میں اگر ایک تہائی سے زیادہ کان کٹا ہوا ہو تو اس صورت میں اس جانور کی قربانی جائز نہ ہوگی، بصورتِ دیگر جائز ہوگی۔فتاوی ہندیہ میں ہے:"وَلَوْ ذَهَبَ بَعْضُ هَذِهِ الْأَعْضَاءِ دُونَ بَعْضٍ مِنْ الْأُذُنِ وَالْأَلْيَةِ وَالذَّنَبِ وَالْعَيْنِ ذَكَرَ فِي الْجَامِعِ الصَّغِيرِ إنْ كَانَ الذَّاهِبُ كَثِيرًا يَمْنَعُ جَوَازَ التَّضْحِيَةِ، وَإِنْ كَانَ يَسِيرًا لَا يَمْنَعُ، وَاخْتَلَفَ أَصْحَابُنَا بَيْنَ الْقَلِيلِ وَالْكَثِيرِ فَعَنْ أَبِي حَنِيفَةَ -رَحِمَهُ اللَّهُ تَعَالَى - أَرْبَعُ رِوَايَاتٍ، وَرَوَى مُحَمَّدٌ - رَحِمَهُ اللَّهُ تَعَالَى - عَنْهُ فِي الْأَصْلِ وَفِي الْجَامِعِ أَنَّهُ إذَا كَانَ ذَهَبَ الثُّلُثُ أَوْ أَقَلُّ جَازَ، وَإِنْ كَانَ أَكْثَرَ لَا يَجُوزُ، وَالصَّحِيحُ أَنَّ الثُّلُثَ وَمَا دُونَهُ قَلِيلٌ وَمَا زَادَ عَلَيْهِ كَثِيرٌ، وَعَلَيْهِ الْفَتْوَى، كَذَا فِي فَتَاوَى قَاضِي خَانْ....وَسُئِلَ عَمْرُو بْنُ الْحَافِظِ عَنْ الْأُضْحِيَّةِ إذَا كَانَ الذَّاهِبُ مِنْ كُلِّ وَاحِدَةٍ مِنْ الْأُذُنَيْنِ السُّدُسَ هَلْ يُجْمَعُ حَتَّى يَكُونَ مَانِعًا عَلَى قَوْلِ أَبِي حَنِيفَةَ -رَحِمَهُ اللَّهُ تَعَالَى - قِيَاسًا عَلَى النَّجَاسَاتِ فِي الْبَدَنِ أَمْ لَا يُجْمَعُ كَمَا فِي الْخُرُوقِ فِي الْخُفَّيْنِ؟ . قَالَ: لَا يُجْمَعُ". ( كتاب الاضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ۵ / ۲۹۸، ط: دار الفكر) فقط اللہ اعلم
                                                  
عنوان: قربانی کرنے والوں کو قربانی کا گوشت دینا
سوال: قربانی کے گوشت کو قربانی کرنے والے شخص کو دیا جاسکتاہے؟
جواب: قربانی کا گوشت ان کو دینا درست ہے جو خود قربانی کررہے ہوں۔تاہم قربانی کے گوشت کی تقسیم میں مستحب یہ ہے کہ اسے تین حصے کیا جائے، ایک حصہ  اپنے اور اہلِ خانہ کے لیے رکھے، دوسرا حصہ رشتہ داروں اور دوستوں کے لیے، جب کہ تیسرا حصہ ضرورت مندوں  پر صدقہ کرنا افضل ہے؛ لہذا قربانی کرنے والوں کو گوشت دینا ہو تو بہتر یہ ہے کہ اپنے یا اعزہ و اقرباء والے حصے میں سے دے، صدقے والے حصے میں سے نہ دے۔الفتاوى الهندية (5 / 300):
ويستحب أن يأكل من أضحيته ويطعم منها غيره، والأفضل أن يتصدق بالثلث ويتخذ الثلث ضيافة لأقاربه وأصدقائه، ويدخر الثلث، ويطعم الغني والفقير جميعا، كذا في البدائع. ويهب منها ما شاء للغني والفقير والمسلم والذمي، كذا في الغياثية. فقط والله أعلم
                                                  
عنوان: عقیقے کی قربانی کے بعد بال کاٹے جائیں
سوال: لڑکی کا عقیقہ کس دن کرتے ہیں؟ بال قربانی سے پہلے کاٹتے ہیں یا بعد میں؟
جواب: عقیقہ ساتویں دن کرنا مستحب ہے،  اور یہ بات احادیث سے ثابت ہے کہ رسول اللہ صلی اللہ علیہ وسلم نے صبح کے اوقات میں برکت کی دعا فرمائی  ہے؛ اس لیے   علماء نے لکھا ہے کہ بہتر یہ ہے کہ عقیقہ  صبح کے وقت طلوع آفتاب کے بعد کیا جائے،  لیکن اگر کسی دوسرے وقت بھی کر لیا تو عقیقہ بلاکراہت ادا ہوجائے گا۔جانور پہلے ذبح کریں اوراس کے بعد بچےکے سرکے بال اتارے جائیں۔ سرکے بالوں کے وزن کے برابرچاندی صدقہ کرنا سنت ہے۔ بالوں کا وزن کرکے کسی صراف سے اس وزن کے برابر چاندی کی قیمت لگوائی جائے، اسی سے رقم کا صحیح اندازہ ہوسکے گا۔ بال کٹوانے کے بعد بچے کے سر پر زعفران ملنا بھی سنت ہے۔سنن ابن ماجه ت الأرنؤوط (3/ 346):'' عن صخر الغامدي، قال: قال رسول الله صلى الله عليه وسلم : "اللّٰهم بارك لأمتي في بكورها".العقود الدرية في تنقيح الفتاوى الحامدية (2/ 213):'' ووقتها بعد تمام الولادة إلى البلوغ، فلا يجزئ قبلها، وذبحها في اليوم السابع يسن، والأولى فعلها صدر النهار عند طلوع الشمس بعد وقت الكراهة ؛ للتبرك بالبكور''.سنن النسائي (7/ 166):"متى يعق؟أخبرنا عمرو بن علي، ومحمد بن عبد الأعلى قالا: حدثنا يزيد وهو ابن زريع، عن سعيد، أنبأنا قتادة، عن الحسن، عن سمرة بن جندب، عن رسول الله صلى الله عليه وسلم قال: «كل غلام رهين بعقيقته تذبح عنه يوم سابعه ويحلق رأسه ويسمى»".عمدة القاري شرح صحيح البخاري (21/ 88):
"وقد أخرجه أصحاب السنن من رواية قتادة عن الحسن عن سمرة عن النبي صلى الله عليه وسلم، قال: الغلام مرتهن بعقيقته، يذبح عنه يوم السابع ويحلق رأسه ويسمى. وقال الترمذي: حسن صحيح. قال: والعمل على هذا عند أهل العلم يستحبون أن يذبح عن الغلام العقيقة يوم السابع. فإن لم يتهيأ يوم السابع فيوم الرابع عشر، فإن لم يتهيأ عق عنه يوم إحدى وعشرين قوله: مرتهن، بفتح التاء معناه: رهن بعقيقته يعني: العقيق لازمة له لا بد منها، فشبهه بلزومها له وعدم انفكاكه منها بالرهن في يد المرتهن.
وقال الخطابي: تكلم الناس في هذا وأجود ما قيل فيه ما ذهب إليه أحمد بن حنبل، رحمه الله. قال: هذا في الشفاعة، يريد أنه إذا لم يعق عنه فمات طفلا لم يشفع في والديه، وقيل: مرهون بأذى شعره، ويروى: كل غلام رهينة بعقيقته الرهينة الرهن والهاء للمبالغة كالشتيمة والشتم ثم استعملا بمعنى المرهون، يقال: هو رهن بكذا ورهينة بكذا. قوله: (يذبح عنه يوم السابع) ، على صيغة المجهول وقد احتج به من قال: إن العقيقة مؤقتة باليوم السابع، فإن ذبح قبله لم يقع الموقوع، وإنها تفوت بعده، وهذا قول مالك، وعند الحنابلة في اعتبار الأسابيع بعد ذلك روايتان، وعند الشافعية أن ذكر السابع للاختيار لا للتعيين، ونقل الرافعي أنه يدخل وقتها بالولادة، قال: وذكر السابع في الخبر بمعنى أن لا يؤخر عنه إختياراً، ثم قال: والاختيار أن لايؤخر عن البلوغ فإن أخرت إلى البلوغ سقطت عمن كان يريد أن يعق عنه. لكن إن أراد هو أن يعق عن نفسه فعل". إعلاء السنن (۱۷ ؍ ۱۲۶ ، ط:إدارة القرآن):"يستحب الذبح قبل الحلق، و صححه النووى في شرح المهذب".الدر المختار وحاشية ابن عابدين (رد المحتار) (6/ 336):"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي". فقط والله أعلم
                                                  
عنوان: گھر کا صرف ایک فرد کمانے والا ہو تو قربانی کا حکم
سوال: قربانی کا نصاب کیا ہے اور اگر گھر میں صرف ایک کمانے والا ہے تو کیا اسی پر قربانی واجب ہوگی یا پھر گھر کے اور لوگوں پر بھی؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت اور استعمال  سےزائد اتنا مال یا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے۔نیز اس نصاب پر سال گزنا بھی شرط نہیں ہے، بلکہ اگر  دس، گیارہ اور بارہ ذالحجہ کے غروب آفتاب تک کسی وقت بھی یہ نصاب پورا میسر آگیا تو قربانی واجب ہوجائے گی۔ اگر گھر میں ایک کمانے والا ہو اور صرف وہی صاحبِ نصاب ہو تو  اسی پر قربانی واجب ہے ، باقی لوگوں پر نہیں ، اور اگر اس کے علاوہ بھی کوئی صاحب نصاب ہے(اوپر بیان کردہ تفصیل کی روشنی میں) تو اس پر بھی قربانی واجب ہے خواہ وہ کمانے والا / والی نہ ہو، گھر میں متعدد صاحبِ نصاب افراد ہونے کی صورت میں تمام گھر والوں کی طرف سے ایک قربانی کرنا کافی نہیں ہے، بلکہ گھر کے ہر صاحبِ نصاب فرد پر اپنی  اپنی قربانی کرنا واجب اور لازم ہے، گھر کے کسی ایک فرد کے قربانی کرنے سے باقی افراد  کے ذمہ سے  واجب قربانی ساقط نہیں ہوگی۔مزید تفصیل کے لیے درج ذیل لنک ملاحظہ کیجیے:ایک بکری سارے گھر والوں کی طرف سے قربان کرناالفتاوى الهندية (1/ 191):
"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط واللہ اعلم
                                                  
عنوان: دودھ دینے والی گائے کی قربانی
سوال: اگر گائے دودھ دینے والی ہو تو کیا اس کی  قربانی کرنے  میں کوئی حرج ہے؟
جواب: بصورتِ مسئولہ دودھ دینے والی گائے کی قربانی جائز ہے، اگر قربانی کے جانور کے تھنوں میں دودھ ہے  اور قربانی میں وقت کم ہو تو بہتر یہ ہے کہ دودھ نہ دھویا جائے، اور اگر ابھی کافی وقت ہو اور دودھ نہ دھونے کی صورت میں جانور کو تکلیف ہو اس وجہ سے دودھ نکال لیا گیا یا کسی نے لاعلمی میں دودھ دوہ لیا تو اسے صدقہ کردے ، اوراگردودھ نکال کراستعمال کرلیا تواب اس کی قیمت کاصدقہ کرناواجب ہے۔ (بدائع،ج:۵،ص:۷۸)فقط واللہ اعلم
                                                  
عنوان: سینگ مڑے جانور کی قربانی
سوال: ایک گاۓ میں نے قربانی کے لیے خریدی، جس کے دونوں سینگ طبعی حالت میں ہونے کے بجائے  نیچے کی جانب موڑے ہیں۔ تو کیا ایسے جانور کی قربانی کرسکتا ہوں؟
جواب: صورتِ مسئولہ میں سینگ مڑے جانور کی قربانی جائز ہے۔ فقط واللہ اعلم
                                                  
عنوان: قربانی کے واجب ہونے کے لیے نقد پیسے ہونا ضروری نہیں
سوال: قربانی کے نصاب میں ضرورتِ اصلیہ سے کیا مراد ہے؟ اور اگر کسی شخص کے پاس کپڑے یا گھڑیاں وغیرہ ہوں، مگر پیسے نہ ہوں تو ایسا شخص کیا کرے؟
جواب: واضح رہے کہ جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت اور استعمال  سےزائد اتنا مال یا سامان موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے؛ لہذا بصورتِ مسئولہ اگر کسی شخص کے پاس ضرورت اور استعمال سے زائد کپڑے یا گھڑیاں وغیرہ ہیں جن کی مالیت نصاب کے برابر ہے تو اس شخص پر بھی قربانی واجب ہے ، قربانی کے وجوب کے لیے نقد پیسوں کا موجود ہونا ضروری نہیں، بلکہ صاحب نصاب ہونا ضروری ہے۔اور ضرورت میں وہ اشیاء داخل ہیں جو انسان کی جان، مال اور آبرو کے تحفظ  کے لیے ضروری ہوں، نیز جو اشیاء استعمال میں آتی ہوں انہیں بھی نصاب میں شامل نہیں کیا جائے گا، خواہ وہ اشیاء سال میں ایک مرتبہ استعمال ہوں، مثلاً: خاص ملبوسات یا خاص تقریبات میں استعمال ہونے والے برتن، یا جن اشیاء کی وضع ہی ایسی ہو کہ وہ زندگی میں ایک آدھ مرتبہ استعمال ہوں اور وہ استعمال ہی کی نیت سے لی ہوں یا استعمال ہوچکی ہوں اور اب فروخت کا ارادہ نہ ہو۔الفتاوى الهندية (1/ 191):
"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط والله أعلم
                                                  
عنوان: کیا قربانی میں طاق اور جفت ضروری ہے؟
سوال: قربانی میں طاق اور جفت ُ ضروری ہیں؟
جواب: سوال کا مقصد  اگر یہ جاننا ہے کہ ایک شخص پر کتنی قربانیاں واجب ہوتی ہیں، تو  مسئولہ صورت میں جس شخص پر قربانی واجب ہوتی ہے، اس پر صرف ایک چھوٹا جانور یا بڑے جانور میں ایک حصہ کرنا لازم ہوتا ہے، البتہ اگر کوئی نفلی قربانی کی نیت سے مزید جانور یا حصے کرنا چاہے تو کر سکتا ہے، اس صورت میں طاق یا جفت عدد قربانی کرنے کی شرعاً کوئی قید نہیں۔اگر مقصود سوال ایک بڑے جانور میں حصوں کی تعداد جاننا ہے، تو اس صورت میں جان لینا چاہیے کہ شریعتِ مطہرہ نے بڑے جانور میں زیادہ سے زیادہ سات حصے کرنے کی اجازت دی ہے، البتہ سات سے کم افراد اگر ایک بڑے جانور میں شریک ہونا چاہیں، تو اس کی بھی اجازت ہے، تاہم یہ ضروری ہے کہ کسی بھی حصے دار کی رقم جانور کی قیمت کے ساتویں حصے سے کم نہ ہو،  نیز بڑے جانور میں زیادہ سے زیادہ حصوں میں طاق عدد سات متعین ہے، البتہ سات سے کم میں تعداد طاق بھی جائز ہے، اور جفت بھی۔فتاوی ہندیہ میں ہے:ثَلَاثَةُ نَفَرٍ اشْتَرَكُوا فِي بَقَرَةٍ فَأَشْرَكَ أَحَدُهُمْ رَجُلًا فِي الرُّبْعِ جَازَ وَالثُّلُثُ بَيْنَهُمَا نِصْفَانِ؛ لِأَنَّهُ جَعَلَهُ مِثْلًا لِكُلِّ وَاحِدٍ مِنْهُمْ وَلَمْ يَصِحَّ الْجَعْلُ فِي نَصِيبِ الشُّرَكَاءِ فَصَحَّ فِي نَصِيبِهِ، كَذَا فِي مُحِيطِ السَّرَخْسِيِّ.(الْبَابُ الثَّامِنُ فِيمَا يَتَعَلَّقُ بِالشَّرِكَةِ فِي الضَّحَايَا، ۵ / ۳۰۵، ط: دار الفكر ) فقط واللہ اعلم
                                                  
عنوان: قربانی کے جانور میں کن کا حصہ رکھ سکتے ہیں؟
سوال: قربانی کے جانور میں کن کن کا حصہ رکھ سکتے ہیں؟
جواب: صورتِ مسئولہ میں قربانی کے جانور میں صرف حلال مال والے افراد کو شریک کر سکتے ہیں، نیز زندوں اور مرحومین کی طرف سے قربانی کے بڑے  جانور میں حصہ کرسکتے ہیں، البتہ زندوں کی طرف سے قربانی کرنے کی صورت میں اس شخص سے قربانی کی اجازت لینا، یا اسے باخبر کرنا ضروری ہے جس کی طرف سے حصہ رکھا جا رہا ہو۔ فقط واللہ اعلم
                                                  
عنوان: جانور کی ٹانگ کے نچلے حصے میں زخم ہوتو قربانی کا حکم
سوال: بقر عید کے جانور کے ٹانگ کے نچلے حصے میں زخم نکل آیا ہے، لیکن چلنے میں کو ئی دشواری نہیں ہے، تو اس سے قربانی ہوگی یا نہیں؟
جواب: بصورتِ مسئولہ  اگر چوٹ کی نوعیت ایسی ہو کہ جانور   چلتے ہوئے اس ٹانگ کا سہارا لےجس پر زخم لگا ہے  تو اس جانور کی قربانی درست ہوگی، اور اگر چلتے وقت وہ ٹانگ زمین پر بالکل نہ رکھے، بلکہ تین ٹانگوں کے سہارے چلے اورزخم والی  ٹانگ زمین سے اٹھا کر چلے تو یہ قربانی میں عیب ہے، اس کی موجودگی میں قربانی درست نہیں ہوگی۔الفتاوى الهندية (5/ 297):
"ولاتجوز العمياء والعوراء البين عورها، والعرجاء البين عرجها وهي التي لاتقدر أن تمشي برجلها إلى المنسك". فقط واللہ اعلم
                                                  
عنوان: بریلوی کے ساتھ قربانی میں شریک ہونا
سوال: بریلویوں کے ساتھ قربانی کے جانور میں شریک ہونا کیسا ہے؟
جواب: بصورتِ مسئولہ مستند مفتیانِ کرام نے بریلوی حضرات پر  کفر وشرک کا فتوی نہیں دیا ہے؛ اس لیے ان کے ساتھ  قربانی میں شریک ہونے کی فی نفسہ اجازت ہے، البتہ بہتر نہیں ہے۔فتاوی شامی (6/ 326):" قد علم أن الشرط قصد القربة من الكل".الفتاوى الهندية (5/ 304):
"وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لايجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لايتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لايجوز عندنا". فقط واللہ اعلم
                                                  
عنوان: آبائی وطن میں قربانی کروانا / قربانی میں اور لوگوں کر شریک کرنا
سوال: ۱- کیا ایک ملک میں رہتے ہوئے دوسرے ملک (اپنے آبائی وطن) میں قربانی کروانے سے کیا واجب/سنت موکدہ ادا ہوجائے گی؟کیوں کہ ایک سعودی شیخ نے کہا ہے کہ اس طرح کی قربانی سنت قربانی نہیں، بلکہ صدقہ تصور کی جائے گی ۔۲- ایک پاکستانی عالم نے کہا کہ اپنے اوپر واجب/ سنت موکدہ قربانی میں کسی اور کا نام شامل نہیں کرسکتے، البتہ دوسرے جانور کی قربانی میں جتنے چاہے قرابت داروں کو شامل کر سکتے ہیں، براہ کرم اس الجھن کو دور فرمائیے تاکہ قربانی اسی سال (۲۰۲۰)میں تسلی سے دے سکوں ؟
جواب: ۱۔۔ واضح رہے کہ قربانی کرنے والا خود بھی قربانی کرسکتا ہے اور کسی اور کو وکیل بھی بناسکتا ہے، اور قربانی اپنے ملک میں بھی کرسکتا ہے اور کسی اور ملک میں بھی کرواسکتا ہے یہ دونوں صورتیں جائز ہیں۔البتہ اگر آدمی خود کسی اور ملک میں ہو اور قربانی کے لیے کسی کو  دوسرے ملک میں وکیل بنائے تو اس صورت میں قربانی کے درست ہونے کے لیے ضروری ہے کہ قربانی دونوں ممالک کے مشترکہ ایام میں ہو، یعنی جس دن قربانی کی جائے وہ دن دونوں ممالک میں قربانی کا مشترکہ دن ہو، ورنہ قربانی درست نہیں ہوگی۔باقی بہتر یہ ہے کہ ا ز خود جانور لے کر اس کے ذبح ہونے تک کے مراحل میں شامل ہوا جائے،  نبی کریم صلی اللہ علیہ وسلم سے ثابت ہے کہ آپ صلی اللہ علیہ وسلم نے از خود اپنے دست مبارک سے دو مینڈھے ذبح کیے،(ترمذی، ابن ماجہ)  نیز ایک حدیث میں ہے نبی کریم صلی اللہ علیہ وسلم نے سیدتنا فاطمہ الزہراء رضی اللہ عنہا سے فرمایا کہ قربانی کے وقت قربانی کے جانور کے پاس رہ کر (قربانی ہوتے دیکھو)۔(مستدرک حاکم) چنانچہ جس شخص کو جس قدر  استطاعت ہو وہ قربانی کرنے کے سلسلے میں جانور خریدنے سے لے کر اس کے ذبح تک کسی قسم کی مشقت اٹھانے سے دریغ نہ کرے۔تاہم اگر کسی مجبوری کی بنا پر کوئی شخص ازخود ان مراحل یا ان میں سے کسی مرحلے کو طے نہ کرسکے، یا کسی مصلحت کے پیشِ نظر اپنے وطن یا دوسری جگہ  قربانی کرواتا ہے، تو یہ بھی درست ہے۔بدائع الصنائع  (5/ 74):"وإن كان الرجل في مصر، وأهله في مصر آخر، فكتب إليهم أن يضحوا عنه روي عن أبي يوسف أنه اعتبر مكان الذبيحة، فقال: ينبغي لهم أن لايضحوا عنه حتى يصلي الإمام الذي فيه أهله، وإن ضحوا عنه قبل أن يصلي لم يجزه، وهو قول محمد - عليه الرحمة -. وقال الحسن بن زياد: انتظرت الصلاتين جميعاً، وإن شكوا في وقت صلاة المصر الآخر انتظرت به الزوال، فعنده لايذبحون عنه حتى يصلوا في المصرين جميعاً، وإن وقع لهم الشك في وقت صلاة المصر الآخر لم يذبحوا حتى تزول الشمس، فإذا زالت ذبحوا عنه.(وجه) قول الحسن: أن فيما قلنا اعتبار الحالين: حال الذبح وحال المذبوح عنه، فكان أولى. ولأبي يوسف ومحمد رحمهما الله أن القربة في الذبح، والقربات المؤقتة يعتبر وقتها في حق فاعلها لا في حق المفعول عنه، ويجوز الذبح في أيام النحر نهرها ولياليها؛ وهما ليلتان: ليلة اليوم الثاني وهي ليلة الحادي عشر، وليلة اليوم الثالث وهي ليلة الثاني عشر، ولايدخل فيها ليلة الأضحى وهي ليلة العاشر من ذي الحجة؛ لقول جماعة من الصحابة -رضي الله عنهم -: أيام النحر ثلاثة، وذكر الأيام يكون ذكر الليالي لغةً، قال الله عز شأنه في قصة زكريا عليه الصلاة والسلام: ﴿ ثَلٰثَةَ اَيَّامٍ اِلَّا رَمْزًا﴾ [آل عمران: 41] وقال عز شأنه في موضع آخر: ﴿ثَلٰثَ لَيَالٍ سَوِيًّا﴾ [مريم: 10] والقصة قصة واحدة، إلا أنه لم يدخل فيها الليلة العاشرة من ذي الحجة؛ لأنه استتبعها النهار الماضي وهو يوم عرفة؛ بدليل أن من أدركها فقد أدرك الحج، كما لو أدرك النهار وهو يوم عرفة، فإذا جعلت تابعةً للنهار الماضي لاتتبع النهار المستقبل، فلاتدخل في وقت التضحية، وتدخل الليلتان بعدها، غير أنه يكره الذبح بالليل؛ لا لأنه ليس بوقت للتضحية، بل لمعنى آخر ذكرناه في كتاب الذبائح، والله عز شأنه أعلم".۲۔۔ اگر قربانی کا جانور بکرا، بکری، بھیڑ، دنبہ دنبی وغیرہ ہیں تو ان میں قربانی کا ایک حصہ ہوتا ہے اور اگر گائے، بیل، بھینس یا اونٹ وغیرہ ہیں تو ان میں قربانی کے سات حصہ ہوسکتے ہیں۔ اور ایک حصہ ایک شخص کی طرف سے کافی ہوتا ہے، ایک حصہ میں دو افراد شریک ہوں جائیں تو کسی ایک کی بھی واجب قربانی ادا نہیں ہوگی، لہذا اگر  قربانی کا چھوٹا جانور مثلاً بکراہے، اس میں اپنی واجب قربانی کے علاوہ کسی اور کو شریک کرنا جائز نہیں ہے، اور بڑا جانور ہے مثلاً گائے تو اس میں اپنے ایک حصہ کے علاوہ باقی چھ حصوں  میں دیگر لوگوں کو شامل کیا جاسکتا ہے۔نیز  نفلی قربانی کے ایک حصہ میں کئی افراد کے ایصال ثواب کی نیت بھی کی جاسکتی ہے، بلکہ ایصالِ ثواب میں بہتر ہے کہ پوری امت کو ثواب پہنچانے کی نیت کی جائے۔بدائع الصنائع  (10/ 278):
'' فَلَا يَجُوزُ الشَّاةُ وَالْمَعْزُ إلَّا عَنْ وَاحِدٍ وَإِنْ كَانَتْ عَظِيمَةً سَمِينَةً تُسَاوِي شَاتَيْنِ مِمَّا يَجُوزُ أَنْ يُضَحَّى بِهِمَا ؛ لِأَنَّ الْقِيَاسَ فِي الْإِبِلِ وَالْبَقَرِ أَنْ لَا يَجُوزَ فِيهِمَا الِاشْتِرَاكُ ؛ لِأَنَّ الْقُرْبَةَ فِي هَذَا الْبَابِ إرَاقَةُ الدَّمِ وَأَنَّهَا لَا تَحْتَمِلُ التَّجْزِئَةَ ؛ لِأَنَّهَا ذَبْحٌ وَاحِدٌ وَإِنَّمَا عَرَفْنَا جَوَازَ ذَلِكَ بِالْخَبَرِ فَبَقِيَ الْأَمْرُ فِي الْغَنَمِ عَلَى أَصْلِ الْقِيَاسِ''.فقط واللہ اعلم
                                                  
عنوان: قربانی کے جانور کے پائے وغیرہ نوکر کو اجرت کے طور پر دینا
سوال: کیا قربانی سے پہلے خریدے ہوئےجانور کے پائے وغیرہ کوچارہ دینے والے اور دیکھ بھال کرنے والے کو عوض میں دینا درست ہے؟
جواب: قربانی کرنےوالے کے لیے قربانی کے جانور کا گوشت، پائے، کھال یا جانور کے دیگر اجزاء میں سے کوئی جز فروخت کرنا، یا کسی عمل کے عوض دینا جائز نہیں، البتہ بطور تحفہ و ہدیہ کسی کو دینا چاہے تو دے سکتا ہے۔فتاوی ہندیہ میں ہے:وَلَا يَحِلُّ بَيْعُ شَحْمِهَا وَأَطْرَافِهَا وَرَأْسِهَا وَصُوفِهَا وَوَبَرِهَا وَشَعْرِهَا وَلَبَنِهَا الَّذِي يَحْلُبُهُ مِنْهَا بَعْدَ ذَبْحِهَا بِشَيْءٍ، لَا يُمْكِنُ الِانْتِفَاعُ بِهِ إلَّا بِاسْتِهْلَاكِ عَيْنِهِ مِنْ الدَّرَاهِمِ وَالدَّنَانِيرِ وَالْمَأْكُولَاتِ وَالْمَشْرُوبَاتِ، وَلَا أَنْ يُعْطِيَ أَجْرَ الْجَزَّارِ وَالذَّابِحِ مِنْهَا، فَإِنْ بَاعَ شَيْئًا مِنْ ذَلِكَ بِمَا ذَكَرْنَا نَفَذَ عِنْدَ أَبِي حَنِيفَةَ وَمُحَمَّدٍ رَحِمَهُمَا اللَّهُ تَعَالَى، وَعِنْدَ أَبِي يُوسُفَ -رَحِمَهُ اللَّهُ تَعَالَى -، لَا يَنْفُذُ وَيَتَصَدَّقُ بِثَمَنِهِ، كَذَا فِي الْبَدَائِعِ. (كتاب الأضحية، الْبَابُ السَّادِسُ فِي بَيَانِ مَا يُسْتَحَبُّ فِي الْأُضْحِيَّةِ وَالِانْتِفَاعِ بِهَا، ۵ / ۳۰۱، ط: دار الفكر) فقط واللہ اعلم
                                                  
عنوان: جس جانور کا پیدائشی ایک خصیہ ہو اس کی قربانی
سوال: اگر قربانی کے  جانور کا پیدائشی ایک خصیہ ہو تو اس کی قربانی ہو جاتی ہے؟
جواب: جس جانور کے پیدائشی دونوں خصیے نہ ہوں یا ایک خصیہ نہ ہو ایسے جانور کی قربانی درست ہے۔ (فتاوی مفتی محمود9/590)فتاوی ہندیہ میں ہے:"وَيَجُوزُ الْمَجْبُوبُ الْعَاجِزُ عَنْ الْجِمَاعِ، وَاَلَّتِي بِهَا السُّعَالُ". ( كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ۵ / ۲۹۷، ط: دار الفكر)فتاوی محمودیہ میں ہے:’’سوال : ایک فوطہ والے جانور کی قربانی درست ہے یا نہیں؟جواب : اس کی بھی قربانی درست ہے‘‘۔ (۱۷ / ۳۵۳، دار الافتاء جامعہ فاروقیہ کراچی) فقط واللہ اعلم
                                                  
عنوان: کسی عذر سے ذبح کے بعد قربانی کا جانور دفن کرنا
سوال: کسی عذر کی بنا قربانی کا جانور ذبح کے بعد دفن کرنا درست ہے؟  براۓ کرم مدلل جواب مرحمت فرمائیں۔
جواب: قربانی کے جانور کی جو اشیاء قابلِ استعمال ہوں، مثلاً گوشت، کھال وغیرہ، اگر خود استعمال نہ کرنی ہوں تو کسی اور کو دے دیا جائے، اسے دفن کرنا ضیاعِ مال ہونے کی وجہ سے ناجائز ہے۔فتاوی رحیمیہ میں ہے :"۔۔۔گوشت کا دفن کردینا جائز نہ ہوگا کہ اضاعتِ مال ہے"(ج۱۰ / ص۳۳)مبسوط میں ہے : وإن سقط شيء من متاع القوم في القبر فلا بأس بأن يحفروا التراب في ذلك الموضع ليخرجوا متاعهم من غير أن ينبش الميت لأن لمال المسلم حرمة وقد «نهى رسول الله  صلى الله عليه وسلم  عن إضاعة المال» وفي إبقاء المتاع في القبر إضاعة المال وقد صح في الحديث أن المغيرة بن شعبة - رضي الله عنه - سقط خاتمه في قبر رسول الله صلى الله عليه وسلم فما زال بالصحابة حتى رفع اللبن وأخذ خاتمه وقبل بين عيني رسول الله صلى الله عليه وسلم  ثم كان يفتخر بذلك ويقول: أنا آخركم عهدًا برسول الله صلى الله عليه وسلم". (۲ / ۷۴، دار المعرفۃ)باقی عذر سے سائل کی کیا مراد ہے؟ وضاحت کرکے دوبارہ سوال کرسکتے ہیں۔ فقط واللہ اعلم
                                                  
عنوان: 3 لاکھ روپے نقد رکھنے والے پر قربانی
سوال: محترم میں ایک گورنمنٹ پرائمری استاد ہوں میرے پاس نقد رقم 3لاکھ روپے ہے،کرایہ کے گھر میں رہتا ہوں ،ماں باپ کا ملکیتی جائداد ابھی تک ہمارے نام نہیں ،پچھلے کئی سال سے قربانی کی ہے،سوال یہ  ہے کہ مجھ پر قربانی واجب ہے۔
جواب: آج کل (ذوالحجہ 1441ھ) میں قربانی کے نصاب کے مطابق 3 لاکھ روپے نقد رکھنے والے پر قربانی واجب ہے۔الفتاوى الهندية (1/ 191):"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط والله اعلم
                                                  
عنوان: قربانی کا گوشت غریبوں میں تقسیم نہ کرنے کا حکم
سوال: اگر قربانی کرتے ہیں اور غریبوں کا حصہ آج کے حالات میں نہیں تقسیم کر پائے تو اس پر حدیث کے دائرہ میں کیا صورت بنتی ہے؟
جواب: اگر کوئی شخص عیال دار ہو اور صاحب وسعت نہ ہو تو اس کے لیے بہتر یہی ہے کہ قربانی کا گوشت تقسیم نہ کرے بلکہ اپنے گھر والوں کے لیے رکھےاور انہی پر خرچ کرے۔ البتہ مال دار اور صاحب وسعت شخص کے لیے بہتر یہ ہے کہ قربانی کے گوشت کے تین حصے کرکے؛ ایک حصہ صدقہ میں دے، ایک حصہ رشتہ داروں اور دوست احباب میں بانٹ دے یا دعوت میں کھلا دے اور ایک حصہ اپنے کھانے کے لیے محفوظ رکھے۔ اور اگر کوئی سارا گوشت صدقہ کردے یا سارا اپنے پاس رکھ لے تو یہ بھی جائز ہے۔  لہٰذا اپنے حالات کو دیکھتے ہوئے اگر کوئی شخص غریبوں میں گوشت تقسیم نہ کرے تو شرعاً کوئی حرج نہیں ہے۔بخاری شریف میں ہے:"عن سلمة بن الأكوع، قال: قال النبي صلى الله عليه وسلم: «من ضحى منكم فلا يصبحن بعد ثالثة وبقي في بيته منه شيء» فلما كان العام المقبل، قالوا: يا رسول الله، نفعل كما فعلنا عام الماضي؟ قال: «كلوا وأطعموا وادخروا، فإن ذلك العام كان بالناس جهد، فأردت أن تعينوا فيها»" (باب ما يؤكل من لحوم الأضاحي وما يتزود منها، ج:7، ص:103، ط:دار طوق النجاة)ترجمہ: حضرت سلمہ بن اکوع رضی اللہ عنہ سے روایت ہے کہ نبی کریم صلی اللہ علیہ و سلم نے فرمایا: ’’تم میں سے جو شخص قربانی کرے تو تیسرے دن کے بعد اس کے گھر میں قربانی کے گوشت میں سے کچھ نہ رہناچا ہیے‘‘۔ پھر جب اگلا سال آیا تو صحابہ کرام رضی اللہ عنہم نے عرض کیا کہ یا رسول اللہ صلی اللہ علیہ و سلم! کیا اس سال بھی ہم گزشتہ سال کی طرح عمل کریں گے؟ آپ صلی اللہ علیہ و سلم نے ارشاد فرمایا: ’’خود بھی کھاؤ، اوروں کو بھی کھلاؤ اور محفوظ بھی کرو، اس لیے کہ پچھلے سال لوگ محتاج اور ضرورت مند تھے تو میں نے چاہا کہ تم ان کی اعانت کرو‘‘۔عمدۃ القاری شرح صحیح بخاری میں ہے:"قوله: (فلا يصبحن من الإصباح) ، قوله: (بعد ثالثة) ، أي: ليلة ثالثة من وقت التضحية. قوله: (وفي بيته) ، الواو فيه للحال. قوله: (وادخروا) بالدال المهملة المشددة لأن أصلها اذتخروا من ذخر بالذال المعجمة اجتمع مع تاء الافتعال وقلبت التاء دالا فصار إذ دخروا. ثم قلبت الذال دالا وأدغمت الدال في الذال فصار: ادخروا. قوله: (جهد) ، أي: مشتقة يقال: جهد عيشهم أي: نكد واشتد وبلغ غاية المشقة ففي الحديث دلالة على أن تحريم ادخار لحم الأضاحي كان لعلة، فلما زالت العلة زال التحريم". (باب ما يؤكل من لحوم الأضاحي وما يتزود منها، ج:21، ص:159، ط:دار إحياء التراث العربي - بيروت)
فتاویٰ ہندیہ میں ہے:"ويستحب أن يأكل من أضحيته ويطعم منها غيره، والأفضل أن يتصدق بالثلث ويتخذ الثلث ضيافة لأقاربه وأصدقائه، ويدخر الثلث، ويطعم الغني والفقير جميعا، كذا في البدائع. ويهب منها ما شاء للغني والفقير والمسلم والذمي، كذا في الغياثية. ولو تصدق بالكل جاز، ولو حبس الكل لنفسه جاز، وله أن يدخر الكل لنفسه فوق ثلاثة أيام إلا أن إطعامها والتصدق بها أفضل إلا أن يكون الرجل ذا عيال وغير موسع الحال فإن الأفضل له حينئذ أن يدعه لعياله ويوسع عليهم به، كذا في البدائع". (كتاب الأضحية، ج:5، ص:300، ط:دار الفكر)فقط واللہ اعلم
                                                  
عنوان: مرحوم والدین کے نام کی قربانی کرنے کا حکم
سوال: اپنے والدین جو وفات پاگئے ہیں اُن کے نام کی قربانی کرنا کیسا ہے؟
جواب: مرحوم والدین یا دیگر مرحومین کے نام کی قربانی کرنا جائز ہے، اور اپنی واجب قربانی کے علاوہ ایک حصہ یا ایک پورا جانور قربان کرکے اُس کا ثواب مرحومین کو پہنچانا بھی جائز ہے، دونوں صورتوں میں ثواب اُنہیں پہنچتا ہے۔ روایت میں آتا ہے کہ حضرت علی رضی اللہ تعالیٰ عنہ ایک دنبہ اپنی طرف سے قربان کرتے تھے اور ایک  دنبہ نبی کریم ﷺ کی طرف سے قربان کرتے تھے۔مرحوم کی طرف سے قربانی کرنے کی دو صورتیں ہیں:(۱) اگر مرحوم نے قربانی کرنے کی وصیت کی تھی اور اس کے ترکہ میں مال بھی تھا تو اس کے ایک تہائی ترکہ سے اس وصیت کو پورا کرنا لازم ہے اور اس قربانی کے گوشت کو صدقہ کرنا ضروری ہے، مال داروں کے لیے اس وصیت کی قربانی کا گوشت کھانا جائز نہیں ہے۔(۲)  اگر مرحوم نے قربانی کرنے کی وصیت نہیں کی بلکہ کوئی عاقل بالغ شخص اپنی خوشی سے مرحوم کے لیے قربانی کرتا ہے تو  یہ قربانی حقیقت میں قربانی کرنے والی کی طرف سے ہوگی اور اس کا ثواب مرحوم کو پہنچے گا، اور اس قربانی کا گوشت مال دار اور فقیر سب کھاسکتے ہیں۔  سنن الترمذی میں ہے:"حدثنا محمد بن عبيد المحاربي الكوفي قال: حدثنا شريك، عن أبي الحسناء، عن الحكم، عن حنش، عن علي، أنه كان يضحي بكبشين أحدهما عن النبي صلى الله عليه وسلم، والآخر عن نفسه، فقيل له: فقال: «أمرني به» - يعني النبي صلى الله عليه وسلم - فلا أدعه أبدا: هذا حديث غريب، لا نعرفه إلا من حديث شريك وقد رخص بعض أهل العلم أن يضحى عن الميت ولم ير بعضهم أن يضحى عنه وقال عبد الله بن المبارك: «أحب إلي أن يتصدق عنه، ولا يضحى عنه، وإن ضحى، فلا يأكل منها شيئا، ويتصدق بها كلها» قال محمد: قال علي بن المديني: وقد رواه غير شريك، قلت له: أبو الحسناء ما اسمه فلم يعرفه قال: مسلم اسمه الحسن." (باب ما جاء في الأضحية عن الميت، ج:4، ص:84، ط:شركة مكتبة ومطبعة مصطفى البابي الحلبي - مصر)بدائع الصنائع میں ہے:"(وجه) الاستحسان أن الموت لا يمنع التقرب عن الميت بدليل أنه يجوز أن يتصدق عنه ويحج عنه، وقد صح أن رسول الله - صلى الله عليه وسلم - ضحى بكبشين أحدهما عن نفسه والآخر عمن لا يذبح من أمته - وإن كان منهم من قد مات قبل أن يذبح - فدل أن الميت يجوز أن يتقرب عنه فإذا ذبح عنه صار نصيبه للقربة فلا يمنع جواز ذبح الباقين." (فصل في شرائط جواز إقامة الواجب في الأضحية، ج:5، ص:72، ط:دار الكتب العلمية)فتاویٰ شامی میں ہے:"من ضحى عن الميت يصنع كما يصنع في أضحية نفسه من التصدق والأكل والأجر للميت والملك للذابح. قال الصدر: والمختار أنه إن بأمر الميت لا يأكل منها وإلا يأكل بزازية." (كتاب الأضحية، ج:6، ص:326، ط:دار الفكر-بيروت)و فيه أيضا:"(قوله وعن ميت) أي لو ضحى عن ميت وارثه بأمره ألزمه بالتصدق بها وعدم الأكل منها، وإن تبرع بها عنه له الأكل لأنه يقع على ملك الذابح والثواب للميت، ولهذا لو كان على الذابح واحدة سقطت عنه أضحيته كما في الأجناس. قال الشرنبلالي: لكن في سقوط الأضحية عنه تأمل اهـ. أقول: صرح في فتح القدير في الحج عن الغير بلا أمر أنه يقع عن الفاعل فيسقط به الفرض عنه وللآخر الثواب فراجعه." (كتاب الأضحية، ج:6، ص:335، ط:دار الفكر-بيروت)فقط واللہ اعلم
                                                  
عنوان: قربانی کے جانور کا کان چھلا ہوا ہو
سوال: جانور خرید کر گھر لے آیا تو پتا چلا کہ کان درمیان میں  چھلا  ہوا ہے اب اس کی قربانی کی جا سکتی ہے؟
جواب: قربانی کے جانور کا کان اگر ایک تہائی ( 1/3 ) سے کم کٹا ہوا ہو تو اس کی قربانی جائز ہے، اگر اس سے زیادہ ہو تو قربانی درست نہیں۔ لہذا صورتِ مسئولہ میں اگر جانور کا کان کٹا ہوا نہیں، بلکہ درمیان سے صرف چرا ہوا ہے تو یہ قربانی کے لیے مانع نہیں ہے، قربانی درست ہوگی۔ اور اگر کان چھلنے سے مراد کان کٹنا ہے تو اگر کان ایک تہائی سے کم چھلا ہوا ہے تواس کی قربانی  درست ہے، اور اگر ایک تہائی سے زیادہ کٹا ہوا ہے تو قربانی درست نہیں ہوگی۔فتاوی ہندیہ میں ہے:وفی الجامع انه اذا کان ذهب الثلث او اقل جاز وان کان اکثر لا یجوز،والصحیح ان الثلث وما دونه قلیل وما زاد علیه کثیر وعلیه الفتوی۔(ج:5، ص:298۔ط:رشیدیه)   فقط والله اعلم
                                                  
عنوان: قربانی سے قبل انتقال ہوگیا
سوال: اگر کسی شخص کا انتقال ہوجائے، جب کہ اس کی قربانی کرنے کی نیت تھی، اور اس پر واجب تھی قربانی تو کیا اس کے ورثاء اس کے مال میں سے قربانی کر سکتے ہیں؟ اور اس کی قربانی کا گوشت بھی کھا سکتے ہیں؟
جواب: واضح رہے کہ جس شخص کا قربانی کے دنوں سے پہلے ہی انتقال ہوجائے، تو اس صورت میں نہ اس پر قربانی واجب ہوتی ہے، اور نہ ہی اس کی طرف سے قربانی کرنا ورثاء پر لازم ہوتا ہے،  البتہ اگر بالغ ورثاء اپنی خوشی سے مرحوم کی طرف سے قربانی کرنا چاہیں تو کرسکتے ہیں، مرحوم کو اس کا ثواب ہوگا، ورثاء کے لیے مرحوم کی قربانی کا گوشت کھانا جائز ہوگا، البتہ اگر موت سے پہلے اس نے قربانی کرنے کی وصیت کی ہو اور مال بھی چھوڑا ہو تو اس کی طرف سے قربانی کرنا ورثاء پر لازم ہوگا، بشرطیکہ مرحوم کے ایک تہائی ترکہ میں سے قربانی کی جا سکتی ہو، وصیت کی صورت میں مرحوم کی طرف سے کی گئی قربانی کا کل گوشت صدقہ کرنا ضروری ہوگا۔ فتاوی قاضی خان میں ہے:"ولو ضحی عن میت من مال نفسه بغیر أمر المیت جاز، وله أن یتناول منه ولایلزمه أن یتصدق به؛ لأنها لم تصر ملکًا للمیت؛ بل الذبح حصل علی ملکه، ولهذا لو کان علی الذابح أضحیة سقطت عنه". (فتاویٰ قاضي خان علی هامش الفتاویٰ الهندیة ۳/ ۳۵۲،ط: رشيدية )رد المحتار میں ہے:"مَنْ ضَحَّى عَنْ الْمَيِّتِ يَصْنَعُ كَمَا يَصْنَعُ فِي أُضْحِيَّةِ نَفْسِهِ مِنْ التَّصَدُّقِ وَالْأَكْلِ وَالْأَجْرُ لِلْمَيِّتِ وَالْمِلْكُ لِلذَّابِحِ. قَالَ الصَّدْرُ: وَالْمُخْتَارُ أَنَّهُ إنْ بِأَمْرِ الْمَيِّتِ لَا يَأْكُلْ مِنْهَا وَإِلَّا يَأْكُلُ بَزَّازِيَّةٌ، وَسَيَذْكُرُهُ فِي النَّظْمِ". ( كتاب الاضحية، ۶ / ۳۲۶، ط: دار الفكر)فتاوی شامی میں ہے:"(قَوْلُهُ: وَعَنْ مَيِّتٍ) أَيْ لَوْ ضَحَّى عَنْ مَيِّتٍ وَارِثُهُ بِأَمْرِهِ أَلْزَمَهُ بِالتَّصَدُّقِ بِهَا وَعَدَمِ الْأَكْلِ مِنْهَا، وَإِنْ تَبَرَّعَ بِهَا عَنْهُ لَهُ الْأَكْلُ لِأَنَّهُ يَقَعُ عَلَى مِلْكِ الذَّابِحِ وَالثَّوَابُ لِلْمَيِّتِ، وَلِهَذَا لَوْ كَانَ عَلَى الذَّابِحِ وَاحِدَةٌ سَقَطَتْ عَنْهُ أُضْحِيَّتُهُ كَمَا فِي الْأَجْنَاسِ. قَالَ الشُّرُنْبُلَالِيُّ: لَكِنْ فِي سُقُوطِ الْأُضْحِيَّةَ عَنْهُ تَأَمُّلٌ اهـ. أَقُولُ: صَرَّحَ فِي فَتْحِ الْقَدِيرِ فِي الْحَجِّ عَنْ الْغَيْرِ بِلَا أَمْرٍ أَنَّهُ يَقَعُ عَنْ الْفَاعِلِ فَيَسْقُطُ بِهِ الْفَرْضُ عَنْهُ وَلِلْآخَرِ الثَّوَابُ فَرَاجِعْهُ". ( كتاب الأضحية، ۶ / ۳۳۵، ط: دار الفكر) فقط واللہ اعلم
                                                  
عنوان: بینک ملازم کو قربانی کے حصہ میں شریک کرنا
سوال: سودی کاروبار والے اور بینک ملازم کو قربانی میں شریک کر سکتے ہیں؟
جواب: قربانی میں اگرکوئی حرام آمدن والا حصہ دار شامل ہو، مثلاً: بینک کا کوئی ملازم یا انشورنس کا کاروبار کرنے والا، سودی کاروبار کرنے والا شریک ہو جس کا ذریعہ آمدنی صرف حرام ہو، یا اس کی غالب آمدنی حرام ہو تو شرکاء میں سے کسی کی بھی قربانی نہیں ہو گی، اس لیے حرام آمدن والے کو قربانی میں شریک نہ کیا جائے۔فقط واللہ اعلم
                                                  
عنوان: متعدد افراد کا مل کر حضور ﷺ کے لیے ایک حصہ کرنا
سوال: تین  شخص مل کر ایک بکرا خریدیں  اور حضرت نبی کریم صلی اللہ علیہ وسلم  کی طرف سے قربانی کریں تو اس قربانی کا کیا حکم ہے؟
جواب: متعدد  افراد مل کر ایک حصہ رسول اللہ ﷺ کی طرف سے یا والدین وغیرہ کی طرف سے قربانی کرنا چاہیں تو  راجح قول کے مطابق قربانی صحیح ہونے کے لیے ضروری ہے  کہ سب لوگ  اپنے حصے کی رقم کسی ایک کو ہبہ (گفٹ) کردیں، پھر ایک کی طرف سے نفلی قربانی حضورﷺ یا اپنے مرحومین کے ایصالِ  ثواب کے لیے کی جائے۔اس سے قربانی کرنے والے کو بھی ثواب ملے گا اور ان شاء اللہ باقی شرکاء (جنہوں نے اپنے حصے کی رقم ہبہ کردی ہے وہ) بھی پورے ثواب کے حق دار ہوں گے۔     'بدائع الصنائع' میں ہے:' وأما قدره فلايجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر، فبقي الأمر في الغنم على أصل القياس.فإن قيل: أليس أنه روي أن رسول الله صلى الله عليه وسلم ضحى بكبشين أملحين أحدهما عن نفسه والآخر عمن لايذبح من أمته، فكيف ضحى بشاة واحدة عن أمته عليه الصلاة والسلام؟(فالجواب): أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته لا للإجزاء وسقوط التعبد عنهم، ولا يجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء'. (5/70، کتاب الاضحیہ، ط: سعید)  فقط والله أعلم
                                                  
عنوان: ایک خصیہ والے جانور کی قربانی
سوال: اگر کسی جانور کا پیدائشی طور پر ایک خصیہ نا ہو تو کیا قربانی جائز ہے؟
جواب: ایسے جانور کی قربانی جائز ہے۔فتاوی ہندیہ میں ہے:"وَيَجُوزُ الْمَجْبُوبُ الْعَاجِزُ عَنْ الْجِمَاعِ، وَاَلَّتِي بِهَا السُّعَالُ". ( كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ۵ / ۲۹۷، ط: دار الفكر)فتاوی محمودیہ میں ہے:’’سوال : ایک فوطہ والے جانور کی قربانی درست ہے یا نہیں؟جواب : اس کی بھی قربانی درست ہے‘‘۔ (۱۷ / ۳۵۳، دار الافتاء جامعہ فاروقیہ کراچی) فقط واللہ اعلم
                                                  
عنوان: شوگر کے مریض نے قربانی سے پہلے ناخن کاٹ لیے
سوال: شوگر کا مریض قربانی سے پہلے اپنے ناخن کاٹ لے تو کیا  قربانی ہو جائے گی؟
جواب: جس شخص کا قربانی کا ارادہ ہو اس کے لیے ذی الحجہ کا چاند نظر آنے کے بعد سے لے کر قربانی کا جانور ذبح کرنے تک بال اور ناخن نہ کاٹنا مستحب ہے، فرض یا واجب نہیں، پس اگر کوئی کاٹ لیتا ہے تو اس عمل سے  اس کی قربانی پر کوئی اثر نہ ہوگا، البتہ استحباب کے ثواب سے محروم رہے گا، نیز اگر کسی شخص کو ناخن اور بال تراشے چالیس دن مکمل ہو رہے ہوں تو ایسے شخص کے لیے ناخن اور بال صاف کرنا ضروری ہوگا، لہذا صورتِ مسئولہ میں مذکورہ مریض اگر ناخن کاٹ لیتا ہے، تب بھی اس کی قربانی درست ہوجائے گی۔فتاوی شامی میں ہے:"مَطْلَبٌ فِي إزَالَةِ الشَّعْرِ وَالظُّفُرِ فِي عَشْرِ ذِي الْحِجَّةِ[خَاتِمَةٌ] قَالَ فِي شَرْحِ الْمُنْيَةِ: وَفِي الْمُضْمَرَاتِ عَنْ ابْنِ الْمُبَارَكِ فِي تَقْلِيمِ الْأَظْفَارِ وَحَلْقِ الرَّأْسِ فِي الْعَشْرِ أَيْ عَشْرِ ذِي الْحِجَّةِ قَالَ لَا تُؤَخَّرُ السُّنَّةُ وَقَدْ وَرَدَ ذَلِكَ وَلَا يَجِبُ التَّأْخِيرُ اهـ وَمِمَّا وَرَدَ فِي صَحِيحِ مُسْلِمٍ قَالَ رَسُولُ اللَّهِ - صَلَّى اللَّهُ عَلَيْهِ وَسَلَّمَ - «إذَا دَخَلَ الْعَشْرُ وَأَرَادَ بَعْضُكُمْ أَنْ يُضَحِّيَ فَلَا يَأْخُذَنَّ شَعْرًا وَلَا يُقَلِّمَنَّ ظُفُرًا» فَهَذَا مَحْمُولٌ عَلَى النَّدْبِ دُونَ الْوُجُوبِ بِالْإِجْمَاعِ، فَظَهَرَ قَوْلُهُ: وَلَا يَجِبُ التَّأْخِيرُ إلَّا أَنَّ نَفْيَ الْوُجُوبِ لَا يُنَافِي الِاسْتِحْبَابَ فَيَكُونُ مُسْتَحَبًّا إلَّا إنْ اسْتَلْزَمَ الزِّيَادَةَ عَلَى وَقْتِ إبَاحَةِ التَّأْخِيرِ وَنِهَايَتُهُ مَا دُونَ الْأَرْبَعِينَ فَلَا يُبَاحُ فَوْقَهَا. قَالَ فِي الْقُنْيَةِ: الْأَفْضَلُ أَنْ يُقَلِّمَ أَظْفَارَهُ وَيَقُصَّ شَارِبَهُ وَيَحْلِقَ عَانَتَهُ وَيُنَظِّفَ بَدَنَهُ بِالِاغْتِسَالِ فِي كُلِّ أُسْبُوعٍ، وَإِلَّا فَفِي كُلِّ خَمْسَةَ عَشَرَ يَوْمًا، وَلَا عُذْرَ فِي تَرْكِهِ وَرَاءَ الْأَرْبَعِينَ وَيَسْتَحِقُّ الْوَعِيدَ فَالْأَوَّلُ أَفْضَلُ وَالثَّانِي الْأَوْسَطُ وَالْأَرْبَعُونَ الْأَبْعَدُ اهـ".( كتابالصلاة، باب العيدين، ۲/ ۱۸۱، ط: دار الفكر) فقط واللہ اعلم
                                                  
عنوان: غیر صاحب نصاب شخص کا قربانی کی نیت کرنا
سوال: کیا اگر کوئی شخص صاحب نصاب تو نہ ہو مگر قربانی کی نیت کر لے تو اسے قربانی کرنی چاہیے یا نہیں?
جواب: صورتِ مسئولہ میں اگر   کسی شخص پر قربانی واجب نہ ہو اور وہ صرف دل یا زبان سے قربانی کی نیت اور ارادہ کرلے تو اس پر قربانی کرنا واجب نہیں ہوگا،  البتہ اگر استطاعت ہو تو کرلینا بہتر ہے۔اور اگر مذکورہ شخص نے قربانی کرنے کی نذر مانی ہو  تو  اس پر نذر کی وجہ سے قربانی کرنا لازم ہوگا، اسی طرح اگر  اس نے  قربانی کی نیت سے جانور خرید لیا ہو تو چوں کہ یہ شخص صاحبِ نصاب نہیں تھا، اس لیے  اس کے قربانی کی نیت سے جانور خریدنے کی وجہ سے اس پر اس متعین جانور کی قربانی کرنا لازم ہوجائے گی۔بدائع الصنائع میں ہے:"أن الشراء من الفقير للأضحية بمنزلة النذر". (5/ 66، کتاب التضحیۃ،ط: سعید) فقط واللہ اعلم
                                                  
عنوان: قربانی کے نصاب کا معیار سونا ہے یا چاندی ؟
سوال: قربانی میں نصاب کا معیار سونا ہے یا چاندی ؟
جواب: واضح رہے کہ اگر کسی کے پاس صرف سونا ہو تو  سونے کے اعتبار سے  نصاب کی  مقدار  ساڑھے سات تولہ سونا ہے اور اگر چاندی ہے تو  نصاب ساڑھے باون تولہ چاندی ہے، اگر سونا اور چاندی دونوں کچھ کچھ ہوں، یا ان کے ساتھ مالِ تجارت یا نقدی ہو، یا صرف نقدی یا مال تجارت ہو تو ان سب صورتوں  میں چاندی کے نصاب کو معیار بنایا جائے گا، اس لیے کہ اس میں فقراء کا زیادہ فائدہ ہے۔لہذ ا  جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت سےزائد اتنا مال یا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے۔اس کی تفصیلی وجوہات اور دلائل کے لیے درج ذیل لنک پر اس متعلق تحقیق ملاحظہ ہو:قربانی کے نصاب کا معیار سونا یا چاندی؟فقط واللہ اعلم
                                                  
عنوان: قربانی کے جانور میں عقیقہ کا حصہ رکھنا
سوال: قربانی کے جانور میں باپ اپنا قربانی کا حصہ اور اپنے بیٹے کا عقیقہ ایک ہی جانور میں کر سکتا ہے؟
جواب: قربانی کے  بڑے جانور  (گائے ، بیل اور اونٹ وغیرہ) میں عقیقہ کا حصہ ڈالا جاسکتا ہے،اس سے اس جانور میں جتنے حصے قربانی کے ہیں وہ قربانی کے اور جتنے  عقیقہ کے  حصہ ہیں اتنے عقیقہ کے حصے ادا ہوجائیں گے ،قربانی کے ساتھ عقیقہ کرتے ہوئے  قربانی کی گائے وغیرہ  میں لڑکے کے لیے دو حصے اور لڑکی کے لیے ایک حصہ رکھ لے، یہ مستحب ہے۔''وكذا لو أراد بعضهم العقيقة عن ولد قد ولد له من قبل ؛ لأن ذلك جهة التقرب بالشكر على نعمة الولد ذكره محمد''۔(فتاوی شامی ۔6/ 326، کتاب الاضحیۃ، ط: سعید)۔ فقط والله أعلم
                                                  
عنوان: کیا قربانی سے قبل بالوں میں کلر لگا سکتے ہیں؟
سوال: میں قربانی کر رہا ہوں کیا میں بالوں کو  کلر کر سکتا ہوں؟
جواب: صورتِ مسئولہ بالوں کو کلر کرسکتے ہیں، البتہ سیاہ رنگ لگانے کی اجازت نہیں۔ فقط واللہ اعلم
                                                  
عنوان: نبی کریم صلی اللہ علیہ وسلم کے نام سے کی گئی قربانی کے گوشت کا حکم
سوال: نبی کریم صلی اللہ علیہ وسلم کے نام سے جو قربانی کی جائے، کیا قربانی والا شخص اس کا گوشت کھا سکتاہے یا اس کا صدقہ کرنا ضروری ہے؟
جواب: رسول اللہ صلی اللہ علیہ وسلم کی نیت سے کی گئی قربانی کا حکم بھی  گوشت کے اعتبار سے عام نفلی قربانی کا ہے، اس کا گوشت خود کھانا، مال داروں یا غریبوں کو  دینا سب جائز ہے۔فتاوی شامی میں ہے:(قَوْلُهُ: وَعَنْ مَيِّتٍ) أَيْ لَوْ ضَحَّى عَنْ مَيِّتٍ وَارِثُهُ بِأَمْرِهِ أَلْزَمَهُ بِالتَّصَدُّقِ بِهَا وَعَدَمِ الْأَكْلِ مِنْهَا، وَإِنْ تَبَرَّعَ بِهَا عَنْهُ لَهُ الْأَكْلُ لِأَنَّهُ يَقَعُ عَلَى مِلْكِ الذَّابِحِ وَالثَّوَابُ لِلْمَيِّتِ، وَلِهَذَا لَوْ كَانَ عَلَى الذَّابِحِ وَاحِدَةٌ سَقَطَتْ عَنْهُ أُضْحِيَّتُهُ كَمَا فِي الْأَجْنَاسِ. قَالَ الشُّرُنْبُلَالِيُّ: لَكِنْ فِي سُقُوطِ الْأُضْحِيَّةَ عَنْهُ تَأَمُّلٌ اهـ. أَقُولُ: صَرَّحَ فِي فَتْحِ الْقَدِيرِ فِي الْحَجِّ عَنْ الْغَيْرِ بِلَا أَمْرٍ أَنَّهُ يَقَعُ عَنْ الْفَاعِلِ فَيَسْقُطُ بِهِ الْفَرْضُ عَنْهُ وَلِلْآخَرِ الثَّوَابُ فَرَاجِعْهُ ( كتاب الأضحية، ۶ / ۳۳۵، ط: دار الفكر)۔ فقط واللہ اعلم
                                                  
عنوان: جانور کی ماں گائے اور باپ جنگلی جانور ہو تو اس کی قربانی کا حکم
سوال: زید کو ایک جانور تحفہ میں دیا,  اس جانور کی ماں گائے ہے،اور والد جنگلی جانور زو  ہے ۔ کیا ایسے جانور کی قربانی جائز ہے؟
جواب: صورتِ مسئولہ میں جس جانور کی ماں پالتو گائے ہو ، اور اس کا والد جنگلی جانور ہو تو ایسے جانور کی قربانی جائز ہے، اس لیے کہ جانوروں   کی حلت اور حرمت میں ماں کا اعتبار ہے۔فتاوی ہندیہ میں ہے:’’فإن كان متولداً من الوحشي والإنسي، فالعبرة للأم، فإن كانت أهليةً تجوز وإلا فلا‘‘(5/ 297، رشیدیة). فقط والله أعلم
                                                  
عنوان: قربانی کے جانور میں بیٹی کا عقیقہ کرنا
سوال: کیا ہم گائے میں عقیقہ کا حصہ رکھ سکتے ہیں؟ جیسے بڑا جانور لیا جائے اور اس میں بیٹی کے عقیقہ کا حصہ بھی کرلیا جائے۔
جواب: صورتِ مسئولہ میں قربانی کے جانور میں عقیقہ کی نیت سے حصہ کرنا جائز ہے۔ فتاوی شامی میں ہے:قد علم أن الشرط قصد القربة من الكل ... وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد". (کتاب الاضحیۃ، ٦ / ٣٢٦ ط: دار الفكر)فتاوی ہندیہ میں ہے:"وَكَذَلِكَ إنْ أَرَادَ بَعْضُهُمْ الْعَقِيقَةَ عَنْ وَلَدٍ وُلِدَ لَهُ مِنْ قَبْلُ، كَذَا ذَكَرَ مُحَمَّدٌ - رَحِمَهُ اللَّهُ تَعَالَى - فِي نَوَادِرِ الضَّحَايَا". (كتاب الأضحية، لْبَابُ الثَّامِنُ فِيمَا يَتَعَلَّقُ بِالشَّرِكَةِ فِي الضَّحَايَا، ٥ / ٣٠٤، ط: دار الفكر)فقط واللہ اعلم
                                                  
عنوان: قربانی کے جانور / ہرن اور کینگرو کی قربانی کا حکم
سوال: کیا  ہرن یا کینگرو کی قربانی جائز ہے؟
جواب: قربانی کے جانور شرعی طور پر متعین ہیں،ان میں قیاس کو دخل نہیں ہے، اور شریعت میں صرف تین قسم کے جانوروں کی قربانی ثابت ہے: پہلی قسم : اونٹ۔ نر و مادہدوسری قسم : گائے، بھینس۔ نر و مادہتیسری قسم : بکرا/بکری، مینڈھا، بھیڑ، دنبہ ۔ نر ومادہان کے علاوہ کسی اور جانور کی قربانی جائز نہیں ہے۔نیز   قربانی پالتو مویشی کی ہوتی ہے، لہٰذا جو جانور فطری طور پر پالتو نہ ہو (خواہ اسے پال کر عادی کردیا جائے) اس کی قربانی جائز نہیں ہے، لہذا ہرن یا کینگرو کی قربانی جائز نہیں ہے۔فتاوی عالمگیری میں ہے: (أما جنسه) : فهو أن يكون من الأجناس الثلاثة: الغنم أو الإبل أو البقر، ويدخل في كل جنس نوعه، والذكر والأنثى منه والخصي والفحل لانطلاق اسم الجنس على ذلك، والمعز نوع من الغنم والجاموس نوع من البقر، ولايجوز في الأضاحي شيء من الوحشي". (5 / 297،کتاب الاضحیۃ، ط: رشیدیہ )  فقط واللہ اعلم
                                                  
عنوان: بکری پانے کے عوض اس کے بچوں میں سے ملنے والے ایک بکرے کی قربانی کرنا
سوال: ایک شخص نے بکری پالنے کے لیے دی اور اس کا عوض بکری سے پیدا ہونے والا جانور رکھا، بکری نے دو بکرے دیےاور دونوں نے ایک ایک بکرا تقسیم کرلیا، سوال یہ ہے کہ کیا دونوں اس بکرے کی قربانی کرسکتے ہیں؟
جواب: صورتِ مسئولہ میں مذکورہ شرط پر بکری پالنے کے لیے دینے کا معاملہ جائز نہیں ہے، ایسی صورت میں احناف کے نزدیک دودھ اور بچے دونوں مالک کے ہوں گے، اور پالنے والے کو اجرت دی جائے گی، یعنی عام طورپر جانور کے چارہ وغیرہ کے علاوہ جانور پالنے اور رکھنے کی جو اجرت بنتی ہے، پالنے والااس اجرت کا مستحق ہوگا۔لہذا مذکورہ دونوں بکرے بکری کے مالک کی ملکیت ہیں، اس لیے مالک کو حوالہ کرنا ضروری ہے، پہلے والا معاملہ ختم کرکے مالک اپنی خوشی سے قربانی کرنے کے لیے ایک بکرا، اس دوسرے شخص کو دے دے تو یہ جائز ہے اور یہ اس کی طرف سے تبرع واحسان ہوگا، اور اس کا قربانی کرنا درست ہوگا۔ فتاوی عالمگیری میں ہے:"دفع بقرةً إلى رجل على أن يعلفها وما يكون من اللبن والسمن بينهما أنصافاً فالإجارة فاسدة". (4/۵۰4، کتاب الإجارة، الفصل الثالث في قفيز الطحان وما هو في معناه، ط: رشیديه)خلاصۃ الفتاوی ہے :" رجل دفع بقرةً إلى رجل بالعلف مناصفةً وهي التي تسمى بالفارسية "كاونيم سوو" بأن دفع على أن ما يحصل من اللبن والسمن بينهما نصفان، فهذا فاسد، والحادث كله لصاحب البقرة والإجارة فاسدة". (خلاصة الفتاوی، ۳/۱۱4، کتاب الإجارة، الجنس الثالث في الدواب ومایتصل بها، ط/قدیمی)۔ فقط واللہ اعلم
                                                  
عنوان: کیا عورت کی جیب خرچی اور عیدی کی رقم بھی قربانی کے نصاب میں شمار ہوگی؟
سوال: عورت کو جو جیب خرچ ملتا ہے یا عید پہ عیدی ملتی ہے تو قربانی کے نصاب میں جو نقدی کی شرط ہے تو کیا اس میں یہ شمار ہوگا؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔لہذ ا اگر کسی عورت کے پاس قربانی کے ایام (10، 11، 12 ذی الحجہ) میں ساڑھے سات تولہ سے کم  سونا ہونے کی صورت میں اس کے ساتھ عید یا جیب خرچی کی صورت میں  نقد رقم، واجب الادا اخراجات مثلاً قرض وغیرہ  منہا کرنے کے بعد بچی  ہو تو  اس  پر قربانی لازم ہوگی، اور اگر قربانی کے ایام میں صرف  ساڑھے سات تولہ سے کم  سونا ہو اور اس کے کچھ بھی نقد رقم نہ ہو تو اس پر قربانی واجب نہیں ہوگی۔الدر المختار وحاشية ابن عابدين (رد المحتار) (6/ 312):
"واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى)، خانية.(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل: تلزم لو قيمته نصاباً،..."الخالفتاوى الهندية (1/ 191):
"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط واللہ اعلم
                                                  
عنوان: ایک تولہ سونا اور کچھ نقدی ہونے کی صورت میں قربانی اور زکوة کا حکم
سوال: اگر ایک فرد کے پاس صرف ایک تولہ سونا ہے اور ساتھ میں نقد رقم صرف 10 روپے ہیں جس پر ابھی سال نہیں گزرا اور کل ملا کر چاندی کے نصاب کو پہنچ جاتا ہے اور ایک دن بعدعیدالاضحیٰ ہے تو کیا اس فرد پر قربانی واجب ہے؟ اور اگر سال گزر جاۓ تو کیا پھر اس پر زکات دینی ہوگی؟
جواب: 1۔صورتِ مسئولہ میں اگر یہ رقم  مذکورہ شخص کی ضرورت سے زائد ہے اور عید الاضحیٰ کے دنوں میں اس کے پاس سونا اور ضرورت سے زائد یہ رقم موجود ہو تو  اس پر قربانی واجب ہوگی۔ملحوظ رہے کہ قربانی کے وجوب کے لیے مالِ نصاب پر سال گزرنا شرط نہیں، ایام قربانی میں نصابِ زکات کے بقدر مال ملکیت میں ہونا وجوب کے لیے کافی ہے۔2۔ سال گزرنے پر اگر یہ شخص صاحبِ نصاب ہو تو اس شخص پر زکات ادا کرنا لازم ہوگا۔فقط واللہ اعلم
                                                  
عنوان: بچھڑے میں عقیقے کے سات حصے کرنا
سوال: ایک بچھڑے میں عقیقہ کے ۷ حصے ہوتے ہیں یا ایک ؟
جواب: جس بچھڑے کی عمر دو سال مکمل نہ ہوئی ہو، اس میں عقیقہ کرنا  درست نہیں ہے، اگرچہ ایسا جانور کتنا ہی فربہ کیوں نہ ہو۔تاہم اگر عمر  دو سال یا اس سے زائد ہو اور قربانی سے مانع بننے والے عیوب سے پاک ہو  تو ایک بڑے جانور میں عقیقے کے سات حصے ہوسکتے ہیں۔العقود الدرية في تنقيح الفتاوى الحامدية (2 / 213):
"وحكمها كأحكام الأضحية". فقط والله أعلم
                                                  
عنوان: قربانی کرنے والے کے لیے بال اور ناخن نہ کاٹنے کا حکم / قربانی سے پہلے ماہواری سے پاک ہونا
سوال: جو قربانی کرے ان کا بال ناخن وغیرہ کاٹنے کا کیا حکم ہے؟اگر  قربانی سے پہلے ماہواری آجائے تو کیا قربانی کرنے سے پہلے پاک ہوسکتی ہیں؟
جواب: جس شخص  کا  قربانی کرنے ارادہ ہو، اس کے لیے مستحب ہے کہ ماہِ ذی الحجہ کے آغاز سے جب تک قربانی کا جانور ذبح نہ کرے جسم کے کسی عضو سے بال اور ناخن صاف نہ کرے، نیز بلاضرورت کھال وغیرہ بھی نہ کاٹے، اور یہ استحباب صرف ان لوگوں کے لیے ہے جن کا ارادہ قربانی کرنے کا ہو۔ نیز یہ ملحوظ رہے کہ اگر زیر ناف بال اور ناخنوں کو چالیس دن یا زیادہ ہورہے ہوں تو ایسی صورت میں ان کی صفائی کرنا ضروری ہے۔حدیث مبارکہ میں ہے:ام المومنین حضرت ام سلمہ رضی اللہ تعالیٰ عنہا سے مروی ہے کہ آپ  ﷺ نےارشاد فرمایا : ’’جب ذوالحجہ کاپہلا عشرہ شروع ہو جائے اور تم میں سے کسی کا قربانی دینے کا  ارادہ ہو تو وہ بال، ناخن یا کھال کا کچھ حصہ نہ کاٹے، جب تک قر بانی نہ دے دے. ‘‘   ایک روایت میں یہ صراحت بھی موجود ہے کہ ذو الحجہ کا چاند طلوع ہوتے ہی ان چیزوں سے رک جائے۔ صحيح مسلم (3/ 1565):"سمع سعيد بن المسيب، يحدث عن أم سلمة، أن النبي صلى الله عليه وسلم قال: «إذا دخلت العشر، وأراد أحدكم أن يضحي، فلا يمس من شعره وبشره شيئاً»".سنن النسائي (7/ 211):
"عن أم سلمة، عن النبي صلى الله عليه وسلم قال: «من رأى هلال ذي الحجة، فأراد أن يضحي، فلا يأخذ من شعره، ولا من أظفاره حتى يضحي»".باقی سوال کے دوسرے حصے کا مقصد واضح نہیں ہے، اگر سوال کا مقصد یہ ہو کہ ماہواری جاری ہو اور قربانی کے ایام آجائیں تو  کیا حکم ہے؟ تو  اس کا حکم یہ ہے کہ عورت کے لیے ماہواری کے ایام میں قربانی کرنا  منع نہیں ہے، نیز  اگر غیر ضروری بالوں کو چالیس دن نہ ہوئے ہوں تو ایام  سے پاک ہوتے ہوئے بال صاف کرنا بھی ضروری نہیں ہے، ایام ختم ہونے کے بعد غسل کرلینا کافی ہے، اسی طرح عورت اگر قربانی کے دنوں سے پہلے  ماہواری سے پاک ہونے کی صورت میں غسل کے دوران غیر ضروری بال وغیرہ صاف کرلے تو یہ بھی جائز ہے، اس لیے قربانی کے دنوں کا بال اور ناخن نہ کاٹنے کا حکم صرف استحباب کا ہے، فرض یا واجب نہیں ہے۔ فقط واللہ اعلم
                                                  
عنوان: ایک شریک قربانی کا انتقال ہوگیا اور اس کے ورثاء قربانی کی اجازت نہیں دے رہے
سوال: قربانی کے شرکاء میں سے ایک شریک مر جائے اور ورثاء بھی اجازت نہیں دیتے اور باقی شرکاء کی استطاعت بھی نہیں تو کیا کیا جائے؟
جواب: واضح رہے کہ قربانی کے جانور کے ساتوں حصوں میں اللہ کی رضا کی نیت ہونا ضروری ہے، اگر ایک حصے میں بھی اللہ کی رضا کی نیت نہ ہو تو کسی بھی شریک کی قربانی نہیں ہوگی۔صورتِ مسئولہ میں مرحوم کے حصے کے مالک اس کے ورثاء ہیں، اگر وہ اس میں قربانی کی اجازت نہ دیں تو کسی ایسے شخص کو یہ حصہ بیچ دیں جو قربانی یا کسی اور جہت سے اللہ کی رضا کی نیت کرلے (مثلاً عقیقہ، صدقہ وغیرہ)فتاوی ہندیہ میں ہے :" والبقر والبعير يجزي عن سبعة إذا كانوا يريدون به وجه الله تعالى، والتقدير بالسبع يمنع الزيادة، ولايمنع النقصان، كذا في الخلاصة".  (5/ 304، رشیدیہ)فتاوی ٰ شامی میں ہے :"وشمل ما لو کانت القربة واجبةً علی الکل أو البعض اتفقت جهاتها أو لا". (رد المحتار: ۳۲۶/۶، ط: دار الفکر، بیروت) فتاوی ہندیہ میں ہے :ولو اشترى بقرة يريد أن يضحي بها، ثم أشرك فيها ستة يكره ويجزيهم؛ لأنه بمنزلة سبع شياه حكما، إلا أن يريد حين اشتراها أن يشركهم فيها فلا يكره، وإن فعل ذلك قبل أن يشتريها كان أحسن". (۵ / ۳۰۴، رشیدیہ)و فیہ :وإذا اشترى سبعة بقرة ليضحوا بها فمات أحد السبعة وقالت الورثة وهم كبار: اذبحوها عنه وعنكم جاز استحسانا، ولو ذبح الباقون بغير إذن الورثة لا يجزئهم؛ لأنه لم يقع بعضها قربة لعدم الإذن منهم فلم يقع الكل قربة ضرورة عدم التجزي كذا في الكافي". (۵/ ۳۰۶، رشیدیہ) فقط واللہ اعلم
                                                  
