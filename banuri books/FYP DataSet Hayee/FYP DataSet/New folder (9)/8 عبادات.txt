عنوان: ذبح کی چھری میں لکڑی کا کچھ حصہ ہونا ضروری نہیں
سوال: کیاذبح کرنے کی چھری میں لکڑی کا کچھ حصہ ہونا ضروری ہے؟
جواب: ذبح کرنے کی چھری میں لکڑی کا کچھ حصہ ہونا شرعاً ضروری نہیں ہے۔ فقط واللہ اعلم
                                                  
عنوان: ملکیت میں ایک تولہ سونا ہونے کی وجہ سے قربانی کا حکم
سوال: میرے پاس ایک تولہ سونا ہے، اس کے علاوہ کچھ بھی نہیں،  کیا مجھ پر قربانی واجب ہے؟
جواب: اگر آپ کی ملکیت میں عید الاضحٰی کے ایام میں واقعۃً ایک تولہ سونے کے علاوہ کیش، چاندی، مالِ تجارت اور  ضرورت و استعمال سے زائد سامان بالکل کوئی  نہیں تو آپ کے اوپر قربانی کرنا لازم نہیں، لیکن اگر عید الاضحٰی کے ایام میں ایک تولہ سونے کے ساتھ مذکورہ اشیاء میں سے کچھ آپ کی ملکیت میں ہو تو ایسی صورت میں آپ صاحبِ نصاب  ہوں گے اور قربانی لازم ہوگی۔الفتاوى الهندية (1/ 191):"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".فقط والله أعلم
                                                  
عنوان: کیا قیمتی موبائل کی وجہ سے قربانی لازم ہو گی؟
سوال: قیمتی موبائل پر قربانی ہے یا نہیں؟ جو استعمال میں بھی ہو۔
جواب: قربانی کے نصاب میں ان اشیاء کو شامل کیا جاتا ہے جو انسان کی ضروریات اور استعمال سے زائد ہو، اگر کوئی چیز ایسی ہے جو کسی کے استعمال میں آتی ہو ایسی چیز کو قربانی کے نصاب میں شامل نہیں کیا جائے گا۔الفتاوى الهندية (1/ 191):"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".فقط والله أعلم
                                                  
عنوان: کیا زمین بھی قربانی کے نصاب میں شامل ہے؟
سوال: کیا زمین جائیداد بھی قربانی کے نصاب میں شامل ہے؟
جواب: واضح رہے کہ  جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت سے زائد اتنا مال یا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے۔اب اگر کسی کی ملکیت میں کوئی زمین ہو جو اس کی ضرورت سے زائد ہو، یعنی رہائش، مقامِ کاروبار اور کرایہ یا زراعت کے علاوہ ہو تو ایسی زمین اور جائیداد بھی قربانی کے نصاب میں شامل ہو گی۔الفتاوى الهندية (1/ 191):"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط والله أعلم
                                                  
عنوان: جس جانور کے خصیتین نہ ہوں اس جانور کی قربانی کا حکم
سوال: اگر بکرے کے خصیتین زخمی ہونے کی وجہ سے نکال دیے جائیں تو کیا اس کی قربانی جائز ہے یا نہیں؟
جواب: جس بکرے کے خصیتین نہ ہوں اس جانور کی قربانی کرنا درست ہے۔فتاوی عالمگیری میں ہے :"ويجوز المجبوب العاجز عن الجماع ، والتي بها السعال ، والعاجزة عن الولادة لكبر سنها ، والتي بها كي ، والتي لاينزل لها لبن من غير علة". (42/274)فقط والله أعلم
                                                  
عنوان: قربانی کے گوشت سے متعلق شرعی حکم
سوال: قربانی کے گوشت کے متعلق شرعی حکم کیا ہے؟ کس طرح تقسیم کیا جاۓ؟
جواب: مال دار اور صاحب وسعت شخص کے لیے بہتر یہ ہے کہ قربانی کے گوشت کے تین حصے کرکے؛ ایک حصہ صدقہ میں دے، ایک حصہ رشتہ داروں اور دوست احباب میں بانٹ دے یا دعوت میں کھلا دے اور ایک حصہ اپنے کھانے کے لیے محفوظ رکھے۔ اور اگر کوئی سارا گوشت صدقہ کردے یا سارا اپنے پاس رکھ لے تو یہ بھی جائز ہے۔  لہٰذا اپنے حالات کو دیکھتے ہوئے اگر کوئی شخص غریبوں میں گوشت تقسیم نہ کرے تو شرعاً کوئی حرج نہیں ہے، بشرطیکہ نیت خالص قربانی کی ہو، گوشت کے حصول کی نیت نہ ہو۔بدائع الصنائع في ترتيب الشرائع (5/ 81): والأفضل أن يتصدق بالثلث ويتخذ الثلث ضيافة لأقاربه وأصدقائه ويدخر الثلث لقوله تعالى {فكلوا منها وأطعموا القانع والمعتر} [الحج: 36] وقوله - عز شأنه - {فكلوا منها وأطعموا البائس الفقير} [الحج: 28] وقول النبي  عليه الصلاة والسلام: «كنت نهيتكم عن لحوم الأضاحي فكلوا منها وادخروا» فثبت بمجموع الكتاب العزيز والسنة أن المستحب ما قلنا۔فقط واللہ اعلم
                                                  
عنوان: جنابت کی حالت میں جانور ذبح کرنا
سوال: جنابت کی حالت میں جانور ذبح کرنا اور اس ذبیحہ کا کھانا جائز ہے یا نہیں؟
جواب: فقہاء کرام نے جہاں ذبح کرنے کی شرائط کا ذکر فرمایا ہے وہاں ذبح کرنے والے کا جنابت سے پاک ہونا ذکر نہیں فرمایا، معلوم ہوا کہ ذبح کرنے والے کا جنابت سے پاک ہونا ضروری نہیں ہے، لہذا اگر کسی شخص نے حالتِ جنابت میں بھی جانور ذبح کر لیا تو  اس ذبیحہ کا کھانا حلال ہو گا۔الفقه الإسلامي وأدلته للزحيلي (4/ 2763):شروط الذابح: مما سبق تعرف شروط الذابح: وهي أن يكون مميزاً عاقلاً، مسلماً أو كتابياً: ذمياً أو حربياً أو من نصارى بني تغلب، قاصداً التذكية، ولو كان مكرهاً على الذبح، ذكراً أو أنثى، طاهراً أو حائضاً أو جنباً، بصيراً أوأعمى، عدلاً أو فاسقاً.فقط والله أعلم
                                                  
عنوان: عقیقہ کے موقع پر حلق کرانا اور حلق کا وقت
سوال: لڑکے کا عقیقہ ہے، اس موقع پر سرکے بال کتنے کاٹنے ہیں؟ کیا حلق کرانا ہے یا قصر کافی ہے؟ اور کب تک وقت رہتا ہے ذبح کے بعد؟
جواب: بچہ کی پیدائش کے ساتویں دن عقیقہ کرکے بچے کے بالوں کا حلق کرنا مستحب ہے، ساتویں دن  جانور کے ذبح کرنے کے بعد حلق کر دینا چاہیے، اگر کسی وجہ سے حلق کروانےمیں تاخیر ہوجائے اور کچھ دن بعد حلق کروالیا جائے  تو اس میں بھی کوئی حرج نہیں ہے، البتہ مستحب وقت فوت ہوجائے گا۔ بچے کی پیدائش کے بعد اس کے سر کے حلق کرنے  کی چند حکمتیں درج ذیل ہیں:1۔ عقیقہ میں  دو ہی کام ہوتے ہیں ایک بچے کا سر منڈوانا اور  دوسرا شکرانہ کے طور پر جانور ذبح کرنا، اور  ان دونوں عملوں میں ایک خاص ربط اور  مناسبت ہے، وہ یہ کہ یہ دونوں حضرت ابراہیم علیہ السلام کی ملت کی نشانی اور یادگار ہیں، حج میں بھی ان دونوں کاموں کا اسی طرح جوڑ ہے،  اور حاجی قربانی کرنے کے بعد  سر صاف کرتا ہے، اس اعتبار سے عقیقہ میں عملی طور پر یہ اعلان ہوتا ہے کہ ہمارا ربط اور تعلق اللہ کے خلیل حضرت ابراہیم علیہ السلام سے ہے اور ہر بچہ ملتِ ابراہیمی ہی کا حصہ ہے، اور حج میں بھی حلق کرنا ہی افضل ہے۔2۔ سر گنجا کرنے کی ایک حکمت یہ ہے کہ اس سے بچے کے سر کے پیدائشی میل کچیل اور جراثیم ختم ہوجاتے ہیں۔3۔ پیدائشی بال کم زور ہوتے ہیں، حلق کے بعد وہ صاف ہوجاتے ہیں اور ان کی جگہ گھنے، مضبوط اور طاقت ور بال اگ جاتے ہیں۔4۔ بچے پر دو حالتیں آتی ہیں:(1) پیدائش سے پہلے ماں کے پیٹ میں ہونے کی حالت،  جس میں بچہ پوشیدہ ہوتا ہے۔ (2) بچہ کی پیدائش کے بعد کی ابتدائی حالت۔بچے کے سر کے بال پیدائش سے پہلے (ماں کے پیٹ میں ہونے کی حالت) کے  آثار اور بقایاجات ہوتے ہیں، اس لیے ان کا زائل کرنا پیدائش کے بعد  کی ابتدائی حالت کی مستقل نشانی ہے۔ 5۔ اس سے بچے کے سر کے مسام کھل جاتے ہیں جس سے بخارات آسانی سے نکل جاتے ہیں، جس سے بچہ کی دیکھنے، سونگھنے اور سننے کی صلاحیت بڑھ جاتی ہے۔وفي سنن النسائي:"متى يعق؟أخبرنا عمرو بن علي، ومحمد بن عبد الأعلى قالا: حدثنا يزيد وهو ابن زريع، عن سعيد، أنبأنا قتادة، عن الحسن، عن سمرة بن جندب، عن رسول الله صلى الله عليه وسلم قال: «كل غلام رهين بعقيقته تذبح عنه يوم سابعه ويحلق رأسه ويسمى»". (7/ 166)وفي الدر المختار وحاشية ابن عابدين :"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي".(رد المحتار6/ 336)وفي حاشية الدسوقى على الشرح الكبير  :"و (ندب) ولو لم يعق عنه حلق رأس المولود ولو انثى و (التصدق) بزنة شعره".( ۲ ؍/۳۹۸ ، ط: دار الکتب العلمیة)وفي حجة الله البالغة:ومنها: أن النصارى كان إذا ولد لهم ولدًا صبغوه بماء اصفر يسمونه المعمودية، وكانوا يقولون: يصير الولد به نصرانيًا، وفي مشاكلة هذا الاسم نزل قوله تعالى: {صبغة الله ومن أحسن من الله صبغة}.فاستحب أن يكون للحنفيين فعل بإزاء فعلهم ذ لك يشعر بكون الولد حنيفيًّا تابعًا لملة إبراهيم واسماعيل عليهما السلام والنفسانية، فأبقاها النبي صلى الله عليه وسلم وعمل بها، ورغب الناس فيها من الإجماع على ذبح ولده، ثم نعمة الله عليه أن فداه بذبح عظيم، وأشهر شرائعهما الحج الذي فيه الحلق والذبح، فيكون التشبه بهما في هذا تنويهًا بالملة الحنيفية ونداءً أن الولد قد فعل به ما يكون من أعمال هذه الملة". (2/ 223)وفي فيض القدير:(زِنِيْ) يا فاطمة (شعر الحسين) بعد حلقه؛ لأن الحلق من قبيل إماطة الأذى، فإن شعر المولود ضعيف، فيحلق ليقوى مع ما فيه من فتح المسام، ليخرج البخار بسهولة، وفي ذلك تقوية حواسه... الخ (4/ 66)وفي تحفة المودود بأحكام المولود :وَكَانَ حلق رَأسه إمَاطَة الْأَذَى عَنهُ وَإِزَالَة الشّعْر الضَّعِيف ليخلفه شعر أقوى وَأمكن مِنْهُ وأنفع للرأس وَمَعَ مَا فِيهِ من التَّخْفِيف عَن الصَّبِي وَفتح مسام الرَّأْس ليخرج البخار مِنْهَا بيسر وسهولة وَفِي ذَلِك تَقْوِيَة بَصَره وَشمه وسَمعه".(ص: 71)مزید تفصیل کے لیے درج ذیل لنک ملاحظہ کیجیے:عقیقے کی قربانی کے بعد بال کاٹے جائیں فقط والله اعلم
                                                  
عنوان: بریلوی کے ساتھ  گائے میں شریک ہونا
سوال: بریلویوں کے ساتھ قربانی کے جانور میں شریک ہونا کیسے ہے؟
جواب: واضح رہے کہ بریلوی فرقے کے بارے میں ہمارے اکابر نے کفر یا شرک کا فتویٰ نہیں دیا ہے، البتہ ان میں سے جو عملی بدعات میں مبتلا ہیں انہیں بدعتی کہا جائے گا، اور جو جمہور اہلِ سنت والجماعت سے جداگانہ عقائد رکھتے ہیں انہیں بدعتی ہونے کے ساتھ ساتھ گم راہ اور اہلِ ہویٰ میں سے کہا جائے گا۔ لہذا اگر کسی جانور میں بریلوی شریک ہوں تو اس جانور میں شرکت اختیار کر کے قربانی کی جا سکتی ہے۔امداد المفتین میں ہے:مولوی احمد رضا خان صاحب بریلوی کے متعلقین کو کافر کہنا صحیح نہیں ہے، بلکہ ان کے کلام میں تاویل ہوسکتی ہے، تکفیرِ مسلم میں فقہاء رحمہم اللہ نے بہت احتیاط فرمائی ہے۔(فتاویٰ دار العلوم دیوبند، امداد المفتین، 1/142۔ ط: دار الاشاعت، کراچی)الفتاوى الهندية (5/ 304):وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لايجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لايتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لايجوز عندنا.فقط و الله أعلم
                                                  
عنوان: قربانی کی کھال مال دار کو دینا
سوال: قربانی کی کھال فقیر کو دینا لازمی ہے یا امیر کو بھی دے سکتے ہیں؟ نیز اس کا مسلمان ہونا شرط ہے یا نہیں؟
جواب: قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں:(1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال نقد رقم یا کسی چیز کے  عوض فروخت کردی گئی تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے؛ لہٰذا کھال کی قیمت کسی مال دار کو دینا جائز نہیں ہے، بلکہ فقیر کو دینا ضروری ہے۔ البتہ اگر قربانی کی کھال ہی ہدیہ کے طور پر دینی ہو تو وہ مال دار، فقیر  اور غیر مسلم کو دینا بھی جائز ہے۔"فتاوی شامی" میں ہے:(ويتصدق بجلدها أو يعمل منه نحو غربال وجراب) وقربة وسفرة ودلو (أو يبدله بما ينتفع به باقياً) كما مر (لا بمستهلك كخل ولحم ونحوه) كدراهم، (فإن) (بيع اللحم أو الجلد به) أي بمستهلك (أو بدراهم) (تصدق بثمنه).(6/328، کتاب الاضحیۃ، ط: سعید)وفي الفتاوی البزازیة علی هامش الهندية:وله أن یبیعها بالدراهم لیتصدق بها، لا أن ینتفع بالدراهم أو ینفقها علی نفسه ، فإن باع لذالك تصدق بالثمن.(6/294، کتاب الاضحیۃ، ط: رشیدیہ)  "فتاوی شامی" میں ہے:وهو مصرف أيضاً لصدقة الفطر والكفارة والنذر وغير ذلك من الصدقات الواجبة، كما في القهستاني.(2/339، باب المصرف، ط:سعید)الفتاوى الهندية (5/ 300):ويهب منها ما شاء للغني والفقير والمسلم والذمي، كذا في الغياثية.فقط واللہ اعلم
                                                  
عنوان: قضا قربانی کی جگہ صدقہ کرنا
سوال: اگر کسی کے ذمہ کئی سال پہلے واجب قربانی رہ گئی تھی تو اب وہ کس لحاظ سے قیمت صدقہ کرےگا، موجودہ قیمت کے اعتبار سے یا اس وقت کے اعتبار سے؛ کیوں کہ اس وقت تو قیمتیں کم تھیں!
جواب: جو شخص صاحبِ نصاب ہو اور ایامِ قربانی میں قربانی نہ کرسکا تو قربانی کے ایام کے بعد ایسے شخص پر لازم ہے کہ  ایک متوسط بکرا یا بکری یا اس کی قیمت صدقہ کردے، بعض کے نزدیک قربانی کے ایک حصے کے برابر رقم صدقہ کرنا کافی ہے۔  نیز اس کی موجودہ رقم صدقہ کرنا ہوگی۔گزشتہ کی قیمت کا اعتبار نہیں۔الفتاوى الهندية (5/ 296):ولو لم يضح حتى مضت أيام النحر فقد فاته الذبح فإن كان أوجب على نفسه شاةً بعينها بأن قال: لله علي أن أضحي بهذه الشاة سواء كان الموجب فقيرًا أو غنيًا، أو كان المضحي فقيرًا وقد اشترى شاةً بنية الأضحية فلم يفعل حتى مضت أيام النحر تصدق بها حية، وإن كان من لم يضح غنيًّا ولم يوجب على نفسه شاةً بعينها تصدق بقيمة شاة اشترى أو لم يشتري، كذا في العتابية.فقط والله أعلم
                                                  
عنوان: بڑے جانور کی قربانی میں عقیقہ کا حصہ ملانا
سوال: ایک بڑے جانور کے سات حصوں میں قربانی اور عقیقہ دونوں کر سکتے ہیں یا نہیں؟ اگر ہاں تو اس کی نیت کیا ہوگی؟
جواب: جی ہاں! بڑے جانور میں بعض حصے قربانی اور بعض حصے عقیقے کی نیت سے کرسکتے ہیں، البتہ یہ حصے مجموعی طور پر سات سے زیادہ نہیں  ہوسکتے۔ باقی نیت دل کے ارادے کا نام ہے،  بڑا جانور قربان کرتے وقت دل میں  یہ نیت کرے کہ  اس میں سے اتنے حصے قربانی کے ہیں اور ایک حصہ یا دو حصے  فلاں کے عقیقہ کے ہیں۔وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد.(فتاوی شامی 6/ 326، کتاب الاضحیة، ط: سعید) فقط واللہ اعلم
                                                  
عنوان: کیا عورت پر مستقل قربانی کرنا لازم ہے؟
سوال: کیا عورت پر الگ سے قربانی واجب ہوتی ہے اگر وہ صاحب نصاب ہو؟
جواب: اگر کوئی عورت عید الاضحیٰ کے دنوں میں صاحبِ نصاب ہو تو اس پر مستقل قربانی کرنا واجب اور لازم ہے۔الفتاوى الهندية (1/ 191):وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان.فقط واللہ اعلم
                                                  
عنوان: قربانی کے جانور کی آلائش کا حکم
سوال: قربانی کی آلائش کا کیا حکم ہے؟ مدلل وضاحت فرمائیں!
جواب: سوال سے مقصود اوجھڑی وغیرہ کی حلت یا حرمت ہے تو حلال جانور کی اوجھڑی اور بٹ  کھانا جائز ہے، البتہ خوب پاک وصاف کرکے کھائیں۔’’امداد الفتاوی‘‘  میں ہے:’’ اوجھڑی کی حلت اس لیے ہے کہ اس میں کوئی وجہ حرمت کی نہیں،  فقہاء نے اشیائے حرام کو شمار کردیا ہے، یہ ان کے علاوہ ہے، یہ شمار ’’درمختار‘‘  کے مسائل شتٰی میں مذکور ہے: والغدة، والخصیة والمثانة، والمرارة، والدم المسفوح، والذكر۔ اهـ  (4/104)فتاویٰ رشیدیہ میں ہے:حلال جانور کی اوجھڑی اور بٹ دونوں حلال ہیں، یہ دونوں حلال جانور کے ان سات اجزاء میں شامل نہیں جو ناجائز ہیں؛ اس لیے حلال جانور کی بٹ اور اوجھڑی کا کھانا جائز ہے. (فتاوی رشیدیہ ، ص: ۵۵۱،۵۵۲، باقیات فتاوی رشیدیہ، ص ۳۶۸)’’فتاوی رحیمیہ‘‘  میں ہے: فقہاء نے جانور کی سات چیزوں  کو حرام قراردیا ہے ان سات چیزوں  میں  اوجھڑی شامل نہیں  ہے، لہذا اسے حلال کہا جائے گا، جو اسے حرام قرار دیتے ہیں  وہ دلیل پیش کریں۔(10/81، ط: دار الاشاعت) فقط واللہ اعلم
                                                  
عنوان: ایک خصیہ (کپورے) والے بکرے کی قربانی کا حکم
سوال: میرے پاس ایک بکرا ہے جس کا ایک خصیہ یا کپورہ پیدائشی نہیں ہے، اسے میں عیدلاضحی کی قربانی کے لیے رکھنا چاہتا ہوں۔ شریعت کے مطابق اس بارے میں کیا حکم ہے؟
جواب: ایک کپورے والے بکرےکی قربانی کرنا جائز ہے۔ فقط واللہ اعلم
                                                  
عنوان: سات دن سے پہلے فوت ہونے والے بچے کے عقیقہ کا حکم
سوال: اگر سات دن سے پہلے بچہ مر جائے تو کیا اس کے لیے عقیقہ کرنا چاہیے؟
جواب: ساتویں دن سے پہلے  مرنے والے بچے کا عقیقہ کر نا مستحب ہے۔ جیسا کہ اعلاءالسنن میں ہے:"قال:  ولو مات المولود قبل السابع استحبت العقيقة عندنا.  وقال الحسن البصري ومالك: لاتستحب." (كتاب الذبائح، باب افضلية ذبح الشاة في العقيقة، ط: ادارة القرآن)(عقیقہ کے مسائل کا انسائیکلوپیڈیا صفحہ69)فقط واللہ اعلم
                                                  
عنوان: عقیقہ کے بکرے کے  ناخن ٹوٹنے پر حکم
سوال: عقیقہ کے بکرے کے ناخن بڑھے ہوئے ہوں اور بڑھ کر ٹوٹ جائیں تو عقیقہ جائز ہے؟
جواب: صورتِ مسئولہ میں عقیقے کے جانور کے ناخن بڑھ کر ٹوٹ گئے ہوں، (لیکن اس جانور میں قربانی سے مانع کوئی عیب نہ ہو) تو اس جانور کو عقیقے میں ذبح کرنا جائز ہے۔  البتہ اگر ناخن اکھڑ کر اتنا زخم بن گیا ہو کہ چلتے وقت وہ جانور متاثرہ ٹانگ زمین پر بالکل نہ رکھے، بلکہ تین ٹانگوں کے سہارے چلے اور زخم والی  ٹانگ زمین سے اٹھا کر چلے تو یہ جانور میں عیب ہے، اس کی موجودگی میں عقیقہ درست نہیں ہوگا۔الفتاوى الهندية (5/ 297):ولاتجوز العمياء والعوراء البين عورها، والعرجاء البين عرجها وهي التي لاتقدر أن تمشي برجلها إلى المنسك.فقط واللہ اعلم
                                                  
عنوان: عقیقہ کرنے کے بعد بچے کا نام تبدیل کرنے کا حکم
سوال: عقیقہ ہو جانے کے بعد لڑکے کا نام بدلنے کا کیا حکم ہے؟
جواب: واضح رہے بچوں کے لیے کسی اچھے نام کا انتخاب کرنا (یعنی کوئی مناسب معنی والا نام رکھنا) والد کی ذمہ داری ہے،اگر کسی وجہ سے بچے کا ایسا نام رکھ دیا گیاہو، جو اسلامی تعلیمات کے منافی ہو (یعنی نامناسب معنی والا نام ہو) تو اسے بدل دینا چاہیے؛  نیز نبی پاک صلی اللہ علیہ وسلم کی عادت شریفہ یہ تھی کہ آپﷺ برے ناموں کو بدل کر اچھا نام رکھا کرتےتھے۔بصورتِ مسئولہ اگر عقیقہ کرنے سے پہلے بچے کا نام ایسا رکھا گیا ہے جس کا معنی نامناسب ہے تو اسے بدل کر کوئی مناسب معنی والا نام یا انبیاءکرام، صحابہ کرام یا صلحاء کے ناموں سے میں سے کسی نام کا انتخاب کیا جائےتو درست بھی ہے اور باعث برکت بھی ہے، اور دوبارہ عقیقہ کرنے کی ضرورت نہیں ہے۔ اور اگر پہلے نام کا معنی مناسب ہو تو اسے بدلنے کی ضرورت نہیں ہے، تاہم اس صورت میں بھی دوبارہ عقیقہ کی ضرورت نہیں ہوگی۔ترمذی شریف میں ہے:عن عائشة: أن النبي صلی الله علیه وسلم كان یغیر الإسم القبیح.(ابواب الأداب، باب ماجاء فی تغییر الأسماء، ج:2، ص:11، ط:قديمى كتب خانه)فیض القدیر شرح الجامع الصغیر میں ہے:قال رسول الله صلى الله عليه وسلم :سموا بأسماء الأنبياء.(رقم الحدیث:4717، ط:المكتبة التجارية، مصر)فقط والله أعلم
                                                  
عنوان: بچے کے عقیقے میں بکری کا حکم
سوال: کیا بچے کے عقیقہ میں بکری کو ذبح کرنا درست ہے؟
جواب: از روئے شرع بچے کی طرف سے عقیقہ کرنا ایک مسنون عمل ہے، اور عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے، بیل اور اونٹ سب میں عقیقہ ہوسکتا ہے، اور بڑے جانور  مثلاً: گائے بیل اور اونٹ میں جس طرح قربانی کے سات حصے ہوتے ہیں اس طرح سات عقیقے بھی ہوسکتے ہیں؛ لہذا عقیقہ میں بکری کو ذبح کیا جا سکتا ہے۔فتاوی شامی میں ہے:يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم. (6/ 336، کتاب الاضحیۃ، ط: سعید)فقط واللہ اعلم
                                                  
عنوان: قربانی کا گوشت غیر مسلم کو دینا
سوال: کیا قربانی کا گوشت غیر مسلم کو دے سکتے ہیں؟
جواب: قربانی کا گوشت غیر مسلم کو دیا جا سکتا ہے، البتہ مسلمان ضرورت مندوں میں قربانی کا گوشت تقسیم کرنا اولیٰ ہے۔الفتاوى الهندية (5/ 300):ويهب منها ما شاء للغني والفقير والمسلم والذمي، كذا في الغياثية.فقط واللہ اعلم
                                                  
عنوان: کتنی نقدی پر قربانی لازم ہو گی؟
سوال: کتنی نقد رقم موجود ہو تو قربانی واجب ہو گی؟
جواب: جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت اور استعمال سےزائد اتنا مال یا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے۔چاندی کے ریٹ اوپر نیچے ہوتے رہتے ہیں اس لیے بہتر یہ ہے کہ عید سے پہلے چاندی کا فی تولہ معلوم کر لیا جائے اور اس کو ساڑھے باون سے ضرب دے دیا جائے جو نتیجہ حاصل ہو وہی قربانی کا نصاب ہے اور اس قدر نقدی وغیرہ موجود ہونے کی صورت میں قربانی لازم ہو گی۔الفتاوى الهندية (1/ 191):وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان. فقط واللہ اعلم
                                                  
عنوان: چوری کی چھری سے جانور ذبح کیا
سوال: چھری چوری کی ہو تو ذبیحہ کا کھانا حلال ہے یا حرام؟
جواب: کسی کی چھری چوری کرنا  حرام ہے، اگر کسی نے چھری چوری کی تو اس پر توبہ کرنا لازم ہے، توبہ کی تکمیل کے لیے چھری اصل مالک کو لوٹانا ضروری ہے، تاہم اگر کسی نے چھری چوری کرکے اللہ کا نام لے کر جانور ذبح کیا، تو ذبیحہ حلال شمار ہوگا؛ کیوں کہ ذبیحہ کی حلت و حرمت کا تعلق اللہ کے نام پر ذبح کرنے، نا کرنے سے ہے، چھری کی چوری کے عمل کی وجہ سے حرمت ذبیحہ میں سرایت نہ کرے گی۔ فقط واللہ اعلم
                                                  
عنوان: قربانی کے بکرے کے کان میں ٹانکے لگے ہوں
سوال: میں نے بکرا منڈی سے ایک بکرے کا بچہ لیا تھا، اس کے ایک کان میں آپریشن کے سٹیچز کے نشان لگے ہوئے ہیں، شاید کوئی زخم ہوا تھا، پھر اسے بھرنے کے لیے سی دیا گیا ہے۔ کیا اِس بکرے کی قربانی ہوسکتی ہے؟
جواب: بکرے کا کان اگر کٹا ہوا نہیں ہے، بلکہ کٹے ہوئے کان کو سینے کے بعد صرف اس کا نشان رہ گیا ہے تو شرعاً اس کی قربانی درست ہے بشرطیکہ قربانی کے وقت  ایک سال عمر پوری ہوچکی ہو۔فتاویٰ شامی میں ہے:ومقطوع أكثر الأذن لو ذهب بعض الأذن  ... إن كان كثیرًا یمنع وإن یسرًا لایمنع.(۹/۴۶۸ ، زکریا ، و۹/۳۹۲ ، کتاب الأضحیۃ )فقط واللہ اعلم
                                                  
عنوان: میت کی طرف سے قربانی کی تفصیل
سوال: اپنے مرحومین کی طرف سے قربانی کی تفصیل بیان فرمائیں!
جواب: مرحومین کی طرف سے  قربانی کی دو صورتیں ہیں:۱) ان کے نام پر ہی حصہ خریدا  جائے اور ان ہی کی نیت سے ذبح کیا جائے۔۲) نفلی قربانی کی نیت سے حصہ خریدا جائے اور ذبح کر کے ثواب ان کو پہنچایا جائے۔دونوں صورتوں میں قربانی کا ثواب میت کوپہنچ جائے گا، اور دونوں صورتوں میں اس قربانی کا گوشت کھانا سب کے لیے جائز ہوگا۔البتہ اگر میت نے اپنی طرف سے قربانی کی وصیت کی ہو اور میت کے مال سے ہی قربانی کی جائے تو اس کا گوشت صدقہ کرنا ہوگا۔فتاوی شامی میں ہے:من ضحى عن الميت يصنع كما يصنع في أضحية نفسه من التصدق والأكل والأجر للميت والملك للذابح.  قال الصدر: والمختار أنه إن بأمر الميت لايأكل منها وإلا يأكل، بزازية، وسيذكره في النظم. (کتاب الاضحیۃ ج نمبر ۶ ص نمبر ۳۲۶،ایچ ایم سعید)امداد الفتاوی میں ہے:سوال:متوفی کی طرف سے قربانی کرنے کا کیا مطلب ہے، آیا اپنی طرف سے  ایک حصہ قربانی  کت کے اسی متوفی کو ثواب پہنچا دے، یا مثل دیگر شرکاء چندہ کے اس کا نام  صصہ پر قرار دے کر قربانی کر لے۔جواب:دونوں طرح درست ہے۔(کتاب الاضحیۃ ج نمبر ۳ ص نمبر ۵۳۳، دار الاشاعت)فقط واللہ اعلم
                                                  
عنوان: پیشاب پینے والے بکرے کی قربانی کاحکم
سوال: جو بکرا اپنا پیشاب پیتا ہو کیا اس کی قربانی جائز ہے؟
جواب: جوبکرا پیشاب پینے کا عادی ہو جس کی وجہ سے اس کے گوشت میں بدبو ہوگئی ہو تو  جب تک اس کے گوشت میں بدبو باقی رہے اس کا گوشت مکروہ ہے،  تاہم چوں کہ وہ دوسری صاف غذا بھی کھاتا ہے؛ اس لیے اس کی قربانی جائز ہوگی۔اس صورت میں اس کو اتنے دن تک اس طرح باندھ کر رکھا جائے کہ وہ پیشاب نہ پی سکے اور اس کے گوشت کی بدبو ختم ہوجائے  تو پھر اس کا گوشت کھانے  میں کراہت نہیں ہوگی۔ اس کی تحدید بعض نے دس دن سے اور بعض نے چار دن سے کی ہے،  اور بعض فقہاء فرماتے ہیں اس کی تحدید نہیں ہے، بلکہ اتنی مدت تک اس کو اس طرح رکھا جائے جس سے اس کے گوشت کی بدبو ختم ہوجائے تو اس کی کراہت ختم ہوجائے گی، اور یہی راجح ہے۔الفتاوى الهندية (5/ 299):والخصي أفضل من الفحل؛ لأنه أطيب لحمًا، كذا في المحيط.الدر المختار وحاشية ابن عابدين (رد المحتار) میں ہے :  (و) لا (الجلالة) التي تأكل العذرة ولا تأكل غيرها.(قوله: ولا الجلالة إلخ) أي قبل الحبس. قال في الخانية: فإن كانت إبلًا تمسك أربعين يومًا حتى يطيب لحمها، والبقر عشرين وللغنم عشرة، (قوله: ولاتأكل غيرها) أفاد أنها إذا كانت تخلط تجزي ط. (6/ 325)فتاوى هنديہ میں ہے: ولاتجوز الجلالة وهي التي تأكل العذرة ولاتأكل غيرها، فإن كانت الجلالة إبلًا تمسك أربعين يومًا حتى يطيب لحمها، والبقر يمسك عشرين يومًا، والغنم عشرة أيام، والدجاجة ثلاثة أيام، والعصفور يومًا، كذا في فتاوى قاضي خان.فقط واللہ اعلم
                                                  
عنوان: رسول اللہ ﷺ کی طرف سے کی گئی قربانی کا گوشت کھانے کا حکم
سوال: قربانی حضورِ اکرم صلی ا للہ علیہ و آلہ وسلم کی طرف سے کی جائے تو کیا وہ سارا حصہ غریبوں میں دیا جاتا ہے؟
جواب: اگر کوئی شخص رسول اللہ ﷺ کی طرف سے قربانی کرے تو اس کا سارا گوشت غریبوں میں تقسیم کرنا ضروری نہیں ہے، بلکہ عام قربانی کی طرح اس میں سے خود بھی کھا سکتا ہے اور افضل طریقہ یہ ہے کہ اس میں سے ایک حصہ غرباء میں دے دے اور ایک حصہ رشتہ داروں میں دے دے  اور ایک حصہ خود رکھے۔الدر المختار وحاشية ابن عابدين (رد المحتار)(6/ 335):(قوله: وعن ميت) أي لو ضحى عن ميت وارثه بأمره ألزمه بالتصدق  بها وعدم الأكل منها، وإن تبرع بها عنه له الأكل؛ لأنه يقع على ملك الذابح والثواب للميت.فقط والله أعلم
                                                  
عنوان: مماتی کو اپنے ساتھ قربانی میں شامل کرنا
سوال: کیا مماتیوں کو اپنے ساتھ قربانی میں شامل کرنے سے قربانی پر کوئی فرق پڑے گا؟
جواب: جو لوگ رسول اللہ صلی اللہ علیہ وسلم کے دنیا سے پردہ فرمانے کے بعد حیات النبی ﷺ کا انکار کرتے ہیں ان کو  عرف میں''مماتی''  کہا جاتا ہے، عقیدۂ حیات النبی اہلِ سنت و الجماعت کا اجماعی عقیدہ ہے، جس کا منکر اہلِ سنت و الجماعت سے خارج اور گم راہ  و اہلِ ہوی میں سے ہے، لیکن یہ کافر یا مشرک نہیں؛ اس لیے ایسے شخص کو اگر اپنے ساتھ  قربانی میں شامل کرلیا تو قربانی ہوجائے گی، لیکن شامل نہ کرنا  بہتر ہے۔الفتاوى الهندية (5/ 304):وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لايجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لايتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لايجوز عندنا. فقط والله أعلم
                                                  
عنوان: کیا بیوی اپنے شوہر کی کمائی سے قربانی کر سکتی ہے؟
سوال: کیا بیوی اپنے شوہر کی کمائی سے قربانی کر سکتی ہے؟
جواب: اگر شوہر اپنی کمائی کی رقم اپنی بیوی کو دے دیتا ہے اور بیوی اس رقم سے اپنی قربانی کرتی ہے یا شوہر بیوی کو بتاکر اس کی طرف سے قربانی کرتاہے تو اس میں شرعاً کوئی حرج نہیں، بیوی کی قربانی درست ہو جائے گی۔ فقط واللہ اعلم
                                                  
عنوان: ٍقربانی، عقیقہ، نذر، اورصدقہ کے جانوروں کی عمروں کی حد!
سوال: جیسے قربانی کے لیے بکرے کی عمرسال ہوناضروری ہے، ایسے ہی صدقاتِ نافلہ کےبکرےکی عمربھی اتنی ضروری ہے اوربقیہ جانوروں کابھی یہی معاملہ ہے؟
جواب: بصورتِ مسئولہ مندرجہ ذیل جانوروں کے لیے شرعاً عمر مقرر ہے:1:قربانی کا جانور۔ 2: عقیقہ کا جانور۔ 3:دمِ قران۔ 4:دمِ  تمتع۔ 5:دمِ احصار۔  6:دمِ جنایت۔ 7:غیر متعین جانور کی نذر مانی گئی ہو۔چنانچہ مذکورہ جانوروں میں سے بکری، بکرے، دنبہ اور بھیڑ کے لیے کم از کم ایک سال کی عمر کا ہونا ضروری ہے۔  البتہ اگر دنبہ، بھیڑ پورے سال کا نہ ہو، لیکن اتنا توانا اور صحت مند ہو کہ سال بھر کے دنبہ اور بھیڑوں کے ساتھ کھڑا کیا جائے تو یہ ان سے چھوٹا نظر نہ آئے تو اس کی قربانی بھی جائز ہے۔جب کہ صدقہ کے جانور میں عمر کی کوئی قید نہیں ہوتی، بلکہ صدقہ کرنے والا جتنی مالیت کا جانور اللہ کے راستہ میں صدقہ کرنا چاہے کرسکتا ہے اور وہ جتنی مالیت صدقہ کرے گا اتنی مالیت کا اُسے اجر وثواب ملے گا۔اسی طرح اگر متعین جانور کی نذر مانی گئی ہو تو وہ جتنی بھی عمر کا ہے اس کا نذر ماننا درست ہے اور کم یا یازیاہ عمر کے جانور کا نفلی صدقہ بھی جائز ہے۔البحر الرائق میں ہے:وجاز الثنی من الکل والجذع من الضأن ، لقولہٖ علیہ الصلاۃ والسلام: لاتذبحوا إلامسنة إلا أن یعسر علیکم فتذبحوا جذعة من الضأن … والثنی من الضأن والمعز ابن مسنة.(البحر الرائق، کتاب الأضحیۃ، ج:۷، ص:۱۷۷، ط:رشیدیہ)فتاوی شامی میں ہے:ثم یعق عند الحلق عقیقة ... وهي شاة تصلح للأضحیة. (الدر المختار مع شرحہ رد المحتار، ج:۶، ص:۳۳۶، ط:سعید)فتاوی شامی میں ہے:ولا يجوز في الهدايا إلا ما جاز في الضحايا.(باب الھدی،ج:2،ص:614،ط:ایچ ایم سعید)بدائع الصنائع فی ترتیب الشرائع میں ہے:وإذا أوجب على نفسه الهدىفهو بالخيار بين الأشياء الثلاثة ان شاء أهدى شاة و إن شاء بقرةً وإن شاء إبلًا ... ولايجوز فيهما إلا مايجوز في الأضاحي وهو الثني من الإبل والبقر والجذع من الضأن إذا كان ضخمًا.(کتاب النذر،ج:6،ص:332،ط:دارالحدیث القاھرۃ)مرقاة المفاتيح شرح مشكاة المصابيح میں ہے:قال رسول الله صلى الله عليه وسلم : " «يا نساء المسلمات لا تحقرن جارة لجارتها ولو فرسن شاة» «ولو فرسن شاة»  أي: ولو أن تهدي أو تصدق فرسن شاة وهو لحم بين ظلفي الشاة وأريد به المبالغة أي: ولو شيئا يسيرا وأمرا حقيرا لقوله - تعالى - {فمن يعمل مثقال ذرة خيرا يره} [الزلزلة: 7] ولأمره - عز وجل - بالإحسان إلى الجار بقوله {والجار ذي القربى والجار الجنب} [النساء: 36] والمعنى لا تمتنع إحداكن من الهدية أو الصدقة لجارتها احتقارا للموجود عندها وقيل: يجوز أن يكون الخطاب لمن أهدى إليهن، فالمعنى لا تحقرن إحداكن هدية جارتها بل تقبلها وإن كانت قليلة، وفيه حث على الهدية واستجلاب القلوب بالعطية.(باب فضل الصدقةج:4،ط:343،ط:مکتبه حنیفیه)فقط والله أعلم
                                                  
عنوان: کانٹے اور کنڈی کے ذریعے مچھلی کا شکار کرنا
سوال: مچھلی کو جال ڈال کر پکڑنا تو صحیح ہے، لیکن جو طریقہ کنڈی /کانٹے پر کھانا لگاکر ڈالا جاتا ہے اور جب مچھلی کھانا /رزق دیکھ کر کھاتی ہے کانٹا اس کے حلق میں پھنس جاتا ہے، کیا یہ طریقہ صحیح ہے، رزق کی لالچ دے کر تکلیف دے طریقہ سے شکار کرنا کیا جائز ہے؟
جواب: اللہ تعالیٰ نے   چوپائے، پرندے اور سمندری جانور اور کائنات کی دیگر چیزیں انسان کے فائدے کے لیے بنائی ہیں اور ان میں سے بعض کا کھانا حلال کیا ہے اور بعض کا کھانا حرام کیا ہے، مچھلی کی تمام اقسام حلال ہیں، اس لیے ان کا کسی بھی جائز غرض کے لیے  شکار کرنا جائز ہے، شکار کا جائز ہونا قرآن و حدیث سے ثابت ہے، البتہ محض شوقیہ، لہو لعب کے لیے یا بے مقصد شکار کرکے جانور کو مارنا  جائز نہیں ہے۔نیز شریعت میں شکار کا  کوئی خاص طریقہ مقرر نہیں ہے، اگر  معروف طریقہ سے شکار کیا جائے اور اس سے جانور کو تکلیف بھی پہنچ جائے تو  اس  کی گنجائش ہوگی، جیسے تیر کے ذریعے شکار کرنے یا کتے یا باز کے ذریعے شکار کرنے  میں  بھی جانور کو تکلیف ہوتی ہے، لیکن اس کی ممانعت نہیں ہے، بلکہ نصوص میں اس کی اجازت اور احکام موجود ہیں، البتہ جب معاملہ اختیاری ہو تو   ایسے طریقہ اختیار کرنا چاہیے جس سے جانور کو کم سے کم تکلیف ہو۔نیز ہر مچھلی کو جال کے ذریعے شکار نہیں کیا جاسکتا اور نہ ہی ہر جگہ جال کا طریقہ قابلِ عمل ہوتا ہے، لہذا مچھلی کو کانٹے اور کنڈی کے ذریعے شکار کرنا جائز ہے۔فتاوی شامی میں ہے:"( هو مباح ) بخمسة عشر شرطاً مبسوطة في العناية، وسنقرره في أثناء المسائل ( إلا ) لمحرم في غير المحرم أو ( للتلهي ) كما هو ظاهر (أو حرفةً) على ما في الأشباه.قال المصنف: وإنما زدته تبعاً له، وإلا فالتحقيق عندي إباحة اتخاذه حرفةً؛ لأنه نوع من الاكتساب، وكل أنواع الكسب في الإباحة سواء على المذهب الصحيح، كما في البزازية وغيرها". (27/234)المبسوط للسرخسی میں ہے :"( كتاب الصيد ) قال الشيخ الإمام الأجل الزاهد شمس الأئمة وفخر الإسلام أبو بكر محمد بن أبي سهل السرخسي رحمه الله إملاءً: اعلم بأن الاصطياد مباح في الكتاب والسنة، أما الكتاب فقوله تعالى: {وإذا حللتم فاصطادوا} وأدنى درجات صفة الأمر الإباحة، وقال الله تعالى: {أحل لكم صيد البحر} الآية، والسنة قوله صلى الله عليه وسلم: {الصيد لمن أخذه}، فعلى هذا بيان أن الاصطياد مباح مشروع؛ لأن الملك حكم مشروع فسببه يكون مشروعاً، وهو نوع اكتساب وانتفاع بما هو مخلوق لذلك فكان مباحاً، ويستوي إن كان الصيد مأكول اللحم أو غير مأكول اللحم لما في اصطياده من تحصيل المنفعة بجلده أو دفع أذاه عن الناس". (11/398)فتح الباری میں ہے:"(قوله: باب كل لهو باطل ) إذا شغله أي شغل اللاهي به عن طاعة الله أي كمن النهي بشيء من الأشياء مطلقاً سواء كان مأذوناً في فعله أو منهياً عنه كمن اشتغل بصلاة نافلة أو بتلاوة أو ذكر أو تفكر في معاني القرآن مثلاً حتى خرج وقت الصلاة المفروضة عمداً فإنه يدخل تحت هذا الضابط، وإذا كان هذا في الأشياء المرغب فيها المطلوب فعلها فكيف حال ما دونها". (11/91ط:دارالمعرفة)فقط والله اعلم
                                                  
عنوان: کیا بغیر وضو ذبح کر سکتے ہیں؟
سوال: کیا کسی جانور (مرغ یا بکری وغیرہ) کو وضو کیے بغیر ذبح کرسکتے ہیں؟
جواب: جانور کو ذبح کرتے وقت با وضو ہونا شرعاً ضروری نہیں، البتہ ذبح کرتے وقت اللہ کا نام لینا ضروری ہے، لہذا صورتِ مسئولہ میں بغیر وضو ذبح کرنے میں کوئی حرج نہیں۔فتاوی ہندیہ میں ہے:(وَمِنْهَا) التَّسْمِيَةُ حَالَةَ الذَّكَاةِ عِنْدَنَا أَيُّ اسْمٍ كَانَ، وَسَوَاءٌ قَرَنَ بِالِاسْمِ الصِّفَةَ بِأَنْ قَالَ: اللَّهُ أَكْبَرُ، اللَّهُ أَعْظَمُ، اللَّهُ أَجَلُّ، اللَّهُ الرَّحْمَنُ، اللَّهُ الرَّحِيمُ، وَنَحْوُ ذَلِكَ، أَوْ لَمْ يَقْرُنْ بِأَنْ قَالَ: اللَّهُ، أَوْ الرَّحْمَنُ، أَوْ الرَّحِيمُ، أَوْ غَيْرُ ذَلِكَ، وَكَذَا التَّهْلِيلُ وَالتَّحْمِيدُ وَالتَّسْبِيحُ وَسَوَاءٌ كَانَ جَاهِلًا بِالتَّسْمِيَةِ الْمَعْهُودَةِ أَوْ عَالِمًا وَسَوَاءٌ كَانَتْ التَّسْمِيَةُ بِالْعَرَبِيَّةِ أَوْ بِالْفَارِسِيَّةِ أَوْ أَيِّ لِسَانٍ كَانَ وَسَوَاءٌ كَانَ لَا يُحْسِنُ الْعَرَبِيَّةَ أَوْ يُحْسِنُهَا، كَذَا رَوَى بِشْرٌ عَنْ أَبِي يُوسُفَ - رَحِمَهُ اللَّهُ تَعَالَى -، وَلَوْ أَنَّ رَجُلًا سَمَّى عَلَى الذَّبِيحَةِ بِالرُّومِيَّةِ أَوْ بِالْفَارِسِيَّةِ وَهُوَ يُحْسِنُ الْعَرَبِيَّةَ أَوْ لَا يُحْسِنُهَا أَجْزَأَهُ ذَلِكَ عَنْ التَّسْمِيَةِ. وَمِنْ شَرَائِطِ التَّسْمِيَةِ أَنْ تَكُونَ التَّسْمِيَةُ مِنْ الذَّابِحِ حَتَّى لَوْ سَمَّى غَيْرُهُ وَالذَّابِحُ سَاكِتٌ وَهُوَ ذَاكِرٌ غَيْرُ نَاسٍ لَا يَحِلُّ.(وَمِنْهَا) أَنْ يُرِيدَ بِهَا التَّسْمِيَةَ عَلَى الذَّبِيحَةِ، فَإِنْ أَرَادَ بِهَا التَّسْمِيَةَ لِافْتِتَاحِ الْعَمَلِ لَا يَحِلُّ، وَعَلَى هَذَا إذَا قَالَ: الْحَمْدُ لِلَّهِ، وَلَمْ يُرِدْ بِهِ التَّسْمِيَةَ بَلْ أَرَادَ بِهِ الْحَمْدَ عَلَى سَبِيلِ الشُّكْرِ لَايَحِلُّ، وَكَذَا لَوْ سَبَّحَ أَوْ هَلَّلَ أَوْ كَبَّرَ وَلَمْ يُرِدْ بِهِ التَّسْمِيَةَ عَلَى الذَّبِيحَةِ، وَإِنَّمَا أَرَادَ بِهِ وَصْفَهُ بِالْوَحْدَانِيَّةِ وَالتَّنَزُّهِ عَنْ صِفَاتِ الْمُحْدِثِ لَا غَيْرُ لَا يَحِلُّ، كَذَا فِي الْبَدَائِعِ، وَلَوْ عَطَسَ فَقَالَ: الْحَمْدُ لِلَّهِ يُرِيدُ بِهِ التَّحْمِيدَ عَلَى الْعُطَاسِ فَذَبَحَ لَا يَحِلُّ، كَذَا فِي فَتَاوَى قَاضِي خَانْ.(وَمِنْهَا) تَجْرِيدُ اسْمِ اللَّهِ تَعَالَى مِنْ غَيْرِهِ، وَإِنْ كَانَ اسْمَ النَّبِيِّ.(وَمِنْهَا) أَنْ يَقْصِدَ بِذِكْرِ اسْمِ اللَّهِ تَعْظِيمَهُ عَلَى الْخُلُوصِ لَا يَشُوبُهُ مَعْنَى الدُّعَاءِ، حَتَّى لَوْ قَالَ: اللَّهُمَّ اغْفِرْ لِي لَمْ يَكُنْ ذَلِكَ تَسْمِيَةً؛ لِأَنَّهُ دُعَاءٌ وَالدُّعَاءُ لَا يُقْصَدُ بِهِ التَّعْظِيمُ الْمَحْضُ، وَأَمَّا وَقْتُ التَّسْمِيَةِ فَوَقْتُهَا عَلَى الذَّكَاةِ الِاخْتِيَارِيَّةِ وَقْتَ الذَّبْحِ لَا يَجُوزُ تَقْدِيمُهَا عَلَيْهِ إلَّا بِزَمَانٍ قَلِيلٍ لَا يُمْكِنُ التَّحَرُّزُ عَنْهُ، وَأَمَّا وَقْتُ الِاضْطِرَارِيَّةِ فَوَقْتُهَا وَقْتُ الرَّمْيِ وَالْإِرْسَالِ.(كِتَابُ الذَّبَائِحِ، الْبَابُ الْأَوَّلُ فِي رُكْنِهِ وَشَرَائِطِهِ وَحُكْمِهِ وَأَنْوَاعِهِ، ٥ / ٢٨٥ - ٢٨٦، ط: دار الفكر)فقط والله أعلم
                                                  
عنوان: عقیقہ کے احکام
سوال: لڑکے اور لڑکی کے لیے جانور کا کیا حساب ہے، عقیقہ کے لیے؟ تفصیل سے بتا دیں!
جواب: بچے کی پیدائش پر شکرانہ کے طور پر جو قربانی کی جاتی ہے اسے ’’عقیقہ‘‘  کہتے ہیں،عقیقہ کرنا مستحب ہے، اور  عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14) دن، ورنہ اکیسویں (21) دن کرے، اس کے بعد عقیقہ کرنا مباح ہے، اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے ، بیل اور اونٹ سب میں عقیقہ ہوسکتا ہے، اور بڑے جانور  مثلاً گائے بیل اور اونٹ میں جس طرح قربانی کے سات حصے ہوتے ہیں اسی طرح سات عقیقے بھی ہوسکتے ہیں۔ لہذا اگر لڑکا ہو تو دو بکرے یا بکریاں یا دو بھیڑ، اور لڑکی ہو تو ایک بکری یا بھیڑ ذبح کرے یا بڑے جانور ( گائے، بیل، اونٹ) میں لڑکے کے لیے دو حصے اور لڑکی کے لیے ایک حصہ رکھ لیا جائے۔المستدرك  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه ". ( المستدرک علی الصحیحین للحاکم (4/ 266) رقم الحدیث: 7595،  کتاب الذبائح، ط: دار الكتب العلمية، بيروت)إعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: إدارة القرآن والعلوم الإسلامیة)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘. (6/ 336، کتاب الأضحیة، ط: سعید)وفیه أیضاً: ’’وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد، ذكره محمد، ولم يذكر الوليمة. وينبغي أن تجوز؛ لأنها تقام شكرًا لله تعالى على نعمة النكاح، ووردت بها السنة، فإذا قصد بها الشكر أو إقامة السنة فقد أراد القربة‘‘. (6/ 326، کتاب الأضحیة، ط: سعید) فقط واللہ اعلم
                                                  
عنوان: ذی الحجہ کے ایام میں سر کے بال کے علاوہ جسم کے باقی زائد بال کاٹنے کا حکم
سوال: کیا عورتیں سر کے بال اور ناخنوں کے علاوہ جسم کے کسی بھی حصے یعنی ہونٹوں کے اوپر، بغلوں، ٹانگوں اور شرم گاہ کے بال قربانی سے چند دن پہلے جسم سے اتار سکتی ہیں یا اس کی ممانعت ہے؟
جواب: بصورتِ مسئولہ  ذی الحجہ کا چاند نظر آجانے کے بعد سے لے کر قربانی کرنے تک  جسم کےکسی بھی حصے کے بال یا ناخن وغیرہ  نہ کاٹنا ان افراد کے لیے مستحب ہے جو قربانی کرنے کا ارادہ رکھتے ہوں، یہ حکم فرض یا واجب نہیں، پس اگر کسی نے اس دنوں میں بال یا ناخن کاٹ لیے تو یہ ممنوع نہیں ہے۔ تاہم بال اور ناخن نہ کاٹنے کے اس استحبابی حکم میں سر کے بالوں کی طرح پورے جسم کے کسی بھی حصے کے بال اور جسم کے کسی بھی حصے کی کھال وغیرہ بھی داخل ہے۔  نیز وہ افراد جنہیں اپنے غیر ضروری بال یا ناخن کاٹے چالیس دن کی مدت ہو گئی ہو یا ان دنوں میں ہو رہی ہو یا چالیس دن کی مدت تو نہ ہو، لیکن اتنے بڑے ہوگئے ہوں کہ حرج محسوس ہو یا نظافت و طہارت میں خلل ہو تو ان کے لیے مذکورہ حکم نہیں ہے، لہٰذا انہیں ان دنوں میں بال، ناخن کاٹنے چاہییں۔مرقاة المفاتيح میں ہے:قال التوربشتي: ذهب بعضهم إلى أن النهي عنهما للتشبه بحجاج بيت الله الحرام المحرمين، والأولى أن يقال: المضحي يرى نفسه مستوجبةً للعقاب وهو القتل، ولم يؤذن فيه، ففداها بالأضحية، وصار كل جزء منها فداءً كل جزء منه، فلذلك نهي عن مس الشعر والبشر ؛ لئلا يفقد من ذلك قسط ما عند تنزل الرحمة، وفيضان النور الإلهي، ليتم له الفضائل، ويتنزه عن النقائص.(کتاب الاضحیة،ج:3،ص:1081،ط:مکتبه امدادیه)العرف الشذی میں ہے:'و مسألة حديث الباب مستحبة،  و الغرض التشاكل بالحجاج . (ج:1،ص:278،ط:ایچ ایم سعید)مرقاۃ المفاتیح  میں ہے:عن ابن عمر قال: قال رسول الله صلي الله عليه وسلم: أمرت بيوم الاضحي عيداً جعله الله لهذه الأمة، قال له رجل: يا رسول الله! أرأيت ان لم أجد إلا منيحة أنثى أفأضحي بها؟ قال: لا! ولكن خذ من شعرك و أظفارك و تقص شاربك و تحلق عانتك، فذلك تمام أضحيتك عند الله. رواه أبو داؤد و النسائي.(كتاب الأضحية، ٣/ ٣١٦، ط: امدادية)فقط والله أعلم
                                                  
عنوان: نفلی قربانی کے حصے کی رقم تمام شرکاء سے لینا
سوال: اگر گائے  قربان کرنی ہے، اس کے پانچ شریک ہیں، اب یہ چاہتے ہے کہ جو حصے بچے ہیں، یہ حضورﷺ اور دوسرے کسی بزرگ کے نام پر شامل  کریں اوران دو حصوں کے پیسے سارے شریک دیں گے، کیا یہ درست ہے؟
جواب: قربانی کے بڑے جانور (مثلا گائے، بیل، بھینس اور اونٹ یا اونٹنی) میں ایک سے لے کر سات تک حصے کیے جاسکتے ہیں، لیکن سات سے زیادہ حصے کرنا جائز نہیں ہیں، یعنی کسی شریک کا حصہ ساتویں حصہ سے کم رکھنا جائز نہیں ہے، ورنہ قربانی درست نہیں ہوگی۔ ساتویں حصے سے کم ہونے کی ایک صورت یہ ہے کہ ایک جانور میں سات سے زائد افراد شریک ہوجائیں، مثلاً ایک بڑے جانور میں آٹھ افراد شریک ہوجائیں تو ہر شریک  کا حصہ  ساتھویں  حصہ سے کم ہوگا اور کسی بھی شریک کی قربانی صحیح نہیں ہوگی، اورساتویں حصے سے کم ہونے کی دوسری صورت یہ ہے کہ کسی شریک نے ایک حصہ سے کم مثلاً: آدھا یا تہائی حصہ لیا ہے تب بھی قربانی درست نہیں ہوگی۔ اسی طرح بڑے جانور ( مثلاً: گائے  وغیرہ ) کے ایک حصے میں قربانی کی نیت سے ایک سے زائد افراد شریک نہیں ہو سکتے۔لہذا صورتِ مسئولہ میں قربانی کی گائے میں شریک پانچ افراد کا بقیہ دوحصے نبی کریم ﷺاور کسی بزرگ کے نام سے شامل کرنااجروثواب کا باعث ہے، لیکن ان دوحصوں کی پانچ افراد کی جانب سے مشترکہ طور پر نیت کرنا درست نہیں، بلکہ اس کا طریقہ یہ ہے کہیہ پانچوں افراد مل کر دو حصوں کی رقم جمع کرکے ان دو حصوں کی رقم کسی ایک یا دو آدمیوں کو ہبہ (گفٹ) کردیں، پھر یہ ایک یا دو آدمی اپنی طرف سے یہ دوحصے شامل کرکے اس نفلی قربانی کی رقم  حضور ﷺ یا دیگر مرحومین کے ایصالِ ثواب کے لیے دے دیں۔ اس سے قربانی کرنے والوں  کو بھی ثواب ملے گا اور ان شاء اللہ باقی شرکاء (جنہوں نے اپنے حصے کی رقم ہبہ کردی ہے وہ) بھی پورے ثواب کے حق دار ہوں گے۔بدائع الصنائع میں ہے:'' وأما قدره فلايجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر، فبقي الأمر في الغنم على أصل القياس.فإن قيل: أليس أنه روي أن رسول الله صلى الله عليه وسلم ضحى بكبشين أملحين أحدهما عن نفسه والآخر عمن لايذبح من أمته، فكيف ضحى بشاة واحدة عن أمته عليه الصلاة والسلام؟(فالجواب): أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته لا للإجزاء وسقوط التعبد عنهم، ولا يجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء''.(5/70، كتاب الأضحیه، ط: سعید)الفتاوى الهندية (5/ 304):والبقر والبعير يجزي عن سبعة إذا كانوا يريدون به وجه الله تعالى، والتقدير بالسبع يمنع الزيادة، ولا يمنع النقصان، كذا في الخلاصة. فقط واللہ اعلم
                                                  
عنوان: تیرہ ذو الحجہ کو صاحبِ نصاب بننے کی وجہ سے ان دن قربانی کرنا
سوال: اگر کوئی شخص ایامِ تشریق کے آخری دن (١٣ ذی الحجہ) کو صاحب نصاب ہوا تو کیا وہ اس دن قربانی کرسکتا ہے؟
جواب: واضح رہے کہ قربانی کے وجوب کا تعلق ایام نحر کے ساتھ ہے، نہ کہ ایامِ تشریق کے ساتھ، اور ایام نحر تین ہیں: دس، گیارہ اور بارہ ذو الحجہ، پس اگر کوئی شخص ان تین دنوں میں صاحبِ نصاب نہ تھا، بلکہ تیرہ ذو الحجہ کو صاحبِ نصاب ہوا تو اس کے ذمہ قربانی واجب نہ ہوئی اور فقہِ حنفی میں تیرہ ذو الحجہ چوں کہ قربانی کے لیے مشروع ہی نہیں، اس لیے اس دن قربانی کرنے کی اجازت نہ ہو گی۔بدائع الصنائع في ترتيب الشرائع (5/ 65):وأما وقت الوجوب فأيام النحر فلاتجب قبل دخول الوقت؛ لأن الواجبات المؤقتة لاتجب قبل أوقاتها كالصلاة والصوم ونحوهما، وأيام النحر ثلاثة: يوم الأضحى - وهو اليوم العاشر من ذي الحجة - والحادي عشر، والثاني عشر وذلك بعد طلوع الفجر من اليوم الأول إلى غروب الشمس من الثاني عشر.فقط والله أعلم
                                                  
عنوان: حلال جانور کے حرام اجزاء
سوال: کیا حلال جانور کے بھی کچھ اجزاء حرام ہوتے ہیں؟ تفصیل سے بیان فرما دیں!
جواب: حلال جانورکی سات چیزیں حرام ہیں جن کا کھاناجائزنہیں ہے:1۔ دم مسفوح یعنی بہنےوالاخون۔2۔ پیشاب کی جگہ(نرومادہ کی)۔3۔ خصیے(فوطے)۔4۔ پاخانے کی جگہ۔5۔ غدود(سخت گوشت) یہ ہر جانور میں نہیں ہوتا، بعض اوقات بیماری کی وجہ سے گوشت سخت ہوجاتا ہے۔6۔ مثانہ(پیشاب کی تھیلی)۔7۔ پتہ۔بعض فقہاء نےحرام مغزکوبھی حرام لکھا ہے، لیکن راجح قول یہ ہے کہ یہ حرام نہیں ہے۔ کفایت المفتی میں ہے کہ حرام مغز نہ حرام ہے نہ مکروہ۔پیٹھ کی ہڈی میں کمرسےلےکرگردن تک سفید ڈوری حرام مغزکہلاتی ہے۔ فقط واللہ اعلم
                                                  
عنوان: پلاٹ ملکیت میں ہونے کی وجہ سے قربانی کا حکم
سوال: ایک بندہ جو کہ  کرائے کے گھر میں رہتا ہے،  اور اس نے کچھ سال پیسے جمع کر کے ایک پلاٹ خریدا، لیکن اس کے پاس اس کو بنانے کے پیسے نہیں، وہ پلاٹ خالی پڑا ہے اور اس کا روزگار وین چلانا ہے،  جو کہ  اسکول بند ہونے کی وجہ سے بند ہے،  اب پوچھنا یہ ہے کہ آیا اس پر پلاٹ کی وجہ سے قربانی فرض ہے  یا نہیں؟
جواب: صورتِ مسئولہ میں اگر مذکورہ پلاٹ رہائش اختیار کرنے کی نیت سے خریدا تھا تو اس صورت میں اس پلاٹ کی وجہ سے نہ اس پر زکات واجب ہوگی اور نہ ہی قربانی، البتہ اگر مذکورہ پلاٹ آگے فروخت کرنے کی نیت سے خریدا ہو تو اس صورت میں مذکورہ پلاٹ کی وجہ سے زکات بھی واجب ہوگی اور قربانی بھی، بشرطیکہ مذکورہ پلاٹ کی مالیت نصاب سے زیادہ ہو، اور اس شخص کے ذمہ قرض نہ ہو، یا قرض منہا کرنے کے بعد بھی نصاب کے بقدر مالیت بنتی ہو۔الدر المختار وحاشية ابن عابدين (رد المحتار) میں ہے:وشرائطها: الإسلام والإقامة واليسار الذي يتعلق به) وجوب (صدقة الفطر)(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لويدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم' (٦ / ٣١٢ )فقط واللہ اعلم
                                                  
عنوان: قربانی کے وجوب میں سونا و چاندی میں سے کس نصاب کا اعتبار ہوگا؟
سوال: آج کل ایک فتویٰ جاری ہوا ہے  کہ معیار قربانی سونے کا نصاب ہے نہ کہ چاندی؛ کیوں کہ چاندی بہت سستی ہو گئی ہے، جس کی وجہ سے غریب کا حرج ہے، جس کے پاس 40 ہزار روپے ہیں، اس پر بھی قربانی واجب ہے۔ زکات کے لیے چاندی ہی رہے گی؛ کیوں کہ اس میں غریب کا فائدہ ہے۔ کیا فتویٰ درست ہے اور ہمارے علماء کی طرف سے ہی ہے؟
جواب: صورتِ مسئولہ میں وجوبِ قربانی کے حوالے سے معیار چاندی کا ہی نصاب ہے، اس حوالے سے فتوی میں کسی قسم کی تبدیلی نہیں، جمہور اہلِ علم کے رائے یہی ہے۔نیز وجوب کی ادائیگی کے لیے ہرگز ضروری نہیں کہ ساٹھ ستر ہزار یا اس سے زیادہ رقم کا جانور قربان کیا جائے، وجوب کی ادائیگی کے لیے چند ہزار کا ایک حصہ کرلینا کافی ہے۔مزید تفصیل کے لیے دیکھیے:قربانی کے نصاب کا معیار سونا یا چاندی؟فقط واللہ اعلم
                                                  
عنوان: نفلی قربانی کا حصہ قربانی سے پہلے کسی اور کو دینا
سوال: میں نے اپنی واجب قربانی کے لیے گائے خریدی۔جب کہ اسی جانور میں دوحصے مرحومین کے بھی رکھے۔ اب سوال یہ ہے کہ ان مرحومین کی دونفل قربانی میں سے ایک حصہ میں  ایک اور زندہ صاحبِ نصاب کو شامل کرنا  چاہتا ہوں۔ کیا ایسا کرنا درست ہوگا؟
جواب: صورتِ مسئولہ میں اپنے دو نفلی حصوں میں سے ایک حصہ کم کرکے کسی اور کو شریک کرنا جائز ہے، تاہم مناسب نہیں۔  فقط واللہ اعلم
                                                  
عنوان: قربانی کےشرکاء میں سے کسی شریک کو بغیر تقسیم ہوئے قربانی کاگوشت دینے کا حکم
سوال: قربانی کے شرکاء میں سے اگر کسی شریک کو تقسیم کیے بغیر کچھ گوشت دے دیا جاۓ تو کیا حکم ہے؟
جواب: بصورت مسئولہ قربانی کا گوشت اگر شرکاء میں تقسیم کرنا ہو تو وزن کر کے برابری کے ساتھ تقسیم کرنا لازم ہے، اندازے سے تقسیم کرنا جائز نہیں ہے،  چاہے شرکاء  کمی زیادتی پر راضی ہی کیوں نہ ہوں، البتہ  اگر گوشت کی تقسیم کے وقت قربانی کے جانور کے دیگر اعضاء مثلاً کلہ، پائے،  وغیرہ کو بھی گوشت کے ساتھ رکھ کر تقسیم کرلیا جائے تو پھر تول کر تقسیم کرنا لازم نہیں ہوگا، بلکہ اندازے  سے کمی بیشی کے ساتھ تقسیم کرنا بھی جائز ہوگا،نیز اگر بڑے جانور میں کئی حضرات شریک ہوں اور وہ سب ایک ہی گھر کے افراد ہو ں یا شرکاء اپناحصہ نہیں لینا چاہ رہے ہوں تو ایسی  اجتماعی قربانی کے جانور کا گوشت، شرکاء کے درمیان  تقسیم کرنا شرعاً لازم نہیں ہے۔فتاوی شامی میں ہے:ويقسم اللحم وزناً لا جزافاً إلا إذا ضم معه الأكارع أو الجلد) صرفاً للجنس لخلاف جنسه. (قوله: ويقسم اللحم) انظر هل هذه القسمة متعينة أو لا، حتى لو اشترى لنفسه ولزوجته وأولاده الكبار بدنة ولم يقسموها تجزيهم أو لا، والظاهر أنها لاتشترط؛ لأن المقصود منها الإراقة وقد حصلت.(كتاب الاضحیة،ج:6،ص:317،ط:ایچ ایم سعید)فقط والله أعلم
                                                  
عنوان: صدقہ کا گوشت کھانے کا حکم
سوال: کیاصدقے کاگوشت کھاناجائز ہے جب کہ قریبی رشتے دار نےدیاہو؟
جواب: ’’صدقہ‘‘ سے مراد اگر واجب صدقہ ہے تو جو لوگ صاحبِ  نصاب نہ ہوں اور ان کے لیے زکات لینا جائز ہو، ان کے لیے صدقہ (واجبہ) کا گوشت کھانا جائز ہے۔  اور ’’صدقہ نافلہ‘‘ (عام صدقہ) مراد ہو تو اس کا گوشت ہر شخص کھا سکتا ہے، خواہ وہ مال دار ہو یا صدقہ دینے والے کا قریبی رشتہ دار ہو۔  البتہ جو شخص کسی وجہ سے نفلی صدقہ نکال رہاہو تو اسے چاہیے کہ اپنے زیرِ کفالت افراد کو اس صدقہ کی چیز نہ کھلائے نہ خود کھائے، بلکہ ایسی صورت میں زیادہ بہتر یہ ہے کہ کسی مستحقِ زکات کو دے؛ تاکہ ثواب بھی زیادہ ہو۔بصورتِ مسئولہ اگر نفلی صدقہ کا گوشت ہے، مثلاً: عقیقہ کا گوشت،یا عام خیرات کا گوشت تو  ایسےگوشت کا کھانا جائز ہے، اور اگر واجب صدقہ ہے، مثلاً نذر مانے ہوئے جانور کا گوشت  تو اس کا کھانا درست ہے، جب کہ آپ مستحق زکات ہوں، یعنی آپ کی ملکیت میں ضرورت اور استعمال سے زائد اتنامال یا سامان نہ ہو جس کی مالیت ساڑھے باون تولہ چاندی کی مالیت تک پہنچتی ہو اور آپ سید/ عباسی نہ ہوں۔فتاوی شامی میں ہے:(قوله: ويأكل من لحم الأضحية إلخ) هذا في الأضحية الواجبة والسنة سواء إذا لم تكن واجبة بالنذر، وإن وجبت به فلا يأكل منها شيئا ولا يطعم غنيا سواء كان الناذر غنيا أو فقيرا لأن سبيلها التصدق وليس للمتصدق ذلك، ولو أكل فعليه قيمة ما أكل، زيلعي.والحاصل أن التي لا يؤكل منها هي المنذورة ابتداء والتي وجب التصدق بعينها بعد أيام النحر والتي ضحى بها عن الميت بأمره على المختار كما قدمناه عن البزازية. والواجبة على الفقير بالشراء على أحد القولين المارين والذي ولدته الأضحية كما قدمناه عن الخانية والمشتركة بين سبعة نوى بعضهم بحصته القضاء عن الماضي كما قدمناه آنفا عن الخانية أيضا، فهذه كلها سبيلها التصدق على الفقير فاغتنم هذا التحرير.(ردالمحتارعلی الدرالمختار،ج:6،ص:327،ط:ایچ ایم سعید)شرى أضحيةً وأمر رجلًا بذبحها، فقال: تركت التسمية عمدًا لزمه قيمتها ليشتري الآمر بها أخرى ويضحي، ويتصدق ولا يأكل ای غنی.(ردالمحتارعلی الدرالمختار،ج:6،ص:333،ط:ایچ ایم سعید)فقط والله أعلم
                                                  
عنوان: قربانی کے گوشت کی تقسیم کا طریقہ اور اس کا ماخذ
سوال: قربانی کے گوشت کو جو تین حصوں میں تقسیم کا حکم ہے اسکی کوئی حدیث وغیرہ ہے تو ارسال فرما دیجے کیوں کے آجکل فتنے کا دور ہے اکثر لوگ حوالہ جات پوچھ کے بحث کرتے ہیں.
جواب: مال دار اور صاحب وسعت شخص کے لیے بہتر یہ ہے کہ قربانی کے گوشت کے تین حصے کرکے؛ ایک حصہ صدقہ میں دے، ایک حصہ رشتہ داروں اور دوست احباب میں بانٹ دے یا دعوت میں کھلا دے اور ایک حصہ اپنے کھانے کے لیے محفوظ رکھے۔ اور اگر کوئی سارا گوشت صدقہ کردے یا سارا اپنے پاس رکھ لے تو یہ بھی جائز ہے۔  لہٰذا اپنے حالات کو دیکھتے ہوئے اگر کوئی شخص غریبوں میں گوشت تقسیم نہ کرے تو شرعاً کوئی حرج نہیں ہے۔یہ حکم فقہاء کرام نے اپنی کتب فقہ میں ذکر فرمایا ہے اور اس کی اصل مندرجہ ذیل آیات اور احادیث  کو قرار دیا۔فكلوا منها وأطعموا القانع والمعترفكلوا منها وأطعموا البائس الفقيركنت نهيتكم عن لحوم الأضاحي فكلوا منها وادخروابدائع الصنائع في ترتيب الشرائع (5/ 81) والأفضل أن يتصدق بالثلث ويتخذ الثلث ضيافة لأقاربه وأصدقائه ويدخر الثلث لقوله تعالى {فكلوا منها وأطعموا القانع والمعتر} [الحج: 36] وقوله - عز شأنه - {فكلوا منها وأطعموا البائس الفقير} [الحج: 28] وقول النبي - عليه الصلاة والسلام - «كنت نهيتكم عن لحوم الأضاحي فكلوا منها وادخروا» فثبت بمجموع الكتاب العزيز والسنة أن المستحب ما قلنا
                                                  
عنوان: اجتماعی قربانی کرنے والوں کا اجرت یا منافع رکھنا
سوال: جو لوگ اجتماعی قربانی  کرتے ہیں، ان کے لیے اس میں اجرت رکھنا جائز ہے؟
جواب: واضح رہے کہ اجتماعی قربانی کرنے والے اور اجتماعی قربانی میں حصہ لینے والے لوگوں کے درمیان معاملہ کی ممکنہ طور پر چند صورتیں ہوسکتی ہیں،  اور ان مختلف صورتوں کی وجہ سے  اجتماعی قربانی کرنے والوں کے لیے اجرت رکھنے یا نہ رکھنے کے حکم میں فرق آئے گا؛ لہذا ن سب کا شرعی حکم  الگ الگ  لکھا جاتا  ہے:1۔۔     خرید وفروخت کی صورت:اس کا طریقہ یہ ہے کہ اجتماعی قربانی کا اہتمام کرنے والے اپنے  پیسوں سے قربانی کا  جانور خرید لیں، اور اس پر خود یا اپنے وکیل کے ذریعے قبضہ کرلیں، اس کے بعد جو شخص  اجتماعی قربانی میں حصہ لینا چاہے اس  کو  مکمل جانور یا مطلوبہ حصے (مثلاً ایک، دو  یا تین وغیرہ)  اپنا منافع رکھ کرفروخت کردیں، اجتماعی قربانی والے شخص کو بتادیں یا رسید پر لکھ دیں کہ فی حصہ اتنے میں فروخت کیا جاتا ہے،    پھر ان کی طرف سے نائب بن کر ان کی اجازت سے  قربانی کی جائے  اور    قربانی کے بعد خریدار کو  گائے میں سے اس کے حصہ کے بقدر دے دیا جائے۔2۔۔   وعدہ بیع کی صورت:         اس کا طریقہ یہ ہے کہ مثلاً اجتماعی قربانی کرنے والوں کے پاس فی الحال جانور خریدنے کا انتظام نہیں  تو وہ  جانور کے بیوپاریوں سے قیمت طے کرلیں اور ان سے وعدہ بیع کرلیں، پھر  اجتماعی قربانی میں حصہ لینے والوں سے وعدہ بیع کرلیں کہ ہم آپ کو ایک حصہ اتنے میں دیں گے (اور اس میں اپنا منافع رکھ لیں جیسا کہ پہلی صورت میں تھا) اور وعدہ بیع کی مد میں پیشگی ان سے رقم لے لیں، پھر آخر میں جانور خرید لیں  اور جانور خریدنے کے بعد  ان کا حصہ ان کی طرف سے ذبح کرلیا جائے۔3۔۔ وکالت:اجتماعی قربانی کرنے والوں کی طرف سے جانور خریدا جائے، اور اس صورت میں جو جو اخراجات آتے  ہیں وہ سب بھی ان کو بتا کر ان سے لے لیے جائیں، قربانی کاجانور خریدنے اور اس پرآنے والے تمام اخراجات  کے بعد جو رقم  بچ جائے  وہ حصہ داروں کو واپس کی جائے، اس رقم کو ان کی اجازت  کے بغیر  اپنے پاس رکھ لینا  بالکل ناجائز ہے، ہاں اگر وہ خود ہی خوش دلی  سے  باقی  بچ جانے والی  رقم ادارہ  کو عطیہ کردیں   تو اس صورت میں یہ  رقم لینا درست ہے ۔وکالت والی صورت میں پہلے سے ہی طے کرکے الگ سے حق الخدمت/سروس چار جز کے نام سے ادارہ کے لیے  اجتماعی قربانی میں حصہ لینے والوں سے طے شدہ اجرت وصول کی جاسکتی ہے۔ فقط واللہ اعلم
                                                  
عنوان: حلال جانور کے خصیتین، شرم گاہ اور ذکر کا حکم
سوال: خصتين (كپورے) حلال هيں يا حرام؟ اور شرم گاه اور ذكر كي بارے ميں كيا حكم هے؟
جواب: حلال جانور کے  کپورے، شرم گاہ اور ذکر (نر کے پیشاب کی جگہ)کھانا مکروہِ تحریمی (ناجائز)  ہے۔الدر المختار شرح تنوير الأبصار (6 / 749):( كره تحريمًا ) وقيل: تنزيهًا والأول أوجه ( من الشاة سبع الحياء والخصية والغدة والمثانة والمرارة والدم المسفوح والذكر ) للأثر الوارد في كراهة ذلك. (كتاب الوصایا، مسائل شتی، ط:سعید)فقط واللہ اعلم
                                                  
عنوان: رات کو قربانی کرنا جائز ہے؟
سوال: رات کو قربانی کرنا جائز ہے؟
جواب: واضح رہے کہ رات کے وقت قربانی کرنا جائز ہے، البتہ اندھیرے میں قربانی کرنا مکروہ ہے؛ کیوں کہ اندھیرے کی وجہ سے ذبح میں جن رگوں کو کاٹنا ضروری ہے، اس میں غلطی کا احتمال ہوتا ہے۔ تاہم آج کل تقریباً ہر جگہ بجلی کا انتظام ہے؛ لہذا رات میں اگر روشنی کا بہتر انتظام ہو اور جانور کی رگیں کٹنے میں کسی قسم کی غلطی کا امکان نہ ہو تو پھر رات میں قربانی کرنا مکروہ نہیں ہے۔فتاوی شامی میں ہے:"(وكره) تنزيهًا  (الذبح ليلًا) لاحتمال الغلط(۶ / ۳۲۰، سعید) فقط واللہ اعلم
                                                  
عنوان: مرغی کے ذریعہ عقیقہ کرنا
سوال: کیا مرغیاں ذبح کرکے عقیقہ کیا جاسکتا ہے؟؟ اگر ہاں تو کتنی مرغیاں ذبح کرنا ضروری ہے؟؟؟
جواب: عقیقہ کے لیے جانوروں میں ان شرائط کاہوناضرروی ہے جوشرائط قربانی کے جانوروں کے لیے ہیں۔یعنی جن جانوروں کی قربانی درست ہے ان سے عقیقہ کرنابھی درست ہے اور یہ بات ہر مسلمان کو بخوبی معلوم ہے کہ مرغی کی قربانی نہیں ہوتی اس لئے مرغی کے ذریعہ عقیقہ بھی ادا نہیں ہو گا۔المعجم الصغير (1 / 150):" عن أنس بن مالك قال: قال رسول الله صلى الله عليه وسلم: من ولد له غلام فليعق عنه من الإبل أو البقر أو الغنم.فتاوى  شامی میںہے:’’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید) فقط و الله أعلم
                                                  
عنوان: کیا عقیقہ میں مرغیاں ذبح کرنا جائز ہے؟
سوال: کیا عقیقہ میں مرغیاں ذبح کرنا جائز ہے؟ اگر ہاں توکتنی؟
جواب: عقیقہ کے لیے جانوروں میں ان شرائط کاہوناضرروی ہے جوشرائط قربانی کے جانوروں کے لیے ہیں، یعنی جن جانوروں کی قربانی درست ہے ان سے عقیقہ کرنابھی درست ہے اور یہ بات ہر مسلمان کو بخوبی معلوم ہے کہ مرغی کی قربانی نہیں ہوتی؛ اس لیے مرغی کے ذریعہ عقیقہ بھی ادا نہیں ہو گا۔المعجم الصغير (1 / 150):" عن أنس بن مالك قال: قال رسول الله صلى الله عليه وسلم: من ولد له غلام فليعق عنه من الإبل أو البقر أو الغنم.فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید) فقط والله أعلم
                                                  
عنوان: لڑکے کی پیدائش پر قربانی کے جانورمیں عقیقے کے حصے!
سوال: لڑکے کی پیدائش پر قربانی کے جانور میں عقیقے کے کتنے حصے ڈالے جائیں گے؟
جواب: واضح رہے کہ قربانی کے  بڑے جانور  (گائے، بیل اور اونٹ وغیرہ) میں عقیقہ کا حصہ ڈالا جاسکتا ہے،اس سے اس جانور میں جتنے حصے قربانی کے ہیں وہ قربانی کے اور جتنے  عقیقہ کے  حصہ ہیں اتنے عقیقہ کے حصے ادا ہوجائیں گے۔بصورتِ مسئولہ قربانی کے ساتھ عقیقہ کرتے ہوئے  قربانی کے بڑے جانور (گائے وغیرہ ) میں لڑکے کے لیے دو حصے  رکھ لے، یہ مستحب ہے۔مجمع الزوائد ومنبع الفوائد میں ہے:" وعن أنس قال: قال رسول الله  صلى الله عليه وسلم : " «من ولد له غلام فليعق عنه من الإبل، والبقر، والغنم.وعن ابن عباس، عن النبي صلى الله عليه وسلم  أنه قال: " «للغلام عقيقتان وللجارية عقيقة»". (باب العقیقۃ،رقم الحدیث:6195،ج:4،ص:58،ط:مکتبۃ القدسی ،القاھرۃ)فتاوی شامی میں ہے:''وكذا لو أراد بعضهم العقيقة عن ولد قد ولد له من قبل ؛ لأن ذلك جهة التقرب بالشكر على نعمة الولد ذكره محمد''. (كتاب الاضحية،ج:6،ص:326، ط:ایچ ایم سعید)  فقط والله اعلم
                                                  
عنوان: جس جانور کی آنکھ میں موتیا ہو اس کی قربانی کا حکم
سوال: جس جانور کو آنکھ میں موتیا ہو تو کیا اس کی قربانی درست ہے؟
جواب: صورتِ مسئولہ میں اگر آنکھوں میں موتیے کی وجہ سے جانور کو نظر نہ آتا ہو، یا اس کی بینائی ایک تہائی سے زیادہ چلی گئی ہو تو اس صورت میں ایسے جانور کی قربانی جائز نہیں ہوگی۔فتاوی ہندیہ میں ہے:"وَلَا تَجُوزُ الْعَمْيَاءُ وَالْعَوْرَاءُ الْبَيِّنُ عَوَرُهَا،... وَلَوْ ذَهَبَ بَعْضُ هَذِهِ الْأَعْضَاءِ دُونَ بَعْضٍ مِنْ الْأُذُنِ وَالْأَلْيَةِ وَالذَّنَبِ وَالْعَيْنِ ذَكَرَ فِي الْجَامِعِ الصَّغِيرِ إنْ كَانَ الذَّاهِبُ كَثِيرًا يَمْنَعُ جَوَازَ التَّضْحِيَةِ، وَإِنْ كَانَ يَسِيرًا لَا يَمْنَعُ، وَاخْتَلَفَ أَصْحَابُنَا بَيْنَ الْقَلِيلِ وَالْكَثِيرِ فَعَنْ أَبِي حَنِيفَةَ - رَحِمَهُ اللَّهُ تَعَالَى - أَرْبَعُ رِوَايَاتٍ، وَرَوَى مُحَمَّدٌ - رَحِمَهُ اللَّهُ تَعَالَى - عَنْهُ فِي الْأَصْلِ وَفِي الْجَامِعِ أَنَّهُ إذَا كَانَ ذَهَبَ الثُّلُثُ أَوْ أَقَلُّ جَازَ، وَإِنْ كَانَ أَكْثَرَ لَا يَجُوزُ، وَالصَّحِيحُ أَنَّ الثُّلُثَ وَمَا دُونَهُ قَلِيلٌ وَمَا زَادَ عَلَيْهِ كَثِيرٌ، وَعَلَيْهِ الْفَتْوَى، كَذَا فِي فَتَاوَى قَاضِي خَانْ.وَإِنَّمَا يُعْرَفُ ذَهَابُ قَدْرِ النِّصْفِ أَوْ الثُّلُثِ مِنْ الْعَيْنِ بِأَنْ تُشَدَّ الْعَيْنِ الْمَعِيبَةِ بَعْدَ أَنْ لَا تَعْتَلِفَ الشَّاةُ يَوْمًا أَوْ يَوْمَيْنِ، ثُمَّ يُقَرَّبُ الْعَلَفُ إلَيْهَا قَلِيلًا قَلِيلًا، فَإِذَا رَأَتْهُ مِنْ مَوْضِعٍ أُعْلِمَ ذَلِكَ الْمَوْضِعُ، ثُمَّ تُشَدُّ عَيْنُهَا الصَّحِيحَةُ وَيُقَرَّبُ الْعَلَفُ إلَى الشَّاةِ قَلِيلًا قَلِيلًا حَتَّى إذَا رَأَتْهُ مِنْ مَكَان أُعْلِمَ ذَلِكَ الْمَكَانُ، ثُمَّ يُقَدَّرُ مَا بَيْنَ الْعَلَامَةِ الْأُولَى وَالثَّانِيَةِ مِنْ الْمَسَافَةِ، فَإِنْ كَانَتْ الْمَسَافَةُ بَيْنَهُمَا الثُّلُثَ فَقَدْ ذَهَبَ الثُّلُثُ وَبَقِيَ الثُّلُثَانِ، وَإِنْ كَانَ نِصْفًا فَقَدْ ذَهَبَ النِّصْفُ وَبَقِيَ النِّصْفُ، كَذَا فِي الْكَافِي". ( كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ،٥ / ٢٩٧ - ٢٩٨، ط: دار الفكر)۔ فقط والله اعلم
                                                  
عنوان: قربانی کا طریقہ اور مسنون دعائیں
سوال: قربانی کرنے کا طریقہ مسنون دعاؤں کے ساتھ؟
جواب: 1:بصورتِ مسئولہ قربانی کرنے کا صحیح طریقہ یہ ہے کہ جانور کو قبلہ رو لٹانے کے بعد ’’بسم اللہ، و اللہ اکبر‘‘  کہتے ہوئے تیز دھار چھرے سے جانور کے حلق اور لبہ کے درمیان ذبح کیا جائے، اور گردن کو پورا کاٹ کر الگ نہ کیا جائے، نہ ہی حرام مغز تک کاٹا جائے، بلکہ ’’حلقوم‘‘  اور ’’مری‘‘  یعنی سانس کی نالی اور اس کے اطراف  کی خون کی رگیں جنہیں ’’اَوداج‘‘  کہا جاتا ہے کاٹ دی جائیں، اس طرح جانور کو شدید تکلیف بھی نہیں ہوتی اور سارا نجس خون بھی نکل جاتا ہے، اس طریقہ کے علاوہ باقی تمام طریقوں میں نہ ہی پورا خون نکلتا ہے اور جانور کو بلا ضرورت شدید تکلیف بھی ہوتی ہے۔جانور کو قبلہ رخ لٹاتے ہوئے جانور کی بائیں کروٹ پر لٹانا پسندیدہ ہے، (یعنی ہمارے ملک میں جانور کی سر والی طرف جنوب میں اور دم والی جانب شمال میں ہو)، تاکہ دائیں ہاتھ سے چھری چلانے میں سہولت رہے۔ "عن أنس، قال: «ضحى النبي صلى الله عليه وسلم بكبشين أملحين أقرنين، ذبحهما بيده، وسمى وكبر، ووضع رجله على صفاحهما»".( صحيح مسلم:3/ 1556)ترجمہ: حضرت انس ؓ فرماتے ہیں کہ نبی کریم ﷺنے دو چتکبرے سینگوں والے مینڈھوں کی قربانی کی، آپ ﷺ نے ان دونوں کو اپنے ہاتھ سے ذبح کیا، اور ذبح کرتے وقت ’’بسم اللہ ، اللہ اکبر‘‘  پڑھا ،اور ان کے پہلو پر اپنا قدم مبارک رکھا۔’’عن عائشة: أن رسول الله صلى الله عليه وسلم أمر بكبش أقرن يطأ في سواد، ويبرك في سواد، وينظر في سواد، فأتي به ليضحي به، فقال لها: «يا عائشة، هلمي المدية»، ثم قال: «اشحذيها بحجر»، ففعلت: ثم أخذها، وأخذ الكبش فأضجعه، ثم ذبحه، ثم قال: «باسم الله، اللهم تقبل من محمد، وآل محمد، ومن أمة محمد، ثم ضحى به»‘‘.( صحيح مسلم:3/ 1557)ترجمہ: ام المؤمنین حضرت عائشہ صدیقہ رضی اللہ عنہا سے روایت ہے کہ رسول اللہ صلی اللہ علیہ وسلم نے ایک سینگوں والا مینڈھا لانے کا حکم دیا جو سیاہی میں چلتا ہو، سیاہی میں بیٹھتا ہو اور سیاہی میں دیکھتا ہو (یعنی پاؤں، پیٹ اور آنکھیں سیاہ ہوں)۔ پھر ایک ایسا مینڈھا قربانی کے لیے لایا گیا تو آپ صلی اللہ علیہ وسلم نے فرمایا کہ اے عائشہ! چھری لاؤ۔ پھر فرمایا کہ اس کو پتھر سے تیز کر و، تو میں نے تیز کرکے دی۔ پھر آپ صلی اللہ علیہ وسلم نے چھری لی، مینڈھے کو پکڑا، اس کو لٹایا، پھر ذبح کرتے وقت فرمایا کہ ’’بسم اللہ‘‘، اے اللہ! محمد (صلی اللہ علیہ وسلم) کی طرف سے اور محمد (صلی اللہ علیہ وسلم) کی آل کی طرف سے اور محمد (صلی اللہ علیہ وسلم) کی امت کی طرف سے اس کو قبول کر، پھر اس کی قربانی کی۔فتاوی ہندیہ میں ہے:"أَمَّا الِاخْتِيَارِيَّةُ، فَرُكْنُهَا الذَّبْحُ فِيمَا يُذْبَحُ مِنْ الشَّاةِ وَالْبَقَرِ، وَالنَّحْرُ فِيمَا يُنْحَرُ وَهُوَ الْإِبِلُ عِنْدَ الْقُدْرَةِ عَلَى الذَّبْحِ وَالنَّحْرِ، وَلَايَحِلُّ بِدُونِ الذَّبْحِ أَوِالنَّحْرِ، وَالذَّبْحِ هُوَ فَرْيُ الْأَوْدَاجِ وَمَحَلُّهُ مَا بَيْنَ اللَّبَّةِ وَاللَّحْيَيْنِ، وَالنَّحْرُ فَرْيُ الْأَوْدَاجِ وَمَحَلُّهُ آخِرُ الْحَلْقِ، وَلَوْ نَحَرَ مَا يُذْبَحُ أَوْ ذَبَحَ مَا يُنْحَرُ يَحِلُّ لِوُجُودِ فَرْيِ الْأَوْدَاجِ لَكِنَّهُ يُكْرَهُ لِأَنَّ السُّنَّةَ فِي الْإِبِلِ النَّحْرُ وَفِي غَيْرِهَا الذَّبْحُ، كَذَا فِي الْبَدَائِعِ ... وَالْعُرُوقُ الَّتِي تُقْطَعُ فِي الذَّكَاةِ أَرْبَعَةٌ: الْحُلْقُومُ وَهُوَ مَجْرَى النَّفَسِ، وَالْمَرِيءُ وَهُوَ مَجْرَى الطَّعَامِ، وَالْوَدَجَانِ وَهُمَا عِرْقَانِ فِي جَانِبَيْ الرَّقَبَةِ يَجْرِي فِيهَا الدَّمُ، فَإِنْ قُطِعَ كُلُّ الْأَرْبَعَةِ حَلَّتْ الذَّبِيحَةُ، وَإِنْ قُطِعَ أَكْثَرُهَا فَكَذَلِكَ عِنْدَ أَبِي حَنِيفَةَ - رَحِمَهُ اللَّهُ تَعَالَى -، وَقَالَا: لَا بُدَّ مِنْ قَطْعِ الْحُلْقُومِ وَالْمَرِيءِ وَأَحَدِ الْوَدَجَيْنِ، وَالصَّحِيحُ قَوْلُ أَبِي حَنِيفَةَ - رَحِمَهُ اللَّهُ تَعَالَى - لِمَا أَنَّ لِلْأَكْثَرِ حُكْمَ الْكُلِّ، كَذَا فِي الْمُضْمَرَاتِ".(كِتَابُ الذَّبَائِحِ وَفِيهِ ثَلَاثَةُ أَبْوَابٍ، الْبَابُ الْأَوَّلُ فِي رُكْنِهِ وَشَرَائِطِهِ وَحُكْمِهِ وَأَنْوَاعِهِ، ٥ / ٢٨٥ - ٢٨٧)فتاویٰ محمودیہ میں ہے:’’جانور کو ذبح کرتے وقت بائیں پہلو پر لٹانا چاہیے، کیوں کہ اس صورت میں ذبح میں سہولت ہے۔ اور جب بائیں پہلو پر لٹایا جائے گا تو سر جنوب کی طرف ہوگا۔‘‘ (17/ 244)عمدة القاري شرح صحيح البخاري میں ہے:’’وقال ابن القاسم: الصواب أن يضجعها على شقها الأيسر وعلى ذلك مضى عمل المسلمين فإن جهل فأضجعها على الشق الآخر لم يحرم أكلها.‘‘(ج:21، ص:155، ط: دار إحياء التراث العربي - بيروت)إكمال المعلم بفوائد المسلم میں ہے:’’وقوله: " فأضْجعه ثم ذبحه ": سُنّة فى صفة الذبح، من إضجاعه برفق، ولا تذبح قائمة ولا باركة، ومضى العمل بإضجاعها على الشق الأيسر؛ لأنه أهنأ لمناولة ذبحها باليمين وإمساك رأسها باليسار.‘‘(ج:6، ص:412، ط: دار الوفاء للطباعة والنشر والتوزيع، مصر)2:اور قربانی کی دعائیں یہ ہیں:جب قربانی کا جانور قبلہ رخ لٹائے تو پہلے درج ذیل  آیت پڑھنا بہتر ہے:"إِنِّي وَجَّهْتُ وَجْهِيَ لِلَّذِي فَطَرَ السَّمَاوَاتِ وَالْأَرْضَ حَنِيفًا ۖ وَمَا أَنَا مِنَ الْمُشْرِكِينَ، إِنَّ صَلَاتِي وَنُسُكِي وَمَحْيَايَ وَمَمَاتِي لِلَّهِ رَبِّ الْعَالَمِينَ".اور ذبح کرنے سے پہلے درج ذیل دعا اگر یاد ہو تو پڑھ لے:’’اللّٰهُمَّ مِنْكَ وَ لَكَ‘‘  پھر  ’’بسم اللهِ اللهُ أكبر‘‘کہہ کر ذبح کرے، اور ذبح کرنے کے بعد اگر درج ذیل دعا یاد ہو تو پڑھ لے:’’اَللّٰهُمَّ تَقَبَّلْهُ مِنِّيْ كَمَا تَقَبَّلْتَ مِنْ حَبِيْبِكَ مُحَمَّدٍ وَ خَلِيْلِكَ إبْرَاهِيْمَ عليهما السلام.‘‘اگر کسی اور کی طرف سے ذبح کر رہا ہو تو  ’’مِنِّيْ‘‘  کی جگہ ’’ مِنْ‘‘  کے بعد اس شخص کا نام لے لے۔ فقط والله اعلم
                                                  
