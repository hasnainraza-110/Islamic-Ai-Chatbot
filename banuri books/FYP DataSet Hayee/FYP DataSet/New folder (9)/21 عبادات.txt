عنوان: حجِ افراد کرنے والے پر عید الاضحیٰ والی قربانی واجب ہوگی یا نہیں؟
سوال: اس سال میں حجِ افراد کر رہا ہوں،  اگر چہ میرے اوپر حج کی قربانی واجب نہیں، لیکن میں اور میری بیوی صاحب نصاب ہیں، حج میں رہتے ہوۓ کیا ہمارے اوپر عید کی قربانی واجب ہے؟
جواب: حاجی کے لیے عید والی قربانی واجب ہونے یا نہ ہونے کا ضابطہ یہ ہے کہ اگر حاجی شرعی مسافر ہو تو اس پر قربانی واجب نہیں ہوتی، البتہ اگر مسافر حاجی بھی اپنی خوشی سے عید والی قربانی کرے گا تو اس پر ثواب ملے گا، لیکن لازم نہیں ہے، اسی طرح اگر حاجی مقیم ہو لیکن صاحب نصاب نہ ہو تو بھی اس پر عید الاضحیٰ والی قربانی واجب نہیں ہوگی۔اور اگر حاجی مقیم ہو (یعنی آٹھ ذوالحجہ کو منٰی روانہ ہونے سے پہلے پہلے مکہ مکرمہ میں اس کا پندرہ دن یا اس سے زیادہ قیام ہو) اور اس کے پاس حج کے اخراجات کے علاوہ نصاب کے برابر زائد رقم بھی موجود ہو تو اس پر عید الاضحیٰ والی قربانی کرنا واجب ہوگی۔بصورتِ مسئولہ اگر آٹھ ذوالحجہ کو منٰی روانہ ہونے سے پہلے  مکہ مکرمہ میں آپ اور آپ کی بیوی  کی اقامت کے پندرہ دن یا اس سے زیادہ ہو رہے ہوں تو آپ عید کے دنوں میں مقیم شمار ہوں گے اور صاحبِ نصاب  ہونے کی صورت میں آپ پر  عید الاضحیٰ کی  قربانی بھی واجب ہوگی۔ لیکن اگر  منیٰ روانہ ہونے سے پہلے مکہ میں پندرہ دن پورے نہ ہورہے ہوں تو اقامت کی نیت کا اعتبار نہیں ہوگا، لہٰذا آپ شرعاً مقیم نہیں بلکہ مسافر   کہلائیں گے  ، اور  اس  صورت میں آپ پر عید الاضحیٰ والی قربانی واجب نہیں ہوگی۔واضح رہے کہ حج قران یا حج تمتع کرنے کی صورت میں دمِ شکر (شکرانے)کے طور پر ایک حصہ قربانی کرنا یا ایک دنبہ، یا بھیڑ، یا بکری حرم کی حدود میں ذبح کرنا لازم ہوتا ہے، حجِ افراد  (صرف حج) کرنے والوں پر یہ قربانی واجب نہیں ہوتی۔ یہ (دمِ شکر )  اس قربانی کے علاوہ ہے جو ہر سال اپنے وطن میں کی جاتی ہے، دونوں الگ الگ ہیں،عید والی قربانی کا حج والی  قربانی سے کوئی تعلق نہیں۔بدائع الصنائع في ترتيب الشرائع (2/ 174)" قال أصحابنا: إنه دم نسك وجب شكراً؛ لما وفق للجمع بين النسكين بسفر واحد".بدائع الصنائع في ترتيب الشرائع (5/ 63)"ومنها: الإقامة فلا تجب على المسافر؛ لأنها لا تتأدى بكل مال ولا في كل زمان بل بحيوان مخصوص في وقت مخصوص، والمسافر لا يظفر به في كل مكان في وقت الأضحية، فلو أوجبنا عليه لاحتاج إلى حمله مع نفسه، وفيه من الحرج ما لا يخفى أو احتاج إلى ترك السفر، وفيه ضرر، فدعت الضرورة إلى امتناع الوجوب، بخلاف الزكاة؛ لأن الزكاة لا يتعلق وجوبها بوقت مخصوص بل جميع العمر وقتها، فكان جميع الأوقات وقتاً لأدائها، فإن لم يكن في يده شيء للحال يؤديها إذا وصل إلى المال، وكذا تتأدى بكل مال، فإيجابها عليه لا يوقعه في الحرج، وكذلك صدقة الفطر؛ لأنها تجب وجوباً موسعاً كالزكاة، وهو الصحيح.وعند بعضهم وإن كانت تتوقف بيوم الفطر لكنها تتأدى بكل مال، فلا يكون في الوجوب عليه حرج، وذكر في الأصل وقال: ولا تجب الأضحية على الحاج؛ وأراد بالحاج المسافر، فأما أهل مكة فتجب عليهم الأضحية وإن حجوا".الدر المختار وحاشية ابن عابدين (رد المحتار) (2/ 125)"(فيقصر إن نوى) الإقامة (في أقل منه) أي في نصف شهر (أو) نوى (فيه  لكن في غير صالح) أو كنحو جزيرة أو نوى فيه لكن (بموضعين مستقلين كمكة ومنى) فلو دخل الحاج مكة أيام العشر لم تصح نيته؛ لأنه يخرج إلى منى وعرفة فصار كنية الإقامة في غير موضعها وبعد عوده من منى تصح، كما لو نوى مبيته بأحدهما أو كان أحدهما تبعاً للآخر بحيث تجب الجمعة على ساكنه؛ للاتحاد حكماً".الفتاوى الهندية (1/ 139)"ولا يزال على حكم السفر حتى ينوي الإقامة في بلدة أو قرية خمسة عشر يوماً أو أكثر.كذا في الهداية ... ونية الإقامة إنما تؤثر بخمس شرائط: ترك السير حتى لو نوى الإقامة وهو يسير لم يصح. وصلاحية الموضع حتى لو نوى الإقامة في بر أو بحر أو جزيرة لم يصح. واتحاد الموضع والمدة. والاستقلال بالرأي. هكذا في معراج الدراية ... وإن نوى الإقامة أقل من خمسة عشر يوماً قصر. هكذا في الهداية". فقط واللہ اعلم
                                                  
عنوان: قربانی کے وجوب میں مہر موجل شوہر کے مال سے منہا نہیں ہوگا
سوال: اگر مہرموجل ہو تو قربانی کے لیے کیا نصاب سے نکال دیاجائے گا؟
جواب: واضح رہے کہ اگر مہر معجل ہو یا مؤجل عند الطلب ہو  یا محض مؤجل ہو اور شوہر اس کی ادائیگی کے لیے رقم جمع کرنے کی جستجوکر رہا ہو تو ان صورتوں میں مالی عبادات (زکاۃ، قربانی اور صدقہ فطر) کے واجب ہونے نہ ہونے کا فیصلہ اس مہر کے منہا کرنے کے بعد ہوگا ۔ البتہ اگر مہر مؤجل ہو  اور نہ  بیوی کی طرف سے  ادائیگی کا مطالبہ ہو اور نہ ہی شوہر ادا کرنے کی جستجو میں ہو تو ایسی صورت میں مذکورہ مہر منہا نہیں کیا جائے گا، پس صورتِ مسئولہ میں مذکورہ بالا تفصیل کو سامنے رکھ کر شوہر اپنے بارے میں فیصلہ کرلے۔ فقط واللہ اعلم
                                                  
عنوان: مقروض پر قربانی لازم ہے یا نہیں؟
سوال: ایک شخص جو مقروض ہے اور اس کے پاس تھوڑا سونا اور ایک دکان ہے جس کی وہ قسطیں ادا کر رہا ہے اور وہ اپنی تنخواہ میں سے قرضہ اور دکان کی قسطیں دے رہا ہے اس وجہ سے اسے معاشی مسائل کا سامنا کرنا پڑ رہا ہے تو کیا ایسے شخص پر قربانی واجب ہے؟
جواب: واضح رہے کہ اگر کسی شخص کے اوپر قرض ہو ، اور اس کے پاس کچھ مال بھی ہو  تو  اگر یہ مال اتنا ہو کہ رواں سال واجب الادا قرض ادا کرنے کے بعد بھی اس کے پاس بنیادی ضرورت سے زائد، نصاب کے بقدر یعنی ساڑھے باون تولہ چاندی کی قیمت کے برابر مال بچا رہتا ہے، تو ایسے شخص پر قربانی واجب ہوگی  او راگر قرض ادا کرنے کے بعد نصاب سے کم مال بچے، تو اس پر قربانی واجب نہیں ہوگی۔لہذا صورتِِ مسئولہ میں اگر مذکورہ شخص کے پاس اتنا سونا یا ضرورت سے زائد سامان موجود ہے کہ اگر وہ اس میں سے قرضہ اور  دکان کی اس سال کی واجب الادا قسطیں ادا کر دے  تو اس کے پاس ساڑھے باون تولہ چاندی کی مالیت کے بقدر بچ جائےتو اس پر قربانی واجب ہو گی اور اگر قرضہ و دکان کی قسطیں ادا کرنے کے بعد نصاب کے بقدر مال نہیں بچتا تو ایسی صورت میں قربانی لازم نہیں ہو گی۔الفتاوى الهندية (5/ 292)
'' ولو كان عليه دين بحيث لو صرف فيه نقص نصابه لا تجب'' ۔فقط واللہ اعلم
                                                  
عنوان: ڈیم کی تعمیر کے لیے قربانی کی کھال دینے کا حکم
سوال: آیا قربانی کی کھالو ں کو ڈیم کی تعمیر میں لگانا درست ہے یا نہیں؟
جواب: قربانی کی کھالوں سے متعلق حکم یہ ہے کہ اگر قربانی کرنے والا جانور کی کھال کو خود استعمال کرنا چاہتا ہے یعنی اس سے ضرورت کی کوئی چیز بنا کر اس کو اپنے استعمال میں لانا چاہتا ہے تو اس کو یہ اختیار ہے اور وہ ایسا کر سکتا ہے، اسی طرح اگر کسی کو ہدیہ کرنا چاہتا ہے تو ایسا کرنا بھی اس کے لیے جائز ہے، لیکن اگر مالک اس کھال کو بیچ دیتا ہے  یا کسی ادارے کو دے دیتا ہے جو ادارہ اس کی طرف سے بطورِ وکالت کھال بیچ دیتاہے تو ایسی صورت میں اس کی رقم کا مصرف وہی ہے جو زکاۃ کا مصرف ہے، یعنی فقیر مستحقِ زکاۃ کو مالک بنا کر دینا۔ اور ڈیم  کی تعمیر میں یہ رقم دینے سے کسی غریب و مستحق کی تملیک نہیں پائی جاتی ؛ اس لیے ڈیم کی تعمیر میں کھالیں دینا درست نہیں۔البتہ دیگر عطیات اور نفلی صدقات کی رقم سے ڈیم فنڈ میں معاونت کی جاسکتی ہے۔المحيط البرهاني في الفقه النعماني (6/ 95)
'' ويجوز الانتفاع بجلد الأضحية، وهدي المتعة والتطوع بأن يتخذها فرواً أو بساطاً، أو حزاماً، أو غربالاً أو قطعاً، وله أن يشتري به متاع البيت كالغربال، والمنخل، والفرو، والكساء، والخف، وكذلك له أن يشتري به ثوباً يلبسه، ولا يشتري به الخل ...، وكذلك لا يشتري به اللحم، ولا بأس ببيعه بالدراهم ليتصدق بها، وليس له أن يبيعها بالدراهم لينفقه على نفسه، ولو فعل ذلك تصدق بثمنها''.فقط واللہ اعلم
                                                  
عنوان: چھ تولہ سونا اور کچھ رقم کے مالک پر قربانی کا حکم
سوال: 6 تولہ سونا اور اضافی جہیز کی رقم پر قربانی کا حکم کیا ہے؟
جواب: قربانی ہر اس عاقل بالغ مقیم مسلمان مرد اور عورت پر واجب ہے جو نصاب کا مالک ہو ، یعنی اگر اس کے پاس صرف سونا ہو تو ساڑھے سات تولہ کے مالک ہونے سے وہ صاحبِ نصاب بن جائے گا، اگر اس کے پاس صرف چاندی ہے تو ساڑھے باون تولہ چاندی کا مالک ہونے سے وہ صاحبِ نصاب بن جائے گا  ، کیش اور مالِ تجارت کا نصاب بھی آج کل چاندی کے حساب سے ہی لگایا جائے گا، اور اگر ان میں سے دو یا زائد جنسوں کا مالک ہو اور اس کی مالیت ساڑھے باون تولہ چاندی تک پہنچ جائے  تو نصاب کا مالک شمار ہو گا۔  یا اس کی ملکیت میں ضرورت سے زائد اتنا سامان ہو جس کی مالیت ساڑھے باون تولہ چاندی کی قیمت کے برابر ہو ، ایسے شخص پر قربانی واجب ہو گی۔لہذا صورتِ مسئولہ میں اگر کسی کے پاس ساڑھے چھ تولہ سونا ہے، اور اس کے ساتھ ملکیت میں کچھ رقم بھی موجود ہے تو ایسے شخص پر قربانی کرنا لازم ہے۔ فقط واللہ اعلم
                                                  
عنوان: ستر ہزار روپے کے مالک پر قربانی کا حکم
سوال: صرف 70 ہزار پاکستانی رقم پر قربانی کا حکم کیا ہے؟
جواب: اگر کسی کے پاس ستر ہزار پاکستانی روپے  موجود ہوں اورضروریات سے بھی زائد ہوں تو اس کے اوپر قربانی کرنا لازم ہے۔ فقط واللہ اعلم
                                                  
عنوان: یکم ذی الحجہ سے قربانی تک بال ناخن کاٹنا
سوال: یکم ذی الحجہ سے قربانی  بال ، ناخن ، شیو   بنانے کے بارے میں کیا حکم ہے؟ اس سے قربانی پر تو کوئی اثر نہیں پڑے گا؟
جواب: جو شخص قربانی کا ارادہ رکھتا ہو  اس کے لیے ذوالحجہ کا چاند نظر آنے سے لے کر قربانی کرنے تک  جسم کے بال اور ناخن وغیرہ نہ کاٹنا مستحب ہے،(بشرطیکہ بال اور ناخن مقررہ حد سے نہ بڑھے ہوئے ہوں)۔  لیکن اگر کوئی شخص ان ایام میں غیر ضروری  بال یا ناخن  کاٹتا ہے تو اس سے قربانی پر کوئی اثر نہیں پڑے گا۔  فقط واللہ اعلم
                                                  
عنوان: قربانی کرنے کے بعد معلوم ہوا کہ جانور میں عیب تھا
سوال: اگر کوئی آدمی قربانی کرلے اور اس کو بعد میں معلوم ہو کہ جانور میں کوئی عیب تھا تو اس قربانی کا کیا حکم ہوگا؟
جواب: قربانی کرنے کے بعد یہ معلوم ہوا کہ جانور میں کوئی ایسا عیب تھا کہ جس کی وجہ سے قربانی نہیں ہوئی تو اگر قربانی کرنے والاغریب تھا، یعنی اس پر قربانی واجب نہیں تھی اور اس نے قربانی کی تھی تو اس پر کچھ  اور لازم نہیں ہوگا، اور اگر قربانی کرنے والا صاحبِ نصاب یعنی مال دار  تھا تو اب اس  پر ایک متوسط بکرے یا بھیڑ کی قیمت صدقہ کرنا لازم ہوگی۔الفتاوى الهندية (5/ 296)
''وإن كان من لم يضح غنياً ولم يوجب على نفسه شاة بعينها تصدق بقيمة شاة اشترى أو لم يشتر. كذا في العتابية''.فقط واللہ اعلم
                                                  
عنوان: قربانی کے جانور میں جفت حصے کرنا
سوال: قربانی کے جانور میں جفت حصے کرنے کا کیا حکم ہے؟
جواب: قربانی کے بڑے جانور جیسے گائیں اونٹ وغیرہ میں ایک سے لے کر سات تک حصے کرنا جائز ہے، سات سے زیادہ جائز نہیں اور اس سے کم خواہ جفت ہوں یا طاق حصے کرنا  جائز ہے بشرطیکہ کسی بھی ایک شریک کا حصہ ساتویں حصے سے کم نہ ہو۔فتاویٰ شامی میں ہے:'' و تجزیء عما دون سبعة بالأولی'' (316/6) فقط واللہ اعلم
                                                  
عنوان: چالیس ہزار بی سی کی مد میں جمع ہوں تو قربانی کے وجوب کا کیا حکم ہے؟
سوال: میں نے ایک لاکھ کی بی سی لگائی ہوئی ہے اور تقریباً چالیس ہزار تک کی ادائیگی کر دی ہے اور نقد مال و دولت کچھ نہیں ہے.ہر مہینے کماتا ہوں اور خرچ کرتا ہوں. مجھ پر قربانی واجب ہوگی؟
جواب: آج کل ساڑھے باون تولہ چاندی کی مالیت چالیس ہزار روپے سے کم ہے، اگر  عید الاضحیٰ کے دنوں میں مذکورہ رقم آپ کی ملکیت میں باقی ہو اور چاندی کی قیمت بڑھے نہیں تو  آپ پرقربانی واجب ہوگی، اگر پوراجانور خریدنے کی استطاعت نہیں ہے تو کسی مناسب  جگہ اجتماعی قربانی میں اپنا ایک حصہ ڈال دیں۔ فقط واللہ اعلم
                                                  
عنوان: ذی الحجہ میں قربانی سے پہلے بال کاٹنے کا حکم
سوال: میرے والد صاحب قربانی کرتے ہیں، اور جانور کو ذبح وغیرہ ہر سال میں ہی کرتا ہوں، کیا میرے لیے ذی الحجہ کا چاند نظر آنے کے بعد بال اور ناخن کاٹنا جائز ہے یا قربانی کے بعد کاٹنے چاہییں؟ وضاحت فرمائیں!
جواب: اگر آپ صاحبِ نصاب ہیں اور آپ  پر قربانی واجب ہے تو آپ کے لیے  بھی  مستحب ہے کہ آپ بھی ذی الحجہ میں قربانی سے پہلے بال وغیرہ نہ کاٹیں ۔اور اگر قربانی واجب نہیں صرف جانور آپ ذبح کرتے ہیں تو آپ کے لیے یہ مستحب نہیں ہے۔'' عن سعید بن المسیب یقول: سمعت أم سلمة زوج النبي صلی اﷲ علیه وسلم تقول: قال رسول اﷲ صلی اﷲ علیه وسلم: من کان له ذبح یذبحه، فإذا أهل هلال ذي الحجة، فلا یأخذن من شعره، ولا من أظفاره شیئاً حتی یضحي''۔ (الصحيح لمسلم ، عشر ذي الحجة وهو مرید التضحیة، النسخة الهندیة ۲/ ۱۶۰، بیت الأفکار، رقم: ۱۹۷۷)
'' فهذا محمول علی الندب دون الوجوب بالإجماع''۔ (شامي، الصلاة، قبیل باب الکسوف، زکریا ۳/ ۶۶، شامي کراچی ۲/ ۱۸۱) فقط واللہ اعلم
                                                  
عنوان: حج پر جانے والوں پر اپنے وطن میں قربانی کرنے کا حکم
سوال: میرے تمام گھر والے حج پر ہیں ، حج مکمل ہونے کے بعد وہ وہاں قربانی کریں گے تو مجھے اپنے گھر والوں کی طرف سےیہاں قربانی کرنی چاہیے یا وہ وہاں جو قربانی کریں گے اس سے قربانی کا فرض ادا ہوجائے گا؟ مجھے کسی نے بتایا ہے کہ وہاں کی قربانی شکرانے کے لیے ہوتی ہے، اس سے فرض ادا نہیں ہوتا۔ براہِ کرم آپ تفصیل بتا کر راہ نمائی فرما دیں!
جواب: حاجی پر قربانی سے متلق یہ تفصیل ہے کہ  قربانی دو طرح کی ہوتی ہے:(1)  ایک قربانی تو وہ ہے جو صاحبِ نصاب مقیم پر واجب ہوتی ہے خواہ حج کرنے جائے یا نہ جائے، اگر حاجی صاحبِ نصاب ہے اور  قربانی کے دنوں میں مکہ مکرمہ میں مقیم ہے، یعنی منی جانے سے پہلے مکہ مکرمہ میں پندرہ دن اس کا قیام ہو  یا مستقل وہیں رہتا ہے،  تو اس پر یہ قربانی واجب ہے، اور اسے اختیار ہے کہ  چاہے تو مکہ مکرمہ یا مدینہ میں  قربانی کا انتظام کرے یا اپنے وطن میں قربانی کی رقم بھیج دے یا وطن میں کسی کو قربانی کرنے کا کہہ دے، البتہ منیٰ میں قربانی کرنے کا ثواب پوری دنیا کی تمام جگہوں سے زیادہ ہے۔ اور کسی بھی جگہ ایک قربانی کرنے سے یہ فرض ادا ہوجائے گا۔ (2)  دوسری قربانی سے مراد "دمِ شکر" ہے، حجِ قِران اور تمتع کرنے والوں  پر ایامِ نحر  (10،11،12 ذوالحجہ) میں  حلق (سرمنڈوانے) یا بال کٹوانے سے پہلے منیٰ یا حدود حرم میں یہ قربانی کرنا واجب ہے۔حجِ افراد  (صرف حج) کرنے والوں پر یہ قربانی واجب نہیں ہے۔حاصل یہ ہوا کہ حجِ  افراد کی صورت میں مقیم اور صاحبِ نصاب ہونے کی صورت میں صرف  پہلی قسم کی قربانی واجب ہوگی، اور اگر مقیم نہ ہو یا استطاعت نہ ہوتو کچھ بھی واجب نہیں ہوگا ، اور قارن (حج قران کرنے والے) اور متمتع (حجِ تمتع کرنے والے) پر مقیم اور صاحبِ نصاب ہونے کی صورت میں دو نوں قسم کی قربانیاں لازم ہوں گی، ورنہ صرف دوسری قسم یعنی دمِ شکر لازم ہوگی۔مذکورہ تفصیل کی رو سے اگر آپ کے گھر والوں پر حج کی قربانی (دم شکر)کے علاوہ بھی قربانی لازم ہورہی ہے یعنی وہ صاحب استطاعت بھی ہیں اور وہاں مقیم بھی ہیں ( یعنی آٹھ ذی الحجہ کو منیٰ جانے سے پہلے مکہ مکرمہ میں پندرہ دن یا اس سے زیادہ ان کا قیام ہوگا) اور وہ وہاں قربانی کرنے کے بجائے آپ کو یہاں قربانی کرنے کا کہہ رہے ہیں تو اگر آپ ان کی طرف سے یہیں قربانی کردیں تو ان کا واجب ادا ہوجائے گا، اور اگر وہ خود اپنی واجب قربانی وہیں سعودیہ میں کرلیں تو آپ کو ان کے لیے دوبارہ یہاں قربانی کرنے کی ضرورت نہیں ہوگی۔فقط واللہ اعلم
                                                  
عنوان: حاجی پر عید والی قربانی واجب ہے یا نہیں؟
سوال: مجھے یہ پوچھنا تھا کہ حاجی کے لیے حج کی قربانی کافی ہے یا پاکستان میں الگ قربانی کرنی ہوگی؟ تفصیلی جواب عنایت فرما دیں!
جواب: حجِ قران یا حجِ تمتع کرنے کی صورت میں دمِ شکر کے طور پر ایک حصہ قربانی کرنا یا ایک دنبہ، یا بھیڑ، یا بکری حرم کی حدود میں ذبح کرنا لازم ہوتا ہے، یہ اس قربانی کے علاوہ ہے جو ہر سال اپنے وطن میں کی جاتی ہے، دونوں الگ الگ ہیں،عید والی قربانی کا حج والی  قربانی سے کوئی تعلق نہیں۔ حاجی کے لیے عید والی قربانی واجب ہونے یا نہ ہونے کا ضابطہ یہ ہے کہ اگر حاجی شرعی مسافر ہو تو اس پر قربانی واجب نہیں، البتہ اگر مسافر حاجی بھی اپنی خوشی سے عید والی قربانی کرے گا تو اس پر ثواب ملے گا، لیکن لازم نہیں ہے۔  اور اگر حاجی مقیم ہے اور اس کے پاس حج کے اخراجات کے علاوہ نصاب کے برابر زائد رقم موجود ہے تو اس پر قربانی کرنا واجب ہوگی۔نوٹ: اگر حاجی ایام حج میں پندرہ دن یا اس سے زیادہ مکہ میں قیام کی نیت سے ٹھہرے اور  8 ذی الحجہ کو منیٰ روانہ ہونے سے پہلے  پندرہ دن مکمل ہو رہے ہوں تو یہ حاجی عید کے دنوں میں مقیم شمار ہوگا، اور صاحبِ استطاعت ہونے کی صورت میں اس پر دمِ شکر کے علاوہ عید کی  قربانی بھی واجب ہوگی۔ لیکن اگر  منیٰ روانہ ہونے سے پہلے مکہ میں پندرہ دن پورے نہ ہورہے ہوں تو اقامت کی نیت کا اعتبار نہیں ہوگا، لہٰذا یہ حاجی مقیم نہیں کہلائے گا ، بلکہ مسافر شمار ہوگا، چنانچہ اس حاجی پر  دمِ شکر کے علاوہ عید کی قربانی واجب نہیں ہوگی۔بدائع الصنائع في ترتيب الشرائع (2/ 174)'' قال أصحابنا: إنه دم نسك وجب شكراً ؛ لما وفق للجمع بين النسكين بسفر واحد''۔بدائع الصنائع في ترتيب الشرائع (5/ 63)''ومنها: الإقامة فلا تجب على المسافر؛ لأنها لا تتأدى بكل مال ولا في كل زمان، بل بحيوان مخصوص في وقت مخصوص، والمسافر لا يظفر به في كل مكان في وقت الأضحية، فلو أوجبنا عليه لاحتاج إلى حمله مع نفسه، وفيه من الحرج ما لا يخفى، أو احتاج إلى ترك السفر، وفيه ضرر، فدعت الضرورة إلى امتناع الوجوب، بخلاف الزكاة؛ لأن الزكاة لا يتعلق وجوبها بوقت مخصوص بل جميع العمر وقتها، فكان جميع الأوقات وقتاً لأدائها، فإن لم يكن في يده شيء للحال يؤديها إذا وصل إلى المال، وكذا تتأدى بكل مال، فإيجابها عليه لا يوقعه في الحرج، وكذلك صدقة الفطر ؛ لأنها تجب وجوباً موسعاً كالزكاة، وهو الصحيح.وعند بعضهم وإن كانت تتوقف بيوم الفطر لكنها تتأدى بكل مال، فلا يكون في الوجوب عليه حرج، وذكر في الأصل وقال: ولا تجب الأضحية على الحاج؛ وأراد بالحاج المسافر، فأما أهل مكة فتجب عليهم الأضحية وإن حجوا''۔الدر المختار وحاشية ابن عابدين (رد المحتار) (2/ 125)''(فيقصر إن نوى) الإقامة (في أقل منه) أي في نصف شهر، (أو) نوى (فيه  لكن في غير صالح) أو كنحو جزيرة، أو نوى فيه لكن (بموضعين مستقلين كمكة ومنى)، فلو دخل الحاج مكة أيام العشر لم تصح نيته؛ لأنه يخرج إلى منى وعرفة فصار كنية الإقامة في غير موضعها، وبعد عوده من منى تصح، كما لو نوى مبيته بأحدهما أو كان أحدهما تبعاً للآخر بحيث تجب الجمعة على ساكنه؛ للاتحاد حكماً''۔الفتاوى الهندية (1/ 139)''ولا يزال على حكم السفر حتى ينوي الإقامة في بلدة أو قرية خمسة عشر يوماً أو أكثر، كذا في الهداية. ۔۔۔ ونية الإقامة إنما تؤثر بخمس شرائط: ترك السير، حتى لو نوى الإقامة وهو يسير لم يصح، وصلاحية الموضع، حتى لو نوى الإقامة في بر أو بحر أو جزيرة لم يصح، واتحاد الموضع والمدة، والاستقلال بالرأي، هكذا في معراج الدراية. ۔۔۔ وإن نوى الإقامة أقل من خمسة عشر يوماً قصر، هكذا في الهداية''.فقط واللہ اعلم
                                                  
عنوان: جس بکری کا پیدائشی ایک تھن نہ ہو اس کی قربانی کا حکم
سوال: پیدا ئشی ایک تھن والی بکری کی قربانی ہو سکتی ہے یا نہیں؟
جواب: پیدائشی ایک تھن نہ ہونا بکری میں عیب ہے، اور عیب والے جانور کی قربانی شرعاً درست نہیں۔ رد المحتار على الدر المختار (6/ 325)
''  وفي الشاة والمعز إذا لم يكن لهما إحدى حلمتيهما خلقةً أو ذهبت بآفة وبقيت واحدة لم يجز، وفي الإبل والبقر إن ذهبت واحدة يجوز أو اثنتان لا اهـ ''۔ فقط واللہ اعلم
                                                  
عنوان: قربانی کے لیے بھیڑ کی عمر
سوال: کیا فرماتے ہیں علمائے کرام اس مسئلے کے بارے میں کہ قربانی کے لیے بھیڑ کی عمر کیا ہونی چاہیے؟
جواب: دنبہ یا بھیڑ  سال بھر کے ہوں تو ان کی قربانی جائز ہے، البتہ  اگر دنبہ، بھیڑ  اتنا موٹا تازہ ہو کہ سال بھر کا معلوم ہوتا ہو اور سال بھر والے بھیڑ دنبوں میں اگر چھوڑ دیں تو  فرق معلوم نہ ہوتا ہو تو چھ مہینے کے ایسے دنبے اور بھیڑ کی بھی قربانی درست ہے ۔'' ان الفقہاء قالوا: الجذع من الغنم ابن ستۃ اشہر، والثنی ابن سنہ، والجذع من البقرابن سنۃ، والثنی منہ ابن سنتین، والجذع من الابل ابن اربع سنین، والثنی ابن خمس، وتقدیر ہذہ الاسنان ما قلت یمنع النقصان لا یمنع الزیادۃ، حتی لو ضحی باقل من ذلک شیئاً لا یجوز، ولو ضحی باکثر من ذلک شیئاً یجوز، و یکون افضل''۔ ( الفتاویٰ الہندیۃ‘ کتاب الاضحیۃ ۵/۲۹۷)فقط واللہ اعلم
                                                  
عنوان: سونے کی مقدار ساڑھے سات تولہ سے کم ہونے کی صورت میں قربانی کا حکم
سوال: اگر سونا ساڑھے سات تولہ سے کم ہو اور نقد رقم موجود نہ ہو تو کیا قربانی واجب ہو گی؟
جواب: قربانی ہر اس عاقل بالغ مقیم مسلمان مرد اور عورت پر واجب ہے جو نصاب کا مالک ہو ، یعنی اگر اس کے پاس سونا ہو تو ساڑھے سات تولہ کے مالک ہونے سے وہ صاحبِ نصاب بن جائے گا،اگر   اس کے پاس چاندی ہے تو ساڑھے باون تولہ چاندی کا مالک ہونے سے وہ صاحبِ نصاب بن جائے گا  ، کیش اور مالِ تجارت کا نصاب بھی آج کل چاندی کے حساب سے ہی لگایا جائے گا، اور اگر ان میں سے دو یا زائد جنسوں کا مالک ہواور  اس کی مالیت ساڑھے باون تولہ چاندی تک پہنچ جائے  تو نصاب کا مالک شمار ہو گا۔ یا اس کی ملکیت میں ضرورت سے زائد اتنا سامان ہو جس کی مالیت ساڑھے باون تولہ چاندی کی قیمت کے برابر ہو ، ایسے شخص پر قربانی واجب ہو گی۔لہذا اگر کسی کے پاس سونا ساڑھے سات تولہ سے کم ہو، نقد رقم نہ ہو  اور نہ ہی چاندی و مالِ تجارت تو ایسی صورت میں ضرورت سے زائد سامان کو بھی دیکھا جائے گا اگر وہ موجود ہو  اور سب ملا کر چاندی کے نصاب کو پہنچ جائے تو ایسے شخص پر قربانی واجب ہو گی۔اگر ضرورت سے زائد سامان موجود نہ ہو، صرف سونا ہو اور ساڑھے سات تولہ سے کم ہو تو اس پر قربانی واجب نہیں ہوگی۔ فقط واللہ اعلم
                                                  
عنوان: جس جانور کے دانت جھڑ گئے ہوں اس کی قربانی کرنا
سوال: سوال :کیا فرماتے ہیں مفتیان کرام مسئلہ ذیل کے بارے میں کہ جانور چارہ گھاس وغیرہ پر قادر ہے، تو قربانی درست ہے، ورنہ نہیں،یہ شرط صرف اس جانور کے ساتھ خاص ہے، جس کے دانت نکل کر ضائع ہوگئے ہو ، یا اس جانور کے متعلق بھی ہے، جس کے ابھی دانت ہی نہ آئے ہو؟
جواب: جو جانور دانتوں کے بغیر چارہ کھانے پر قادر نہ ہوتو اس کی منفعت کامل نہ ہونے کی وجہ سے اس کی قربانی درست نہیں ہے۔ یہ شرط دانت آنے کے بعد گرنے کے ساتھ خاص نہیں ہے، بلکہ اگر جانور کے دانت پیدائشی طور پر ہی نہ آئے ہوں تو وہ دو حال سے خالی نہیں، یا تو اس کی عمر مکمل نہیں ہوئی ہوگی، یا عمر مکمل ہوگی، اگر عمر مکمل نہیں ہوئی تو اس کی قربانی صحیح نہ ہونا ظاہر ہے، اور اگر اس کی عمر مکمل ہوگئی ہو لیکن پھر بھی دانت نہ آئے ہوں تو اگر یہ جانور چارہ نہ کھاسکتاہو تو اس کی منفعت کامل نہ ہونا عیب ہے ؛ لہٰذا اس جانور کی قربانی بھی درست نہیں ہوگی۔ جیساکہ ''فتاوی ہندیہ'' میں ہے:''و أما الهتماء وهي التي لا أسنان لها، فإن كانت ترعی و تعلف جازت و إلا فلا''. (٥/ ٢٩٨، ط: رشيدية) فقط واللہ اعلم
                                                  
عنوان: مساجد ، مدارس اور ڈیم تعمیر کرنے کے لیے قربانی کی کھال دینا
سوال: کیا قربانی کی کھالیں مسجد یا مدرسہ یا  ڈیم کی تعمیر میں دینا جائز ہے یا ناجائز  ہے؟
جواب: قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں: (1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال ، قربانی کرنے والا یا اس کا وکیل نقد رقم یا کسی چیز کےعوض فروخت کردے  تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے، اور زکاۃ میں تملیک شرط ہے ، اسے تعمیراتی کام میں لگانا درست نہیں ہے۔قربانی  کرنے والا جب اپنے جانور کی کھال کسی ادارے کو دیتا ہے تو اس ادارے کے نمائندے اس قربانی کرنے والے کے وکیل بن جاتے ہیں، اور  ان پر لازم ہے کہ وہ  اس کو فروخت کرکے قربانی کرنے  والے کی طرف سے  اس کھال کی قیمت کو مستحقِ زکاۃ لوگوں کو  دے دیں ، اس کھال کی رقم سے تعمیراتی کام کرانا درست نہیں ہے.لہذا جب ڈیم بنانے کے لیے  یا مدرسہ یا مسجد  میں  کھال دی جائے  تو جن کو دی وہ وکیل ہوں گے اور وہ اسے فروخت کریں گے تو  رقم مستحق زکاۃ کو صدقہ کرنا ضروری ہوجائے گا، اور اس صدقہ کا مصرف وہی زکات والا ہے .مساجد اور ڈیم میں چوں کہ مستحق زکاۃ کو مالک بنانا نہیں پایا جاتا، اس لیے وہاں کھال نہ دی جائے،  البتہ مدارس میں چوں کہ مستحق زکاۃ  طلبہ ہوتے ہیں اس لیے مدارس میں کھال دی جاسکتی ہے۔باقی ڈیم فنڈ میں دیگر نفلی صدقات وعطیہ سے تعاون کرلینا چاہیے۔ فقط واللہ اعلم
                                                  
عنوان: حرام آمدنی والے کی قربانی کے جانور میں شرکت
سوال: کیاقربانی کے جانور میں سودی بینک میں کام کرنے والے کا حصہ ڈالنا درست ہے جب کہ ذریعہ آمدنی بینک کی تنخواہ ہو ؟
جواب: قربانی میں اگرکوئی حرام آمدن والا حصہ دار شامل ہو، مثلاً:  بینک کا کوئی ملازم یا انشورنس کا کاروبار کرنے والا شریک ہو  جس کا ذریعہ آمدنی  صرف حرام ہو، یا اس  کی غالب آمدنی حرام ہو تو شرکاء میں سے کسی کی بھی  قربانی نہیں ہو گی، اس لیے حرام آمدن والے کو قربانی میں شریک نہ کیا جائے۔فقط واللہ اعلم
                                                  
عنوان: ڈیم فنڈ میں قربانی کے جانور کی کھال دینا
سوال: کیا قربانی کی کھالیں ڈیم کی تعمیر کے فنڈ میں جمع کرا سکتے ہیں؟
جواب: قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں: (1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال ، قربانی کرنے والا یا اس کا وکیل نقد رقم یا کسی چیز کے  عوض فروخت کردے  تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے، اور زکاۃ میں تملیک شرط ہے ، اسے تعمیراتی کام میں لگانا درست نہیں ہے۔قربانی  کرنے والا جب اپنے جانور کی کھال کسی ادارے کو دیتا ہے تو اس ادارے کے نمائندے اس قربانی کرنے والے کے وکیل بن جاتے ہیں، اور  ان پر لازم ہے کہ وہ  اس کو فروخت کرکے قربانی کرنے  والے کی طرف سے  اس کھال کی قیمت کو مستحقِ زکاۃ لوگوں کو  دے دیں ، اس کھال کی رقم سے تعمیراتی کام کرانا درست نہیں ہے.لہذا جب ڈیم بنانے کے لیے  کھال دی جائے  تو جن کو دی جائے وہ قربانی کرنے والوں کی طرف سے وکیل ہوں گے اور وہ اسے فروخت کریں گے تو  رقم مستحق زکوٰۃ کو صدقہ کرنا ضروری ہوجائے گا، اور اس صدقہ کا مصرف وہی زکات والا ہے ؛ لہذا تعمیراتی کاموں (ڈیم وغیرہ کی تعمیر) میں اس کا استعمال جائز نہیں ہوگا. باقی  ڈیم فنڈ میں دیگر نفلی صدقات وعطیہ سے تعاون کیا جاسکتا ہے۔ فقط واللہ اعلم
                                                  
عنوان: مسافر پر قربانی واجب نہیں
سوال: مسافر پر قربانی واجب ہے یانہیں؟
جواب: قربانی واجب ہونے کی شرائط میں سے ایک شرط مقیم ہونا ہے ؛ لہذا شرط  نہ پائے جانے کی وجہ سے شرعی مسافر پر قربانی واجب نہیں۔ فقط واللہ اعلم
                                                  
عنوان: قربانی کی کھال ڈیم فنڈ میں دینا
سوال: آج کل کثرت سے ایک مسئلہ شئیر ہورہا ہے کہ قربانی کی کھالوں کی جو رقم وہ ڈیم بنانے کے لیے دی عطیہ(وقف) کی جائے،  آیا یہ رقم عطیہ کرنا جائز ہے? جب کہ ایک مولانا نے فتوی  دیا ہے کہ کھالوں کا حکم گوشت کی طرح ہے ، ضروری نہیں کہ صرف مسکین یا غریب کو ہی دیں, بلکہ  کسی کو بھی دے سکتے ہیں ، جلد از جلد مسئلہ کی وضاحت فرمادیں!
جواب: مذکورہ مولانا صاحب  نے جو مسئلہ بتایا ہے وہ  اپنی جگہ درست ہے کہ کھال کا حکم گوشت کی طرح ہے، البتہ اس میں تفصیل ہے جو مندرجہ ذیل ہے:قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں: (1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال ، قربانی کرنے والا یا اس کا وکیل نقد رقم یا کسی چیز کے عوض فروخت کردے  تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے، اور زکاۃ میں تملیک (فقیر کو مالک بنانا) شرط ہے ، اسے تعمیراتی کام میں لگانا درست نہیں ہے۔قربانی  کرنے والا جب اپنے جانور کی کھال کسی ادارے کو دیتا ہے تو اس ادارے کے نمائندے اس قربانی کرنے والے کے وکیل بن جاتے ہیں، اور  ان پر لازم ہے کہ وہ  اس کو فروخت کرکے قربانی کرنے  والے کی طرف سے  اس کھال کی قیمت کو مستحقِ زکاۃ لوگوں کو  دے دیں ، اس کھال کی رقم سے تعمیراتی کام کرانا درست نہیں ہوتا.لہذا جب ڈیم بنانے کے لیے  کھال دی جائے  تو جن کو دی وہ قربانی کرنے والوں کی طرف سے  وکیل ہوں گے اور وہ اسے فروخت کریں گے تو  رقم مستحقِ زکاۃ کو صدقہ کرنا ضروری ہوجائے گا،  اور اس صدقہ کا مصرف وہی زکات والا ہے؛ لہذا تعمیراتی کاموں (ڈیم وغیرہ کی تعمیر) میں اس کا استعمال جائز نہیں ہوگا.یہی حکم قربانی کے گوشت کا بھی ہے کہ جب قربانی کا گوشت قیمتاً فروخت کردیا جائے تو اتنی رقم صدقہ کرنا لازم ہوتا ہے۔باقی ڈیم فنڈ میں دیگر نفلی صدقات وعطیہ سے تعاون کیا جاسکتا ہے۔ فقط واللہ اعلم
                                                  
عنوان: ڈیم کی تعمیر میں کھال دینے کا حکم
سوال: کیا میں قربانی کی کھال ڈیم فنڈ میں دے سکتا ہوں؟
جواب: قربانی کی کھالوں سے متعلق حکم یہ ہے کہ اگر قربانی کرنے والا جانور کی کھال کو خود استعمال کرنا چاہتا ہے یعنی اس سے ضرورت کی کوئی چیز بنا کر اس کو اپنے استعمال میں لانا چاہتا ہے تو اس کو یہ اختیار ہے اور وہ ایسا کر سکتا ہے، اسی طرح اگر کسی کو ہدیہ کرنا چاہتا ہے تو ایسا کرنا بھی اس کے لیے جائز ہے، لیکن اگر وہ اس کھال کو بیچ دیتا ہے  یا کسی ادارے کو دے دیتا ہے جو ادارے اس کی طرف سے بطورِ وکالت کھال بیچ دیتاہے تو ایسی صورت میں اس کی رقم کا مصرف وہی ہے جو زکاۃ کا مصرف ہے، یعنی فقیر مستحقِ زکاۃ کو مالک بنا کر دینا۔ اور ڈیم  کی تعمیر میں یہ رقم دینے سے کسی غریب و مستحق کی تملیک نہیں پائی جاتی ؛ اس لیے ڈیم کی تعمیر میں کھالیں دینا درست نہیں۔المحيط البرهاني في الفقه النعماني (6/ 95)
'' ويجوز الانتفاع بجلد الأضحية، وهدي المتعة والتطوع بأن يتخذها فرواً أو بساطاً، أو حراماً، أو غربالاً أو قطعاً، وله أن يشتري به متاع البيت كالغربال، والمنخل، والفرو، والكساء، والخف، وكذلك له أن يشتري به ثوباً يلبسه، ولا يشتري به الخل،.....، وكذلك لا يشتري به اللحم، ولا بأس ببيعه بالدراهم ليتصدق بها، وليس له أن يبيعها بالدراهم لينفقه على نفسه، ولو فعل ذلك تصدق بثمنها''.فقط واللہ اعلم
                                                  
عنوان: حرام آمدنی والے کی قربانی
سوال: بینک ملازم کا ذریعہ آمدنی صرف بینک کی تنخواہ ہے ، اور ان پر قربانی بھی واجب ہے،  آیا وہ کس طرح اپنی قربانی کرے گا ؟
جواب: بینک کا مدار سودی نظام پر ہے، اور  سود ی رقم ہی سے ملازمین کو تنخواہ دی جاتی ہے اور  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  یا کم سے کم ان کاموں میں معاون ہوتے ہیں اور یہ سب ناجائز و حرام ہیں،  لہذا بینک  کی ملازمت  ناجائز ہے  اور تنخواہ بھی حرام ہے، لہذا  مذکورہ شخص کو چاہیے کہ  توبہ واستٖغفا ر کرے اور  کوئی جائز ذریعہ آمدنی تلاش کرے اور پھر بینک کی ملازمت ترک کردے، باقی مذکورہ شخص کے پاس صرف یہی بینک کی آمدنی ہی کی ہے تو اس پر قربانی واجب نہیں۔صحيح مسلم (2/ 703)
'' عن أبي حازم، عن أبي هريرة، قال: قال رسول الله صلى الله عليه وسلم: " أيها الناس، إن الله طيب لا يقبل إلا طيباً، وإن الله أمر المؤمنين بما أمر به المرسلين، فقال: {يا أيها الرسل كلوا من الطيبات واعملوا صالحاً، إني بما تعملون عليم} [المؤمنون: 51] وقال: {يا أيها الذين آمنوا كلوا من طيبات ما رزقناكم} [البقرة: 172]، ثم ذكر الرجل يطيل السفر أشعث أغبر، يمد يديه إلى السماء، يا رب، يا رب، ومطعمه حرام، ومشربه حرام، وملبسه حرام، وغذي بالحرام، فأنى يستجاب لذلك؟ "الدر المختار وحاشية ابن عابدين (رد المحتار) (2/ 291)
'' في القنية: لو كان الخبيث نصاباً لا يلزمه الزكاة ؛ لأن الكل واجب التصدق عليه فلا يفيد إيجاب التصدق ببعضه''. اهـ.فقط واللہ اعلم
                                                  
عنوان: ڈیم بنانے کی مد میں چرم قربانی دینا
سوال: ڈیم بنانے کی مد میں چرمِ قربانی دینا کیسا ہے؟
جواب: قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں:(1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال نقد رقم یا کسی چیز کے  عوض فروخت کردی گئی تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے.اگر ڈیم بنانے کے لیے کھال دی گئی  تو جن کو دی وہ وکیل ہوں گے اور وہ ڈیم کے لیے اسے فروخت کریں گے تو وہ رقم صدقہ کرنا ضروری ہوجائے گا.اور اس صدقہ کا مصرف وہی صدقاتِ واجبہ والا  اور زکات والا ہے ؛ لہذا تعمیراتی کاموں میں اس کا استعمال جائز نہیں ہوگا.خلاصہ یہ  کہ ڈیم فنڈ میں کھال دینا شرعاً جائز نہیں ہے، البتہ اگر یہ رقم کسی غریب کو دی جائے اور وہ بطیبِ خاطر (دلی رضامندی سے بغیر دباؤ کے) اس رقم کو ڈیم کی تعمیر کے لیے دےدے تو اس میں ممانعت نہیں۔'' فتاوی شامی''  میں ہے:'' (ويتصدق بجلدها أو يعمل منه نحو غربال وجراب) وقربة وسفرة ودلو، (أو يبدله بما ينتفع به باقياً) كما مر، (لا بمستهلك كخل ولحم ونحوه) كدراهم، (فإن) (بيع اللحم أو الجلد به) أي بمستهلك (أو بدراهم) (تصدق بثمنه)'' (6/328، کتاب الأضحیة، ط: سعید)وفي الفتاوی البزازیة علی هامش الهندیة:'' وله أن یبیعها بالدراهم لیتصدق بها لا أن ینتفع بالدراهم أو ینفقها علی نفسه ، فإن باع لذالك تصدق بالثمن''. (6/294، کتاب الأضحیة، ط: رشیدیه)" فتاوی شامی"  میں ہے:'' وهو مصرف أيضاً لصدقة الفطر والكفارة والنذر وغير ذلك من الصدقات الواجبة، كما في القهستاني'' . (2/339، باب المصرف، ط: سعید) فقط واللہ اعلم
                                                  
عنوان: عید کی  قربانی کا گوشت  دعوت ولیمہ میں کھلانا
سوال: میرا ولیمہ عید الاضحی کے ایک ہفتہ بعد ہے، کیا میں عید میں کی گئی قربانی کا گوشت اپنے دعوت ولیمہ میں کھلا سکتا ہوں ؟
جواب: جی ہاں، عیدالاضحی کی قربانی  کا گوشت ولیمہ کے مہمانوں کو کھلا یا جاسکتا ہے۔" ویأکل من لحم الأضحیة، ویؤکل غنیاً". وتحته في الشامیة: "هذا في الأضحیة الواجبة والسنة سواء إذا لم تکن واجبة بالنذر.'' (شامی، کتاب الأضحیة،   ۶/۳۲۷)  فقط واللہ اعلم
                                                  
عنوان: قربانی کی کھال  فلاحی مصرف میں صرف کرنا
سوال: قربانی کی کھال یا اس کی  رقم کسی فلاحی  مصرف میں استعمال کی جاسکتی ہے، مثلاً: ہسپتال یا مسجد کی تعمیر وغیرہ میں ؟
جواب: قربانی کی کھال جب تک  فروخت نہ کی جائے قربانی کرنے والے کو اس میں تین قسم کے اختیارات حاصل ہوتے ہیں:(1) خود استعمال کرنا۔ (2) کسی کو ہدیہ کے طور پر دینا۔ (3) فقراء اور مساکین پر صدقہ کرنا۔تاہم اگر قربانی کی کھال نقد رقم یا کسی چیز کے  عوض فروخت کردی گئی تو اس کی قیمت  صدقہ کرنا واجب ہے، اور کھال کی قیمت کا مصرف وہی ہے جو زکاۃ کا مصرف ہے، قربانی  کرنے والا جب اپنے جانور کی کھال کسی ادارے کو دیتا ہے تو اس ادارے کے نمائندے اس قربانی کرنے والے کے وکیل بن جاتے ہیں، اور  ان پر لازم ہے کہ وہ  اس کو فروخت کرکے قربانی کرنے  والے کی طرف سے  اس کھال کی قیمت کو مستحقِ زکاۃ لوگوں کو  دے دیں ، اس سے تعمیراتی کام کرانا جائز نہیں ہے، لہذا مساجد اور ہسپتال کی تعمیر کے لیے کھال دینا جائز نہیں ہے۔''فتاوی شامی'' میں ہے:'' (ويتصدق بجلدها أو يعمل منه نحو غربال وجراب) وقربة وسفرة ودلو (أو يبدله بما ينتفع به باقياً) كما مر (لا بمستهلك كخل ولحم ونحوه) كدراهم، (فإن) (بيع اللحم أو الجلد به) أي بمستهلك (أو بدراهم) (تصدق بثمنه)''۔ (6/328، کتاب الاضحیۃ، ط: سعید)وفي الفتاوی البزازیة علی هامش الهندية:'' وله أن یبیعها بالدراهم لیتصدق بها، لا أن ینتفع بالدراهم أو ینفقها علی نفسه ، فإن باع لذالك تصدق بالثمن''. (6/294، کتاب الاضحیۃ، ط: رشیدیہ)     ''فتاوی شامی'' میں ہے:''وهو مصرف أيضاً لصدقة الفطر والكفارة والنذر وغير ذلك من الصدقات الواجبة، كما في القهستاني'' ۔ (2/339، باب المصرف، ط:سعید)فقط واللہ اعلم
                                                  
عنوان: قربانی کے جانور میں عقیقہ کا حصہ رکھنا
سوال: عقیقہ قربانی میں ایک حصہ رکھنے سے ہو جائے گا کیا؟
جواب: قربانی کے  بڑے جانور  (گائے ، بیل اور اونٹ وغیرہ ) میں عقیقہ کا حصہ ڈالا جاسکتا ہے،اس سے اس جانور میں جتنے حصے قربانی کے ہیں وہ قربانی کے اور جتنے  عقیقہ کے  حصہ ہیں اتنے عقیقہ کے حصے ادا ہوجائیں گے ،قربانی کے ساتھ عقیقہ کرتے ہوئے  قربانی کی گائے وغیرہ  میں لڑکے کے لیے دو حصے اور لڑکی کے لیے ایک حصہ رکھ لے، یہ مستحب ہے۔''وكذا لو أراد بعضهم العقيقة عن ولد قد ولد له من قبل ؛ لأن ذلك جهة التقرب بالشكر على نعمة الولد ذكره محمد''۔(فتاوی شامی ۔6/ 326، کتاب الاضحیۃ، ط: سعید)۔ فقط واللہ اعلم
                                                  
عنوان: جس جانور کے دانت نہ نکلے ہوں اس کی قربانی کرنا
سوال: قربانی کے جانور کا دانت اگرنہ نکل سکاہو یانکلنےکی امیدنہ ہوتواس جانور کی قربانی کاکیاحکم ہے؟
جواب: قربانی صحیح ہونے کی شرط جانور کی عمر کا پورا ہونا ہے، دانت نکلنا ضروری نہیں، لہذا عمر پوری ہونے کی صورت میں اگرچہ دانت نہ نکلے ہوں تب بھی قربانی صحیح ہوگی ؛ لہذا اگر بکرا بکری کی عمر ایک سال ،گائے بھینس کی عمر دو سال اور اونٹ اونٹنی کی عمر پانچ سال مکمل ہونے کے باوجود دانت نہ نکلے ہوں تو ان کی قربانی صحیح ہوگی، لیکن اس سلسلے میں صرف بائع کی بات کا اعتبار نہیں ہوگا، بلکہ یا تو جانور سامنے پلا ہو اور یقین ہو کہ اس کی عمر مکمل ہوچکی ہے، یا بیچنے والا دیانت دار اور ایسا قابلِ اعتماد ہو جو جھوٹ نہ کہتاہو تو اس کی بات کا اعتبار کیا جاسکتاہے، جہاں شبہ ہو وہاں ایسے جانور کو چھوڑ کر مکمل دانت والے جانور کی قربانی کی جائے۔واضح رہے کہ مذکورہ جواب سامنے کے دانت آنے یا نہ آنے کے اعتبار سے ہے، اگر اتفاقاً کسی جانور کے اکثر دانت ابھی تک آئے ہی نہ ہوں، یا اکثر دانت ٹوٹ چکے ہوں جس کی وجہ سے وہ چارہ نہ کھاسکے تو ایسے جانور کی قربانی درست نہیں ہوگی۔ فقط واللہ اعلم
                                                  
عنوان: شیعہ کے مذبح خانہ کا گوشت کھانا
سوال: میں کینڈا میں ایک کمیونیٹی کے بارے میں پوچھنا چاہتا ہوں ، جہاں مسلمانوں کی ایک بڑی تعداد رہائش پذیر  ہے، لیکن سارے مذبخ خانے شیعوں کی ملکیت  ہیں، جس میں کچھ مسلمان بھی کام کرتے ہیں ، کیا ایسے مذبح خانے کا گوشت کھانا جائز ہے اگر کوئی اور سنی مذبح خانہ  نہ ہو تو؟
جواب: جو شیعہ امورِ دینیہ میں سے کسی مسئلہ ضروریہ کا منکر ہو (مثلاً: قرآن مجید میں تحریف یا حضرت علی رضی اللہ تعالی عنہ کی الوہیت یا حضرت جبرئیل  کے وحی لانے میں  غلطی کا قائل ہو، یا حضرت ابوبکر صدیق رضی اللہ عنہ کی صحابیت کا منکر ہو، یا حضرت عائشہ رضی اللہ تعالی پر بہتان باندھتا ہو وغیرہ ) تو اس کا ذبیحہ حلال نہیں ہے۔صورتِ مسئولہ میں مذکورہ مذبح خانہ میں اگر ذبح مسلمان ملازم کرتے ہوں  تو  وہ ذبیحہ حلال ہوگا، اگر چہ مذبح خانہ کے مالک شیعہ ہوں ، یا ان کے ساتھ تعاون کرنے والے  کھال وغیرہ الگ کرنے گوشت کاٹنے یا دیگر کام کرنے والے شیعہ ہوں، اور اگر ذبح کرنے والے مسلمان نہ ہوں ، بلکہ شیعہ ذبح کرتے ہوں ، یا مشین سے ذبح کیا جاتا ہو تو ایسی صورت میں ذبیحہ حلال نہیں ہوگا۔اور جب تک تحقیق نہ ہو تو  شبہ پائے جانے کی وجہ اجتناب کیا جائے۔مذکورہ علاقے کے مسلمانوں کو چاہیے کہ سب مل کر اپنے لیے مذبخ خانہ بنانے کی کوشش کریں ۔ فقط واللہ اعلم
                                                  
عنوان: سال بعد عقیقہ کرنا
سوال: جس کے پاس عقیقہ کرنے کے پیسے نہ ہو ں  تو اس کیلے کیا حکم ہے، کیا وہ عقیقہ سال کے بعد کر سکتا ہے؟
جواب: عقیقہ کرنا  مستحب ہے، جس کے کرنے میں ثواب اور نہ کرنے میں کوئی گناہ نہیں۔جس کے پاس عقیقہ کے پیسے نہ ہوں تو  عقیقہ نہ کرے؛ اس لیے کہ عقیقہ کرنا لازم نہیں ہے۔ البتہ ساتویں دن بچہ کے بال کٹوادے،اس میں تاخیر نہ کرے۔ پھر ایک سال بعد عقیقہ کرنے کی گنجائش ہو تو عقیقہ کرلے،تاخیر کرنے کی صورت میں ایک قول کے مطابق استحباب کا درجہ باقی نہیں رہتا۔''عن علي بن أبي طالب رضي اللّٰه عنه قال: عقّ رسول اللّٰه صلی اللّٰه علیه وسلم عن الحسن بشاة، وقال: یا فاطمة! احلقي رأسه وتصدقي بزنة شعره فضةً، فوزناه فکان وزنه درهمًا أو بعض درهم''۔ (مشکاة المصابیح ، باب العقیقة ۲؍۳۶۲، سنن الترمذي ، باب ما جاء في العقیقة ۱؍۲۷۸)
'' العقیقة عن الغلام وعن الجاریة، وهي ذبح شاة في سابع الولادة وضیافة الناس وحلق شعره مباحة لا سنة ولا واجبة، کذا في وجیز الکردري''۔ (الفتاویٰ الهندیة ، الباب الثاني والعشرون في تسمیة الأولاد ۵؍۳۶۲ رشیدیه)'' بچہ کی عمر ایک سال سے زائد ہوجائے تب بھی عقیقہ کرسکتے ہیں''۔ (بہشتی زیور ۳؍۴۲-۴۳)''عن الحسن البصري: إذا لم یُعقّ عنک، فعقِّ عن نفسک وإن کنت رجلاً ''۔ (إعلاء السنن، کتاب الذبائح ، باب أفضلیة ذبح الشاة في العقیقة ۱۷؍۱۲۱ إدارة القرآن کراچی)
'' فنقل الرافعي أنه یدخل وقتها بالولادة … ثم قال: والاختیار أن لا تؤخر عن البلوغ، فإن أخرت عن البلوغ سقطت عمن کان یرید أن یعق عنه، لکن إن أراد أن یعق عن نفسه فعل''۔ (فتح الباري، کتاب العقیقة ، باب إماتة الأذی عن الصبي في العقیقة، ۹؍۵۹۴-۵۹۵ دار المعرفة بیروت)فقط واللہ اعلم
                                                  
عنوان: عقیقہ مستحب ہے
سوال: جو شخص بچے کا عقیقہ نہیں کر سکتا تو اس کے لیے  کیا کرنا چاہیے؟
جواب: واضح رہے کہ عقیقہ مستحب ہے، فرض یا واجب نہیں ہے؛ لہذا جو عقیقہ کرنے کی استطاعت نہیں رکھتا اس پر کوئی گناہ نہیں ،اور نہ ہی قرض لے کر عقیقہ کرنے کی اسے ضرورت ہے۔ فقط واللہ اعلم
                                                  
عنوان: عقیقہ کس وقت کرنا چاہیے؟
سوال: عقیقے میں بکرے کو کس وقت ذبح کرنا چاہیے؟ کیا وقت کی کوئی حد ہے؟  اور دوسرے یہ کہ بکری یا بکرا جان دار ہونا چاہیے؟کیوں کہ لوگ کہہ رہے ہیں کہ عقیقے کا جانور وزن دار ہونا چاہیے، اور فلان فلاں، اس لیے مسئلہ کی وضاحت فرما دیں!
جواب: عقیقہ ساتویں دن کرنا مستحب ہے  ،  اور   یہ بات احادیث سے ثابت ہے کہ رسول اللہ صلی اللہ علیہ وسلم نے صبح کے اوقات میں برکت کی دعا فرمائی  ہے ؛ اس لیے   علماء نے لکھا ہے کہ بہتر یہ ہے کہ عقیقہ  صبح کے وقت طلوع آفتاب کے بعد کیا جائے،  لیکن اگر کسی دوسرے وقت بھی کر لیا تو عقیقہ بلاکراہت ادا ہو جائے گا۔اور جس جانور کی قربانی جائز ہے ، وہی عقیقہ میں جائز ہے ، لہٰذا عقیقہ کے جانور میں ان ہی اوصاف وعمر کا لحاظ کیاجائے گا جن کا قربانی کے جانور میں کیاجاتا ہے، قربانی و عقیقہ میں جانور جتنا صحت مند ہو گا اتنا زیادہ ثواب ہو گا۔ سنن ابن ماجه ت الأرنؤوط (3/ 346)'' عن صخر الغامدي، قال: قال رسول الله صلى الله عليه وسلم : "اللّٰهم بارك لأمتي في بكورها۔"العقود الدرية في تنقيح الفتاوى الحامدية (2/ 213)'' ووقتها بعد تمام الولادة إلى البلوغ، فلا يجزئ قبلها، وذبحها في اليوم السابع يسن، والأولى فعلها صدر النهار عند طلوع الشمس بعد وقت الكراهة ؛ للتبرك بالبكور''۔ فقط واللہ اعلم
                                                  
عنوان: سعودیہ میں حاجی کی قربانی کرنے کے بعد اپنے وطن میں قربانی کا حکم
سوال: ایک شخص اگر پاکستان سے حج پر جاتا ہے  اور وہاں حج ادا کرتا اور قربانی کرتا ہے  تو کیا اسے اپنے وطن میں بھی قربانی کرنی ہوگی؟ یا حرم میں کی ہوئی قربانی کافی ہے؟
جواب: حاجی پر قربانی سے متلق یہ تفصیل ہے کہ  قربانی دو طرح کی ہوتی ہے:(1)  ایک قربانی تو وہ ہے جو صاحبِ نصاب مقیم پر واجب ہوتی ہے خواہ حج کرنے جائے یا نہ جائے، اگر حاجی صاحبِ نصاب ہے اور  قربانی کے دنوں میں مکہ مکرمہ میں مقیم ہے، یعنی منی جانے سے پہلے مکہ مکرمہ میں پندرہ دن اس کا قیام ہو  یا مستقل وہیں رہتا ہے،  تو اس پر یہ قربانی واجب ہے، اور اسے اختیار ہے کہ  چاہے تو مکہ مکرمہ یا مدینہ میں  قربانی کا انتظام کرے یا اپنے وطن میں قربانی کی رقم بھیج دے یا وطن میں کسی کو قربانی کرنے کا کہہ دے، البتہ منیٰ میں قربانی کرنے کا ثواب پوری دنیا کی تمام جگہوں سے زیادہ ہے۔ اور کسی بھی جگہ ایک قربانی کرنے سے یہ فرض ادا ہوجائے گا۔ (2)  دوسری قربانی سے مراد "دمِ شکر" ہے، حجِ قِران اور تمتع کرنے والوں  پر ایامِ نحر  (10،11،12 ذوالحجہ) میں  حلق (سرمنڈوانے) یا بال کٹوانے سے پہلے منیٰ یا حدود حرم میں یہ قربانی کرنا واجب ہے۔حجِ افراد  (صرف حج) کرنے والوں پر یہ قربانی واجب نہیں ہے۔حاصل یہ ہوا کہ حجِ  افراد کی صورت میں مقیم اور صاحبِ نصاب ہونے کی صورت میں صرف  پہلی قسم کی قربانی واجب ہوگی، اور اگر مقیم نہ ہو یا استطاعت نہ ہوتو کچھ بھی واجب نہیں ہوگا ، اور قارن (حج قران کرنے والے) اور متمتع (حجِ تمتع کرنے والے) پر مقیم اور صاحبِ نصاب ہونے کی صورت میں دو نوں قسم کی قربانیاں لازم ہوں گی، ورنہ صرف دوسری قسم یعنی دمِ شکر لازم ہوگی۔فقط واللہ اعلم
                                                  
عنوان: ٹوٹے ہوئے سینگ والے بکرے کی قربانی
سوال: ایک بکرا ہے، اس کی عمر ایک سال ہے، لیکن اس کے دونوں سینگ  آدھے آدھے ٹوٹے ہوئے ہیں، کیا اس کی قربانی جائز ہے ؟
جواب: مذکورہ بکرے کی قربانی جائز ہے، سینگ کا آدھا ٹوٹا ہوا ہونا عیب نہیں ہے۔"و کذا مکسورة القرن، بل أولیٰ لما قلنا."(تبیین الحقائق، کتاب الأضحیة، مکتبه زکریا دیوبند ۶/ ۴۷۹، إمدادیه ملتان ۶/ ۵)هندية، کتاب الأضحیة، الباب الخامس"عن علي -رضی اﷲ عنه- قال: نهی رسول اﷲ صلی اﷲ علیه وسلم أن یضحي بأعضب القرن والأذن."( جامع الترمذي ، الأضاحي، باب في الضحیة بعضباء القرن والأذن، النسخة الهندیة ۱/ ۲۷۶، دارالسلام رقم: ۱۵۰۴)"ویضحي بالجماء هي التي لا قرن لها خلقة، وکذا العظماء التي ذهب بعض قرنها بالکسر أو غیره."(الدرالمختار مع ردالمحتار، کتاب الأضحیة، مکتبه زکریا دیوبند ۹/ ۴۶۷، کراچی ۶/ ۳۲۳)فقط واللہ اعلم
                                                  
عنوان: عقیقہ میں بچے کے پہلے بال کٹائیں یا بکرے ذبح کریں؟
سوال: عقیقہ والے دن پہلےبچےکے بال کٹائیں یا بکرے ذبح کریں؟
جواب: عقیقہ کرتے وقت جانور کو ذبح کرنے میں اور بچے کے سر کے بالوں کوحلق کرنےمیں ترتیب ضروری نہیں، کسی بھی عمل کو مقدم کرسکتے ہیں، تاہم بہتر یہ ہے کہ پہلے جانور کوذبح کریں، پھر بال کٹوائیں۔"یستحب الذبح قبل الحلق، وصححه النووي في شرح المهذب". (إعلاء السنن باب أفضلیة ذبح الشاة في العقیقة)فقط واللہ اعلم
                                                  
عنوان: قربانی کرنے کے بعد پتا چلا کہ جانور کم عمر تھا
سوال: قربانی کرنے کے بعد پتا چلا کہ جانور کم عمر تھا، مطلب کھیرا تھا، اب کیا دوبارہ قربانی کرنا ہوگی؟
جواب: اگرقربانی کرنے کے بعد پتا چلا کہ جانور کی عمر شریعت کی قربانی کے لیے مقرر کردہ عمر سے کم تھی تو اس جانور کی قربانی   نہیں ہوئی، لہٰذا اگر قربانی کا وقت باقی ہو ( یعنی ۱۲ ذی الحجہ  کی مغرب سے پہلے پتا چلا) تو ۱۲ ذی الحجہ کی مغرب سے پہلے پہلے دوبارہ قربانی کرنا واجب ہوگا، لیکن اگر قربانی کے ایام گزر چکے ہوں تو پھر قربانی کے بقدر رقم صدقہ کرنا واجب ہوگا۔ مذکورہ حکم اس شخص کے لیے ہے جس پر قربانی واجب ہو، یعنی وہ صاحبِ نصاب ہو۔ اگر غریب نے کم عمر جانور قربانی کے لیے خرید لیا یا زبان سے قربانی کے لیے خاص کردیا تھا پھر اس کی قربانی کی تو اس کے لیے وہی جانور قربانی کے لیے متعین ہوگیا، لہٰذا اس کی قربانی اد اہوگئی۔الدر المختار وحاشية ابن عابدين (رد المحتار) (6/ 321)''(وصح الجذع) ذو ستة أشهر (من الضأن) إن كان بحيث لو خلط بالثنايا لا يمكن التمييز من بعد. (و) صح (الثني) فصاعداً من الثلاثة والثني (هو ابن خمس من الإبل، وحولين من البقر والجاموس، وحول من الشاة)۔وفي البدائع: تقدير هذه الأسنان بما ذكر لمنع النقصان لا الزيادة، فلو ضحى بسن أقل لا يجوز، وبأكبر يجوز وهو أفضل. ولا تجوز بحمل وجدي وعجول وفصيل لأن الشرع إنما ورد بالأسنان المذكورة''۔الفتاوى الهندية (5/ 295)''(الباب الثالث في وقت الأضحية) . وقت الأضحية ثلاثة أيام العاشر والحادي عشر والثاني عشر، أولها أفضلها وآخرها أدونها، ويجوز في نهارها وليلها بعد طلوع الفجر من يوم النحر إلى غروب الشمس من اليوم الثاني عشر، إلا أنه يكره الذبح في الليل، وإذا شك في يوم الأضحى فالمستحب أن لا يؤخر إلى اليوم الثالث، فإن أخر يستحب أن لا يأكل منه، ويتصدق بالكل فيتصدق بفضل ما بين المذبوح وغير المذبوح؛ لأنه لو وقع في غير وقته لا يخرج عن العهدة إلا بذلك، كذا في محيط السرخسي''.فقط واللہ اعلم
                                                  
عنوان: گائے اور بھینس میں عقیقہ کے حصے
سوال: ایک گائے یا بھینس میں کتنے عقیقے ہوسکتے ہیں جب کہ ایک بچہ پر دو بکری اور بچی پر ایک؟
جواب: قربانی کی طرح عقیقہ میں بھی ایک گائے یا بھینس میں سات حصے ہوسکتے ہیں، لہذا اگر کوئی شخص لڑکے کے لیے دو حصے اور لڑکی کے لیے ایک حصہ عقیقہ کے طور پر مختص کرتا ہے تو ایک گائے میں تین لڑکے اور ایک لڑکی کا عقیقہ ہوسکتا ہے۔فقط واللہ اعلم
                                                  
عنوان: قربانی کرنے کے بعد پتا چلا کہ جانور کم عمر تھا تو کیا حکم ہے؟
سوال: قربانی کے بعد پتا لگے کہ جانور کم عمر تھا یعنی کھیرا تھا، دو دانت پورے نہیں تھے، کیا اس کی جگہ دوبارہ قربانی کرنا ہو گی؟
جواب: اگر کسی نے قربانی کر لی اور قربانی کے بعد پتا چلا کہ اس جانور کی عمر پوری نہیں تھی تو اس جانور کی قربانی درست نہیں ہوئی، اب اگر قربانی کے ایام باقی ہوں تو دوسرے جانور کی قربانی کرنا ضروری ہو گا، اور اگر قربانی کے ایام باقی نہ ہوں تو ایک جانور کی قیمت کے بقدر رقم صدقہ کر دے۔واضح رہے کہ عمر پوری ہونے میں  دانت کا پورا ہونا یا نہ ہونا اصل معیار نہیں ہے، دانت کا ہونا ایک علامت ہے،  اصل معیار گائے بیل میں دو  سال پورا ہونا ہے، اور بکرے میں ایک سال پورا ہونا ہے، اگر با وثوق ذریعہ سے یہ پتا چل جائے کہ جانور کی عمر پوری ہے،  لیکن اب تک دانت پورے نہ آئے ہوں تو ایسے جانور کی قربانی درست ہو گی۔فقط واللہ اعلم
                                                  
عنوان: قربانی کے جانور کے دانت گرجائیں تو اس کا حکم، عیب دار جانور کو فروخت کرکے دوسرا جانور لینا
سوال: قربانی کا جانور جو گھر میں جوان ہوا، اور دو  دانت  کا ہو گیا، اس کے ساتھ کچھ  مسئلہ ہوگیا اور اچانک اس کے ایک طرف سے  سارے دانت ٹوٹ گے۔سوال یہ ہے کہ: 1:کیا اس کی قربانی جائز ہے؟2:کیا اس کو فروخت کر کے اس کی رقم سے قربانی کے لیے دوسرا جانور لیا جا سکتا ہے؟3:اگر دوسرا لیا جا سکتا ہے،اور ہم اس کی قیمت میں اگر ایک سے زیادہ جانور لے لیں تو درست ہے؟
جواب: 1۔۔ اگر مذکورہ جانور جس کے ایک طرف سے دانت گرگئے ہیں، چارہ اور گھاس وغیرہ کھا سکتا ہے تو اس کی قربانی جائز ہے، اور اگر گھاس اور چارہ نہیں کھاسکتا توا س کی قربانی جائز نہیں ہے۔2۔۔ قربانی کی نیت سے جانور خریدنے والا اگر غریب ہے یعنی اس پر قربانی واجب نہیں ہے تو وہ اسی جانور کی قربانی کردے،  اس لیے کہ اس کے حق میں یہ جانور متعین ہوگیا ہے، اور اگر وہ مال دار ہے یعنی اس پر قربانی واجب ہے تو اس  کے لیے  دوسرا جانور  خرید کر قربانی کرنا ضروری ہے، اور وہ اس عیب دار جانور کو  فروخت کرسکتا ہے، فروخت کرنے کی صورت میں اس کے متبادل دوسرا جانور کم از کم اتنی قیمت کا ہونا چاہیے، اگر اس سے کم قیمت کا جانور خریدا تو جتنی رقم کا فرق ہو اسے صدقہ کرنا ہوگا۔3۔۔ لے سکتے ہیں، اس میں کوئی مضائقہ نہیں ہے۔بدائع الصنائع  میں ہے:'' وأما الهتماء وهي التي لا أسنان لها فإن كانت ترعى وتعتلف جازت وإلا فلا، وذكر في المنتقى عن أبي حنيفة - رحمه الله - أنه إن كان لا يمنعها عن الاعتلاف تجزيه وإن كان يمنعها عن الاعتلاف إلا أن يصب في جوفها صبا لم تجزه''۔(5/ 75، کتاب التضحیة، ط: سعید)"فتاوی شامی" میں ہے:'' (ولو) (اشتراها سليمةً ثم تعيبت بعيب مانع) كما مر (فعليه إقامة غيرها مقامها إن) كان (غنياً، وإن) كان (فقيراً أجزأه ذلك) وكذا لو كانت معيبةً وقت الشراء لعدم وجوبها عليه بخلاف الغني''۔ (6/ 325، کتاب الأضحیة، ط: سعید)  فقط واللہ اعلم
                                                  
عنوان: قربانی کے جانور میں عقیقہ کا حصہ ڈالنا
سوال: بیٹی کا عقیقہ نہیں کر سکا، قربانی میں اس کے  نام کا حصہ ڈال دیا،کیا سنت ادا ہوگئی؟
جواب: بچے کی پیدائش کے ساتویں دن عقیقہ کرنامستحب ہے،اگر ساتویں دن نہ ہوسکے تو چودہویں دن ورنہ اکیسویں دن ۔(ترمذی1/78،ط:سعید)اکیسویں دن کے بعد بھی عقیقہ کرسکتے ہیں۔ البتہ تاخیر کرنے کی صورت میں ایک قول کے مطابق استحباب کا درجہ باقی نہیں رہتا۔اور قربانی کے جانور میں عقیقہ کی نیت سے حصہ ڈالنے سے عقیقہ اداہوجائے گا۔فقط واللہ اعلم
                                                  
عنوان: مرغی ذبح کرنے کا طریقہ
سوال: مرغی کو ذبح  کرنے کا مکمل طریقہ کیا ہے؟
جواب: ذبح کرنے کا طریقہ یہ ہے کہ جانور کو قبلہ رو لٹاکر تیز چھری ہاتھ میں لے کرقبلہ رخ ہوکر ''بسم الله الله أکبر''پڑھ کر گلے پر چھری چلائی جائے،یہاں تک کہ جانور کی چار رگیں کٹ جائیں،اور گردن الگ نہ ہو ، ایک رگ ''نرخرہ''جس سے جانور سانس لیتاہے،دوسری وہ رگ جس سے دانہ پانی جاتاہے،اور دو شہہ رگیں جو  "نرخرہ" کے دائیں بائیں ہوتی ہیں،اگر ان چار رگوں میں سے تین رگیں بھی کٹ جائیں تب بھی ذبح درست ہے۔فقط واللہ اعلم
                                                  
عنوان: قصائی کی گائے میں عققیقہ کا حصہ
سوال: کیا قصائی کی گائے میں عقیقے کے حصے شامل کیے جا سکتے ہیں؟
جواب: عقیقہ عبادت ہے؛ لہذا عقیقہ کے لیے جو جانور ہو اس پورے جانور کا  عبادت ہی کے لیے خاص ہونا ضروری ہے، قصائی جس گائے کو فروخت کرنے کے لیے ذبح کرے اس میں عقیقہ کے حصے شامل نہیں کیے  جاسکتے۔  فقط واللہ اعلم
                                                  
عنوان: عقیقہ مسنونہ میں ذبح ضروری ہے
سوال: بچی کا عقیقہ کرنا ضروری ہے.کیااس میں ایک بکرا ذبح کرنا لازمی ہے یا اس کے بدلے کسی مسجد ,مدرسےیا کسی غریب کو پیسے دینے سے عقیقہ ہو جاتا ہے؟
جواب: بچی کی پیدائش کے ساتویں روز صاحبِ استطاعت شخص کے لیے بطور عقیقہ ایک بکرا یا بکری ذبح کرنا مسنون ہے، فرض یا واجب نہیں ہے، البتہ عقیقہ مسنونہ میں چھوٹا جانور ذبح کرنا یا بڑے جانور کے سات حصوں میں سے ایک حصہ کرنا ضروری ہے۔  اور یہی طریقہ رسول اکرم صلی اللہ علیہ وسلم اور صحابہ کرام سے ثابت ہے، مسجد ،مدرسہ یا غریب کی مدد کرنے سے عقیقہ مسنونہ ادا نہیں ہوگا، البتہ صدقہ جاریہ و غریب کی مدد کا ثواب ضرور مل جائے گا۔ فقط واللہ اعلم
                                                  
عنوان: لڑکے کے عقیقہ میں ایک بکرا بھی ذبح کرسکتے ہیں
سوال: ہمارے ہاں جڑوا بیٹوں کی پیدائش ہوئی ہے،سوال یہ ہے کہ : ہمیں کسی نے بتایاہے کہ: ہم نے چار بکروں کا عقیقہ کرناہوگا،کیا یہ درست ہے؟نیز اگر ہم چاربکروں کی استطاعت نہ رکھتے ہوں، کیا دو بکروں سے عقیقہ ادا ہوجائے گا؟از راہِ کرم ہماری راہ نمائی فرمادیں۔
جواب: لڑکے کی ولادت پر اگر استطاعت ہوتو (ہر ایک لڑکے کی طرف سے ) دوبکرے یا بکریاں ذبح کرنامستحب ہے۔  اور اگر دو کی وسعت نہ ہوتوایک کاذبح کرنابھی کافی ہے،لہذا آپ اپنے جڑوابچوں کی جانب سے دو بکرے بطور عقیقہ ذبح کرسکتے ہیں،اس سے عقیقہ ادا ہوجائے گا۔(کفایت المفتی 8/242)فقط واللہ اعلم
                                                  
عنوان: کھیرے جانور کی قربانی کرنا
سوال: جانور کھیرا اور بیچنے والے کے مطابق عمر پوری ہے اور جسامت بھی مناسب ہو توکیا بیچنے والی کی بات پر اعتماد کیا جاسکتا ہے؟
جواب: قربانی کے جانور میں  اصل عمر ہے ، دانت عمر پوری ہونے کی علامت ہیں، لہٰذا اگر جانور کی عمرمکمل ہو تو اگرچہ  دانت نہ آئے ہوں اس کی قربانی جائزہے۔ البتہ دانت آنے سے پہلے  عمر مکمل ہونے کے حوالے سے ہر بیوپاری کی بات پر اعتماد نہیں کیا جاسکتا۔  جانور  اگر گھر کا پلا ہوا ہے اور عمر پوری ہے یا بیچنے والاایسا دیانت دار ، صادق اور تعلق والا ہے کہ اس کی بات پر یقین حاصل ہو تو  قربانی جائز ہے اگر چہ دانت پورے نہ ہوں۔  عام بیوپاری کی بات پر اعتماد نہ کیا جائے جب تک کہ مطلوبہ دانت نہ آجائیں؛ اس لیے کہ تجربہ یہی ہے کہ عمر مکمل ہونے سے پہلے مطلوبہ دانت نہیں آتے۔فقط واللہ اعلم
                                                  
عنوان: صرف تین تولہ سونے کی صورت میں قربانی وزکاۃ واجب نہیں
سوال: میری بیوی کے پاس 3 تولہ سونا زیورات کی شکل میں ہے، اور روزمرہ کے استعمال کے لیے  کچھ رقم مثلاً 3 یا 4 سو کم و بیش ہوتی ہے تو اس پر زکاۃ و قربانی واجب ہے؟
جواب: تین تولہ سونے کے ساتھ اگر کوئی ضرورت سے زائدرقم موجود نہ ہو یا ہو مگر خرچ ہوجاتی ہو تو قربانی اور زکاۃ واجب نہیں۔فقط واللہ اعلم
                                                  
عنوان: قربانی کے جانور کو تول کر خریدنا بیچنا
سوال: قربانی کے لیے زندہ گائے ترازو میں تول کر خریدنا جائز ہے یا نہیں؟  جب کہ بیوپاری لارڈ کے حساب سے جہاں سے خرید رہے ہیں وہاں وزن کرکے کلو کے حساب سے خرید رہے ہیں،  کیا ایسا کرنا جائز ہے؟
جواب: قربانی کے جانور کو تول کر اور وزن کرکے خریدنا بیچنا شرعا  جائز ہے۔ فقط واللہ اعلم
                                                  
عنوان: غریب قربانی کی نیت سے جانور میں حصہ لے تو اس پر  قربانی واجب ہوجاتی ہے
سوال: ایک آدمی صاحب نصاب نہیں، وہ دیگر لوگوں کے ساتھ بڑے جانور کے ساتویں میں شریک ہوا، پھر بعد میں قربانی سے پہلے شرکت سے نکل گیا، اب اس آدمی کے لیے کیا حکم ہے؟ نیز باقی شرکاء کی قربانی ہوجائے گی؟ اور وہ لوگ اب ساتواں حصہ کسی اور کو دیں؟
جواب: مذکورہ صورت میں غیرصاحبِ نصاب کی جانور میں شرکت کے ساتھ ہی اس پر قربانی واجب ہوجائے گی، اس کا شرکت سے نکلنا درست نہیں، بلکہ ساتواں حصہ اسی کی طرف سے متعین ہوجائے گا اور اسی کا حصہ شمار ہوگا، اور باقی لوگوں کی قربانی بھی ہوجائے گی۔ فقط واللہ اعلم
                                                  
عنوان: قربانی کرنے والا یکم ذوالحجہ سے بال ناخن وغیرہ نہ کاٹے
سوال: یہ کہا جاتا ہے کہ : جو شخص قربانی کررہا ہے وہ  20 ذوالحج سے عید تک بال، ناخنوں کو نہ کاٹے،  براہ کرم راہ نمائی کریں کہ  کیا یہ سنت ہے؟
جواب: مسئلہ یوں ہے کہ: جو شخص قربانی کا ارادہ رکھتا ہو تو یکم ذوالحجہ سے قربانی تک اس کے لیے جسم کے بال اور ناخن وغیرہ نہ کاٹنا مستحب ہے(بشرطیکہ بال اور ناخن مقررہ حد سے نہ بڑھے ہوئے ہوں)  اور یہ عمل حدیث سے ثابت ہے۔فقط واللہ اعلم
                                                  
