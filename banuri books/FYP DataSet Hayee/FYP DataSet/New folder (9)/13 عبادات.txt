عنوان: اپنی قربانی واجب ہوتے ہوئے والدہ کی طرف سے قربانی کرنا
سوال: میں سکول معلم ہوں اور صاحب استطاعت ہوں۔میں قربانی کے لیے اپنی والدہ کے نام سے اپنا حصہ رکھنا چاہتا ہوں، وہ حیات ہیں الحمدللہ۔  ایک مولانا نے بتایا یہ جائز نہیں، پہلے اپنی قربانی کرو.
جواب: اگر آپ خود صاحبِ نصاب ہیں اور آپ کے اوپر قربانی واجب ہے تو آپ پر لازم ہے کہ آپ اپنی قربانی کریں، اس کے ساتھ ساتھ اگر آپ کی والدہ بھی صاحب نصاب ہیں اور ان پر بھی قربانی لازم ہے اور آپ ان کی طرف سے بھی قربانی کرتے ہیں تو یہ ایک ثواب کا کام ہے۔ آپ پر والدہ کی طرف سے   قربانی واجب نہیں ہے، لہذا اگر آپ کی گنجائش ایک ہی قربانی کی ہے تو  اپنی قربانی کا انتظام کیجیے، ورنہ ذمے میں واجب باقی رہے گا۔ فقط واللہ اعلم
                                                  
عنوان: مشترکہ کمائی کی صورت میں قربانی کا حکم
سوال: مشترکہ گھرمیں بھائی  جوکمائی کرتےہیں اس میں  مشترکہ مال سمجھ کرقربانی والدیاوالدہ کےنام سےکردی جاتی ہے  کیایہ درست  ہے ؟حال آں کہ والدین کےپاس ذاتی رقم نہیں ہوتی، بیٹوں کادیاہواپیسہ ہوتاہے اوربیٹے پھرخود قربانی بھی نہیں کرتے۔
جواب: واضح رہے کہ ہر صاحبِ نصاب عاقل بالغ مسلمان کے ذمہ  قربانی کرنا واجب ہے، اگر ایک گھر میں متعدد صاحبِ نصاب افراد ہوں تو ایک  قربانی سارے گھر والوں کی طرف سے کافی نہیں ہوگی، بلکہ گھر میں رہنے والے ہر صاحبِ نصاب شخص پر الگ الگ قربانی کرنا لازم ہوگی، کیوں کہ حدیث شریف میں آتا ہے کہ جو شخص صاحبِ حیثیت ہونے کے باوجود قربانی نہ کرے وہ ہماری عید گاہ کے قریب بھی نہ آئے، اس حدیث سے ثابت ہوتا ہے کہ ہر صاحبِ نصاب پر مستقل علیحدہ قربانی کرنا واجب ہے۔ دوسری وجہ یہ بھی ہے کہ قربانی ایک عبادت ہے، لہٰذا دیگر عبادات (نماز ، روزہ، حج، زکاۃ ) کی طرح قربانی بھی ہر مکلف کے ذمہ الگ الگ واجب ہوگی۔لہذا اگر تمام بھائی اپنی آمدنی لاکر والد یا والدہ کو مالک بناکر دے دیتے ہیں اور بیٹوں کی ملکیت میں نصاب یعنی ساڑھے باون تولہ چاندی کی موجودہ قیمت کے برابرنقد رقم، سونا چاندی یاضروریات سے زائد سامان وغیرہ نہیں ہے، تو اس صورت میں بیٹوں پر قربانی واجب نہیں۔اگرصرف  والد یا والدہ جس کی ملکیت میں نصاب کے برابر رقم موجود ہے تو اس پر قربانی واجب ہے۔اور اگر بھائیوں میں سے کوئی صاحبِ نصاب ہے، یعنی جس کی ملکیت میں ساڑھے باون تولہ چاندی کی قیمت کے برابر رقم یا زائد سامان موجود ہے تو اس پر بھی قربانی واجب ہے۔ الغرض  جس جس شخص کے پاس نصاب کے برابر نقد رقم یا ضروریاتِ اصلیہ سے زائد سامان موجود ہو تو اس پر قربانی واجب ہے۔حاصل یہ ہے کہ  گھر میں متعدد صاحبِ نصاب افراد ہونے کی صورت میں تمام گھر والوں کی طرف سے ایک قربانی کرنا کافی نہیں ہے، بلکہ گھر کے ہر صاحبِ نصاب فرد پر اپنی  اپنی قربانی کرنا یا حصہ ملانا واجب اور لازم ہے، گھر کے کسی ایک فرد کے قربانی کرنے سے باقی افراد  کے ذمہ سے  واجب قربانی ساقط نہیں ہوگی۔فقط واللہ اعلم
                                                  
عنوان: ایک تہائی سے کم یا پانچواں حصہ دم کٹے جانور کی قربانی
سوال: ایک تہائی حصہ سے کم دم کٹے جانور کی قربانی جائز ہوگی یا نہیں؟ اسی طرح ایک جانور جس کی دم کا پانچواں حصہ برید شدہ ہے کی قربانی جائز ہے نہیں؟
جواب: مذکورہ دونوں صورتوں میں قربانی جائز ہے۔الفتاوى الهندية، 5/ 298:"ولو ذهب بعض هذه الأعضاء دون بعض من الأذن والألية والذنب والعين ذكر في الجامع الصغير إن كان الذاهب كثيرا يمنع جواز التضحية، وإن كان يسيرا لا يمنع، واختلف أصحابنا بين القليل والكثير فعن أبي حنيفة - رحمه الله تعالى - أربع روايات، وروى محمد - رحمه الله تعالى - عنه في الأصل وفي الجامع أنه إذا كان ذهب الثلث أو أقل جاز، وإن كان أكثر لا يجوز، والصحيح أن الثلث وما دونه قليل وما زاد عليه كثير، وعليه الفتوى، كذا في فتاوى قاضي خان." فقط والله أعلم
                                                  
عنوان: قربانی کے جانور کے دانتوں کے بارے میں تفصیل
سوال: قربانی کے جانور  جیسے گائے بیل وغیرہ کی عمر  کی تعیین کے لیے کون سے دانت دیکھےجائیں، ان دانتوں کی تفصیل کیا ہے؟
جواب: شریعتِ مطہرہ میں قربانی کے جانور کی قربانی درست ہونے کے لیے ان کے لیے ایک خاص عمر کی تعیین ہے، یعنی بکرا ، بکری  وغیرہ کی عمر ایک سال، گائے، بھینس وغیرہ کی دو سال، اور اونٹ ، اونٹنی کی عمر پانچ سال پورا ہونا ضروری ہے، دنبہ اور بھیڑ  وغیرہ  اگر چھ ماہ  کا ہوجائے، لیکن وہ صحت اور فربہ ہونے میں سال بھر کا معلوم ہوتا ہو تو اس کی قربانی بھی درست ہوگی۔  اگر یقینی طور پر معلوم ہو کہ ان جانوروں کی اتنی عمریں ہوگئی ہیں (مثلاً: جانور کو اپنے سامنے پلتا بڑھتادیکھا ہو اور ان کی عمر بھی معلوم ہو) تو ان کی قربانی درست ہے، پکے دانت نکلنا ضروری نہیں،  بلکہ مدت پوری ہونا شرط ہے۔  تاہم آج کل چوں کہ فساد کا غلبہ ہے؛ اس لیے صرف بیوپاروی کی بات پر اعتماد نہیں کیا جاسکتا، لہٰذا احتیاطاً دانت کو عمر معلوم کرنے کے لیے علامت کے طور پر مقرر کیا گیا ہے، دانتوں کی علامت ایسی ہے کہ اس میں کم عمر کا جانور نہیں آسکتا ، ہاں زیادہ عمر کا آںا  ممکن ہے، یعنی تجربے سے یہ بات ثابت ہے کہ مطلوبہ عمر سے پہلے جانور کے دو دانت نہیں نکلتے۔لہذا  صورتِ مسئولہ میں اگر جانور کی عمر یقینی طور پر پوری ہوچکی ہو تو دانت آئیں یا نہ آئیں قربانی درست ہوجائے گی، اور  یہ معلوم نہیں ہے تو پھر  احتیاطاً دانت آنے پر ہی قربانی درست ہونے کا حکم لگایا جائے گا، ایسی صورت میں قربانی کرنے سے پہلے اس کے دانت آجائیں تو یقینی طور پر یہ معلوم ہوگا کہ جانور کی عمر پوری ہوچکی ہے؛ اس لیے اس کی قربانی درست ہوگی۔عمر معلوم کرنے کے لیے سا منے والے دانتوں کو دیکھا جائے گا۔الفتاوى الهندية (5/ 297):
"(وأما سنّه) فلايجوز شيء مما ذكرنا من الإبل والبقر والغنم عن الأضحية إلا الثني من كل جنس وإلا الجذع من الضأن خاصةً إذا كان عظيماً، وأما معاني هذه الأسماء فقد ذكر القدوري: أن الفقهاء قالوا: الجذع من الغنم ابن ستة أشهر، والثني ابن سنة. والجذع من البقر ابن سنة، والثني منه ابن سنتين. والجذع من الإبل ابن أربع سنين، والثني ابن خمس. وتقدير هذه الأسنان بما قلنا يمنع النقصان، ولايمنع الزيادة، حتى لو ضحى بأقل من ذلك شيئاً لايجوز، ولو ضحى بأكثر من ذلك شيئاً يجوز ويكون أفضل".  (کفایت المفتی ، 8/، 217ط: دار الاشاعت) فقط واللہ اعلم
                                                  
عنوان: وقف قربانی میں واجب قربانی کا حصہ ڈالنا
سوال: اگر کسی پرقربانی واجب ہےاور وہ وقف کی قربانی میں حصہ ڈال لے تو کیا اس کا وجوب ادا ہو جاۓ گایا اس کے لیے الگ سے حصہ ڈالنا ہوگا؟
جواب: وقف قربانی میں حصہ ڈالنے سے بھی واجب قربانی ادا ہوجائے گی۔الفتاوى الهندية، 5/ 294:"ومنها أنه تجري فيها النيابة فيجوز للإنسان أن يضحي بنفسه أو بغيره بإذنه؛ لأنها قربة تتعلق بالمال فتجري فيها النيابة سواء كان المأذون مسلمًا أو كتابيًا." فقط والله أعلم
                                                  
عنوان: قربانی کے جانور میں مشترکہ طور پر ایک حصہ آپ صلی اللہ علیہ وسلم کی طرف سے قربانی کرنا
سوال: ایک گائے میں چھ لوگوں نے حصہ ڈالا اور ساتواں حصہ آپ صلی اللہ علیہ وسلم کے لیے بہ نیت ثواب کیا تو سب کی قربانی ہو جائے گی؟ اور آپ صلی اللہ علیہ وسلم کو ثواب پہنچ جائے گا؟
جواب: متعدد  افراد مل کر ایک حصہ آپ ﷺ کی طرف سے قربانی کرنا چاہیں تو  راجح قول کے مطابق قربانی صحیح ہونے کے لیے ضروری ہے  کہ سب لوگ  اپنے حصے کی رقم کسی ایک کو ہبہ (گفٹ) کردیں، پھر ایک کی طرف سے نفلی قربانی حضورﷺ کے ایصالِ ثواب کے لیے کی جائے، اس سے قربانی کرنے والے کو بھی ثواب ملے گا اور ان شاء اللہ باقی شرکاء (جنہوں نے اپنے حصے کی رقم ہبہ کردی ہے وہ) بھی پورے ثواب کے حق دار ہوں گے، اور آپ ﷺ کو بھی اس کا ثواب پہنچے گا۔ ’’بدائع الصنائع‘‘  میں ہے:’’وأما قدره فلايجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر، فبقي الأمر في الغنم على أصل القياس.فإن قيل: أليس أنه روي أن رسول الله صلى الله عليه وسلم ضحّى بكبشين أملحين أحدهما عن نفسه والآخر عمن لايذبح من أمته، فكيف ضحى بشاة واحدة عن أمته عليه الصلاة والسلام؟(فالجواب): أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته لا للإجزاء وسقوط التعبد عنهم، ولايجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء‘‘. (5/70، کتاب الأضحیة، ط: سعید)  فقط والله أعلم
                                                  
عنوان: شکار کی حد کیا ہے؟
سوال: اسلام میں پرندوں کی شکار کی کیا کوئی حد مقرر ہے،  یعنی ایک دن میں کتنے پرندے  مار سکتے ہے؟
جواب: واضح رہے کہ منفعت کے حصول کے لیے پرندوں کا شکار کرنا جائز ہے، بشرطیکہ اس سے لہو و لعب مقصود نہ ہو، اور  شرعی حدود  کا خیال رکھا جائے، اس کی وجہ سے عبادات میں غفلت نہ برتی جائے، اور اس کو  پیشہ بنانا بھی جائز ہے، اور  شکار  کی کوئی حد مقرر نہٰیں ہے۔ شکار کا جائز ہونا قرآن وحدیث سے ثابت ہے، اللہ نے حلال پرندے  کھانا حلال کیا ہے اور ان کو انسانوں کے نفع کے لیے بنایا ہے، اس لیے اس کا شکار کرنا بھی جائز ہے۔ البتہ شکار کرکے زندہ پکڑنے یا ذبح کرنے کی صورت میں پرندے کی جتنی راحت ہوسکے، اس کا خیال رکھنا چاہیے، (مثلاً: زندہ رکھنے کی صورت میں اس کی غذا کا خیال رکھنا، صاف اور کھلی جگہ میں رکھنا، اور ذبح کرنا ہو تو تیز دھار چھری سے ذبح کرنا وغیرہ)،بلاوجہ یا ضرورت سے زیادہ اسے اذیت پہنچانا اسلامی تعلیمات کے خلاف ہے۔فتاوی شامی میں ہے:"( هو مباح ) بخمسة عشر شرطاً مبسوطة في العناية، وسنقرره في أثناء المسائل ( إلا ) لمحرم في غير المحرم أو ( للتلهي ) كما هو ظاهر (أو حرفةً) على ما في الأشباه.قال المصنف: وإنما زدته تبعاً له، وإلا فالتحقيق عندي إباحة اتخاذه حرفةً؛ لأنه نوع من الاكتساب، وكل أنواع الكسب في الإباحة سواء على المذهب الصحيح، كما في البزازية وغيرها". (27/234)المبسوط للسرخسی میں ہے :"( كتاب الصيد ) قال الشيخ الإمام الأجل الزاهد شمس الأئمة وفخر الإسلام أبو بكر محمد بن أبي سهل السرخسي رحمه الله إملاءً: اعلم بأن الاصطياد مباح في الكتاب والسنة، أما الكتاب فقوله تعالى: {وإذا حللتم فاصطادوا} وأدنى درجات صفة الأمر الإباحة، وقال الله تعالى: {أحل لكم صيد البحر} الآية، والسنة قوله صلى الله عليه وسلم: {الصيد لمن أخذه}، فعلى هذا بيان أن الاصطياد مباح مشروع؛ لأن الملك حكم مشروع فسببه يكون مشروعاً، وهو نوع اكتساب وانتفاع بما هو مخلوق لذلك فكان مباحاً، ويستوي إن كان الصيد مأكول اللحم أو غير مأكول اللحم لما في اصطياده من تحصيل المنفعة بجلده أو دفع أذاه عن الناس". (11/398)فتح الباری میں ہے:"(قوله: باب كل لهو باطل ) إذا شغله أي شغل اللاهي به عن طاعة الله أي كمن النهي بشيء من الأشياء مطلقاً سواء كان مأذوناً في فعله أو منهياً عنه كمن اشتغل بصلاة نافلة أو بتلاوة أو ذكر أو تفكر في معاني القرآن مثلاً حتى خرج وقت الصلاة المفروضة عمداً فإنه يدخل تحت هذا الضابط، وإذا كان هذا في الأشياء المرغب فيها المطلوب فعلها فكيف حال ما دونها". (11/91ط:دارالمعرفة)بدائع الصنائع في ترتيب الشرائع (5/ 61):
"أما الأول فيباح اصطياد ما في البحر والبر مما يحل أكله وما لا يحل أكله، غير أن ما يحل أكله يكون اصطياده للانتفاع بلحمه وما لا يحل أكله يكون اصطياده للانتفاع بجلده وشعره وعظمه أو لدفع أذيته إلا صيد الحرم فإنه لا يباح اصطياده إلا المؤذي منه". فقط والله أعلم
                                                  
عنوان: حاجی کی طرف سے قربانی پاکستان میں تیسرے دن کی
سوال: 1۔  پچھلے سال میرا بھائی حج کے لیے گیا تھا تو ایک قربانی جو حج کے بعد کی جاتی ہے وہ انہوں نے وہاں پر کردی، جب کہ جو قربانی یہاں ہوتی ہے تو اس کی قربانی میں نے یہاں اجتماعی قربانی میں حصہ ڈال دیا، مسئلہ یہ ہوگیا کہ یہاں جس دن قربانی ہوئی وہ عید کا تیسرا دن تھا اور وہاں سعودیہ میں چوتھا دن لگ گیا تھا تو کیا قربانی ہو گئی یا نہیں؟2۔ اگر قربانی نہیں ہوئی تو اس اجتماعی قربانی میں اور بھی لوگ شامل تھے جو پاکستان میں ہی رہتے ہیں، ان کی قربانی میں کوئی فرق تو نہیں پڑا؟
جواب: 1۔ صورتِ مسئولہ میں حج کے لیے گئے مذکورہ بھائی کی جانب سے پاکستان میں واجب قربانی صحیح ہونے کے لیے پہلے یا دوسرے دن قربانی کرنا ضروری تھا، اس لیے کہ کسی اور ملک میں موجود باشندے  کی جانب سے قربانی درست ہونے کے لیے دونوں ملکوں میں ایامِ نحر ہونا ضروری ہوتا ہے، لہذا مذکورہ قربانی واجب قربانی کی ادئیگی کے حق میں درست نہ ہوئی،  پس اگر ان پر قربانی واجب تھی تو ایک حصہ کے بقدر رقم صدقہ کرنا ضروری ہوگا۔2۔ صورتِ مسئولہ میں بقیہ شرکاء کی قربانی درست ہوگئی ہے، کیوں کہ کسی ایک کی قربانی صحیح نہ ہونے کی صورت میں دیگر شرکاء کی قربانی اس وقت درست نہیں ہوتی جب کسی شریک کی نیت قربانی یا نیکی کی نہ ہو، بلکہ محض گوشت کا حصول مقصود ہو یا کوئی شریک حرام مال سے شریک ہو، جب کہ یہاں تمام شرکاء کی نیت قربانی اور نیکی کا حصول تھا۔ فقط واللہ اعلم
                                                  
عنوان: قربانی کی گائے میں عقیقہ کی نیت
سوال: کیا قربانی کے مقصد کے لیے لائی گئی گائے کے حصوں میں سے کسی حصے میں بچہ یا بچی کا عقیقہ کیا جاسکتا ہے یا اس کے لیے الگ سے جانور قربان کرنا لازمی ہے؟
جواب: قربانی کے لیے لائی گئی گائے کے  حصوں   میں عقیقہ کی نیت کی جاسکتی ہے (بچی کے لیے ایک حصہ میں اور بچہ کے لیے دو حصوں میں) اور الگ سے جانور قربان کرنا لازم نہیں ہے۔الفتاوى الهندية (5/ 304،ط:دار الفکر:
"ولو أرادوا القربة -الأضحية أو غيرها من القرب- أجزأهم سواء كانت القربة واجبةً أو تطوعًا أو وجب على البعض دون البعض، وسواء اتفقت جهات القربة أو اختلفت بأن أراد بعضهم الأضحية وبعضهم جزاء الصيد وبعضهم هدي الإحصار وبعضهم كفارة عن شيء أصابه في إحرامه وبعضهم هدي التطوع وبعضهم دم المتعة أو القران، وهذا قول أصحابنا الثلاثة رحمهم الله تعالى، وكذلك إن أراد بعضهم العقيقة عن ولد ولد له من قبل، كذا ذكر محمد - رحمه الله تعالى - في نوادر الضحايا". فقط و الله أعلم
                                                  
عنوان: قربانی کے جانور کو کتے کے کاٹنے کے بعد قربانی کا حکم
سوال: قربانی کے لیے بکرا خریدا ہے، کل ایک کتے نے اسے کاٹ لیا ہے، تھوڑا خون نکل آیا ہے. اس بکرے کا کیا حکم ہے. قربانی کرسکتے ہیں یا دوسرا خریدنا ہوگا؟
جواب: صورتِ مسئولہ میں اگر کتے کے کاٹنے سے مذکورہ بکرے کو کوئی ایسا گہرا زخم نہ آیا ہو جس سے جانور میں قربانی سے مانع کوئی عیب پیدا نہیں ہوا، یا گہرا زخم ہو لیکن وہ بھر چکا ہو  تو اس بکرے کی قربانی درست ہے، اسی طرح اگر فی الحال عیب پیدا ہوا ہو، لیکن عید الاضحٰی تک زخم بھر جائے گا تو بھی قربانی درست ہوگی۔  البتہ اگر ایسا زخم آیا ہو جس سے بکرے میں قربانی سے مانع عیب پیدا ہوگیا ہو تو اگر قربانی کرنے والا صاحبِ  نصاب ہے تو دوسرا جانور خرید کر قربانی کرے گا، اور اگر فقیر ہے تو اسی جانور کی قربانی کرےگا یہ کافی ہو جائے گی۔باقی کتے کے صرف کاٹنے سے شرعاً قربانی پر کوئی فرق نہیں پڑےگا۔ فتاوی ہندیہ میں ہے :"ومن المشايخ من يذكر لهذا الفصل أصلاً ويقول: كل عيب يزيل المنفعة على الكمال أو الجمال على الكمال يمنع الأضحية، وما لايكون بهذه الصفة لايمنع". (42/294)الدر المختار وحاشية ابن عابدين (رد المحتار) (6/ 325):
"(ولو) (اشتراها سليمةً ثم تعيبت بعيب مانع) كما مر (فعليه إقامة غيرها مقامها إن) كان (غنيًا، وإن) كان (فقيرًا أجزأه ذلك) وكذا لو كانت معيبةً وقت الشراء لعدم وجوبها عليه بخلاف الغني".الفتاوى الهندية (5/ 299):
"ولو اشترى رجل أضحيةً وهي سمينة فعجفت عنده حتى صارت بحيث لو اشتراها على هذه الحالة لم تجزئه إن كان موسرا، وإن كان معسرا أجزأته إذ لا أضحية في ذمته، فإن اشتراها للأضحية فقد تعينت الشاة للأضحية حتى لو كان الفقير أوجب على نفسه أضحية لاتجوز هذه". فقط والله أعلم
                                                  
عنوان: نابالغ صاحب نصاب بچے پر قربانی کا حکم
سوال: نابالغ بچہ پر جب کہ وہ صاحب نصاب ہو قربانی واجب ہے یا نہیں?
جواب: قربانی واجب ہونے کی دیگر شرائط میں سے ایک شرط بالغ ہونا ہے، پس اگر کوئی بچہ مال دار ہو تو اس صورت میں بھی اس پر قربانی واجب نہیں ہوگی اور نہ ہی اس کے والد پر اپنے نابالغ بچہ کی طرف سے قربانی کرنا لازم ہوگا۔ البتہ اگر کوئی والد اپنے نابالغ بچوں کی طرف سے اپنےمال سے قربانی کرنا چاہے تو نفلی طور پر کرسکتا ہے۔ بدائع الصنائع میں ہےو من المتاخرین من قال لا خلاف بینهم فی الاضحیة انها لاتجب فی مالهما ۔۔۔۔۔۔۔۔الا ان صدقة الفطر خصت عن النصوص فبقیت الاضحیة علی عمومها ،(بدائع الصنائع فی ترتیب الشرائع،ج:5،ص:64،ط:ایچ ایم سعید)ہدایہ میں ہےولیس علی الصبی والمجنون زکاة خلافا للشافعی۔۔۔۔۔۔۔۔۔۔ولنا انها عبادة فلاتتادی الا بالاختیار تحقیقا لمعنی الابتلاء ولا اختیار لهما لعدم العقل،(ج:1،ص:186،ط:مکتبہ رحمانیه)فتاوی قاضی خان میں ہےوفی الولد الصغیر عن ابی حنیفة روایتان ،فی ظاهر الروایة  یستحب ولایجب،(فتاوی قاضی خان علی هامش الهندية،ج:3،ص:345،ط:مکتبه ماجدیه)فقط والله اعلم
                                                  
عنوان: قربانی اور زکاۃ کے نصاب میں فرق
سوال: قربانی کا نصاب کتنا ہے کہ قربانی واجب ہوجاتی ہے؟  کیا قربانی کا نصاب بھی زکاۃ کے نصاب کی طرح ہے؟
جواب: قربانی اور زکوۃ کے نصاب  میں فرق ہے،  قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت سےزائد اتنا مال یا سامان موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے۔ اور ایسے شخص کے لیے زکات لینا بھی جائز نہیں ہے۔اور زکات واجب ہونے کے نصاب کی تفصیل یہ ہےکہ اگر کسی کے پاس صرف سونا ہو تو ساڑھے سات تولہ سونا، اور صرف چاندی ہو تو  ساڑھے باون تولہ چاندی،  یا دونوں میں سے کسی ایک کی مالیت کے برابر نقدی  یا سامانِ تجارت ہو ،  یا یہ سب ملا کر یا ان میں سے بعض ملا کر مجموعی مالیت چاندی کے نصاب کے برابر بنتی ہو تو ایسے  شخص پر  سال پورا ہونے پر قابلِ زکات مال کی ڈھائی فی صد زکات ادا کرنا لازم ہے۔قربانی اور زکات کے واجب ہونے  کے نصاب میں فرق یہ ہے  کہ زکات صرف اس مال پر فرض ہوتی ہے جو عادۃً بڑھتا ہے، جیسے مالِ تجارت، یا مویشی، یا سونا چاندی اور نقدی۔ اس کے علاوہ ذاتی مکان، دکان، برتن، فرنیچر، اور دوسرے گھریلو سامان، ملوں، کارخانوں کی مشینری ، جواہرات خواہ کتنے ہی قیمتی ہوں اگر تجارت کے لیے نہ ہوں تو ان پر زکات فرض نہیں ہے۔جب کہ قربانی اور صدقہ فطر، اور زکات وصولی کے لیے غیر مستحق ہونے کے  نصاب میں ان چیزوں کے ساتھ  ضرورت سے زائد سامان کو بھی ملایا جاتا ہے، مثلاً کسی کے پاس دو مکان ہیں، ایک رہائش کے لیے اور ایک ایسے ہی بند پڑا ہوا ہے، اور ضرورت سے زائد ہے تو  قربانی وغیرہ کے نصاب میں اس کو  بھی شامل کیا جائے گا، اسی طرح جو سامان استعمال میں نہ آتا ہو اس کا بھی یہی حکم ہوگا۔دوسرا فرق یہ بھی ہے کہ قربانی واجب ہونےکے لیے اس نصاب پر سال گزرنا بھی شرط نہیں ہے۔الدر المختار وحاشية ابن عابدين (رد المحتار) (6/ 312):
"واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى)، خانية.(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل: تلزم لو قيمته نصاباً،..."الخالفتاوى الهندية (1/ 191):
"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط والله أعلم
                                                  
عنوان: چھوٹے بچوں کے نام قربانی کرنا
سوال: کیا چھوٹے بچوں کے نام کی قربانی کر سکتے ہیں؟
جواب: واضح رہے کہ قربانی واجب ہونے کی دیگر شرائط میں سے ایک شرط بالغ ہونا ہے، پس اگر کوئی بچہ مال دار ہو تو اس صورت میں بھی اس پر قربانی واجب نہیں ہوگی اور نہ ہی اس کے والد پر اپنے نابالغ بچہ کی طرف سے قربانی کرنا لازم ہوگا۔ البتہ اگر کوئی والد اپنے نابالغ بچوں کی طرف سے از خود قربانی کرنا چاہے تو نفلی طور پر کرسکتا ہے۔ اور جس طرح بالغ افراد نفلی قربانی یا ایصالِ ثواب کی قربانی یا عقیقے کا حصہ واجب قربانی کے حصوں کے ساتھ  بڑے جانور میں شامل کرسکتے ہیں، اسی طرح نابالغ بچے کی طرف سے نفلی قربانی کا حصہ اس کا ولی بالغ افراد کے ساتھ جانور کے حصوں میں  شامل کرسکتا ہے۔لہذا چھوٹے بچوں کےنام کی نفلی قربانی کرنا جائز ہے.البحر الرائق شرح كنز الدقائق (8/ 198):
"وقوله: عن نفسه" لأنه أصل في الوجوب عليه وقوله: "لا عن طفله" يعني لايجب عليه عن أولاده الصغار؛ لأنها عبادة محضة بخلاف صدقة الفطر والأول ظاهر الرواية.
 وإن كان للصغير مال يضحي عنه أبوه من ماله أو وصيه من ماله عند أبي حنيفة ... وفي الكافي الأصح أنه لايجب ذلك وليس للأب أن يفعله من مال الصغير".الدر المختار وحاشية ابن عابدين (رد المحتار) (6/ 316):
"(ويضحي عن ولده الصغير من ماله) صححه في الهداية (وقيل: لا) صححه في الكافي. قال: وليس للأب أن يفعله من مال طفله، ورجحه ابن الشحنة.
قلت: وهو المعتمد لما في متن مواهب الرحمن من أنه أصح ما يفتى به. وعلله في البرهان بأنه إن كان المقصود الإتلاف فالأب لا يملكه في مال ولده كالعتق أو التصدق باللحم فمال الصبي لايحتمل صدقة التطوع، وعزاه للمبسوط فليحفظ". فقط واللہ اعلم
                                                  
عنوان: کرونا کی وجہ سے قربانی کا ارادہ ترک کرنا
سوال: موجودہ صورتِ حال میں جب کرونا کی وجہ سے احتیاط کی جا رہی ہے تو کیا عید الاضحی کی قربانی کا ارادہ ترک کردیا جائے تو کیا گناہ گار ہو گا؟
جواب: کورونا کی وجہ سے احتیاطی تدابیرضرور اختیار کریں، لیکن اس میں اس درجہ مبالغہ کرنا کہ شرعی احکامات کو ترک کردیا جائے، شعائر اسلام کی صورت مسخ کردی جائے جائز نہیں،اگر آپ کے لیے اپنے گھر میں قربانی کا اہتمام ممکن نہیں ہے تو کسی جگہ اجتماعی قربانی میں حصہ لے لیں،  لیکن صاحبِ نصاب ہونے کے باوجود قربانی نہ کرنے سے شدید گناہ گا ر ہوں گے، رسول اللہ ﷺنے ایسے شخص پر جووسعت کے باوجود  قربانی نہ کرے شدید غصے کا اظہار فرمایا ہے اور اسے عید گاہ کے قریب آنے سے بھی روک دیا ہے۔ حدیث شریف میں ہے :"عن أبي هريرة  أن رسول الله صلى الله عليه وسلم قال : من كان له سعة ، ولم يضح ، فلايقربن مصلانا". (302/4 ط:مکتبة أبي المعيط) فقط والله أعلم
                                                  
عنوان: ذبح شدہ جانور قربانی کے لیے خریدنا
سوال: فرانس میں کھلے عام قربانی نہیں کرسکتے ۔کیا قصائی  کی دوکان سے کٹا کٹایا(ذبح شدہ) بکرا خرید کر اس کی  قربانی کی جاسکتی ہے؟
جواب: واضح رہے کہ جس شخص پر قربانی واجب ہو، اس کے لیے قربانی کے ایام میں قربانی کی نیت سے جانور ذبح کرنا ضروری ہے ،ذبح شدہ بکرا خریدنے سے قربانی ادا نہیں ہوگی، سائل کے ملک میں اگر کھلے عام قربانی کی اجازت نہیں ہے تو سائل کو چاہیے کہ قصائی کی دکان سے  زندہ بکرا  خرید کر وہیں قربانی کی نیت سے اس کو ذبح کردے یا ذبح کروادے ۔وفي الفتاوى الهندية: (وأما) (ركنها) : فذبح ما يجوز ذبحه في الأضحية بنية الأضحية في أيامها؛ لأن ركن الشيء ما يقوم به ذلك الشيء، والأضحية إنما تقوم بهذا الفعل فكان ركنًا، كذا في النهاية. (5/ 291ط:دار الفكر )شامی میں ہے: (وركنها) ذبح (ما يجوز ذبحه) من النعم لا غير، فيكره ذبح دجاجة وديك لأنه تشبه بالمجوس بزازية.(قوله: وركنها ذبح إلخ) لأن ركن الشيء ما يقوم به ذلك الشيء والأضحية إنما تقوم بهذا الفعل فكان ركنًا، نهاية. (رد المحتار6/ 313ط:سعيد) فقط والله أعلم
                                                  
عنوان: عقیقہ کے جانور کی قربانی کرنا
سوال: اگر عقیقہ کی نیت سے جانور خریدا اس کے بعد نیت بدل گئی اور اس کو قربانی کے لیے چھوڑ دیا تو کیا ایسا کرنا درست ہے؟
جواب: واضح رہے کہ عقیقہ مستحب ہے، واجب نہیں ہے، اس لیے عقیقہ کے لیے جانور  متعین کرنے سے متعین نہیں ہوتا؛ لہذا اس جانور کو قربانی کے لیے رکھنا درست ہے۔الدر المختار وحاشية ابن عابدين (رد المحتار) (6/ 336):
"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهبًا، ثم يعق عند الحلق عقيقة إباحة على ما في الجامع المحبوبي، أو تطوعا على ما في شرح الطحاوي". فقط واللہ اعلم
                                                  
عنوان: کرونا کی وجہ سے قربانی کی رقم صدقہ کرنے کا حکم
سوال: کورونا وائرس کی وجہ سے قربانی کی رقم صدقہ کرسکتے ہیں؟
جواب: قربانی شریعت کا ایک مستقل حکم ہے، اورشعائر اسلام میں سے ہے اسے شریعت کے حکم کے مطابق بجالانا ضروری ہے، اسلام نام ہی فرمانبرداری کا ہے جس وقت اللہ تعالی کاجو حکم ہو اسے پوراکرناہی عبدیت ہے، اورقربانی کے ایام میں اللہ تعالی کے نزدیک جانور کا خون بہانے سے زیادہ کوئی عمل پسندیدہ نہیں ہے،خود رسول اللہﷺ نے قربانی کاحکم آنے کے بعد ہرسال قربانی فرمائی ہے؛ لہذا جس شخص پر قربانی واجب ہو اس کے حق میں قربانی  کے ایام میں جانور کا خون بہانے ہی سے اللہ تعالی کا یہ حکم پورا ہوگا،  اس کی جگہ رقم صدقہ کرنے سے قربانی کا وجوب ادا نہیں ہوگا، بلکہ ترکِ واجب کا گناہ ہوگا،لہذا کورونا وئرس کی وجہ سے اگر اپنے گھر پر قربانی کا اہتمام نہیں کرسکتے تو کسی جگہ اجتماعی قربانی میں شریک ہوجائیں،لیکن قربانی کی جگہ رقم صدقہ کردینے سے قربانی کا وجوب ساقط نہیں ہوگا، بلکہ یہ شعائر اسلام کومسخ کر نا ہے جو موجبِ گناہ ہے۔بدائع الصنائع میں ہے :( ومنها ) أن لا يقوم غيرها مقامها حتى لو تصدق بعين الشاة أو قيمتها في الوقت لا يجزيه عن الأضحية؛ لأن الوجوب تعلق بالإراقة والأصل أن الوجوب إذا تعلق بفعل معين أنه لايقوم غيره مقامه كما في الصلاة والصوم وغيرهما". (66/5 ط:سعید) فقط واللہ اعلم
                                                  
عنوان: ایسے بکرے کی قربانی کا حکم جس کو رات میں نظر نہیں آتا
سوال: ایک بکرا  دن میں دیکھتا ہے، لیکن رات میں نہیں دیکھتا، اس کی آنکھیں خراب ہیں، کیا اس کی قربانی جائز ہے؟
جواب: ایسا بکرا جو دن میں صحیح دیکھتا ہے اور گھاس وغیرہ  چرسکتاہے تو اس کی قربانی جائز ہے۔ صرف رات میں نظر نہ آنا ایسا عیب نہیں جس کی وجہ سے قربانی ناجائز ہو۔المجموع شرح المهذب، باب الأضحية، 8/ 400:"وَتُجْزِئُ الْعَشْوَاءُ عَلَى أَصَحِّ الْوَجْهَيْنِ، وَهِيَ الَّتِي تُبْصِرُ بِالنَّهَارِ دُونَ اللَّيْلِ؛ لِأَنَّهَا تُبْصِرُ وَقْتَ الرَّعْيِ."العزيز شرح الوجيز المعروف بالشرح الكبير، الركن الأول: الذبيح، 12/ 66:"وفي العَشْوَاءِ: وهي التي تُبْصِرُ بالنهارِ دُونَ الليل وجهان: أَصَحُّهُمَا الجوازُ؛ لأنها تُبْصِرُ في وَقْتِ الرَّعْيِ."النجم الوهاج في شرح المنهاج، كتاب الأضحية، 9/ 509:"وتجزئ العشواء في الأصح، وهي: التي تبصر في النهار دون الليل. وضابط المرض البين: الذي يحصل بسببه الهزال وفساد اللحم."بدائع الصنائع في ترتيب الشرائع، كتاب التضحية، 5/ 75:"وأما الذي يرجع إلى محل التضحية فنوعان: أحدهما: سلامة المحل عن العيوب الفاحشة؛ فلاتجوز العمياء ولا العوراء البين عورها." فقط والله أعلم
                                                  
عنوان: تولہ یا سوا تولہ سونا اور چھ ہزار نقدی ہونے کی صورت میں قربانی کا حکم
سوال: میری اہلیہ کے پاس تولہ یا سوا تولہ سونا ہے،  اور نقدی تقریباً 6000ہزارروپیہ ہے، لیکن کسی کو قرض دیا ہوا ہے، آیا ابھی ان کے اوپر قربانی واجب ہوگی یانہیں؟  اگر ہوگی تو وہ رقم قربانی کرنے کے لیے کم پڑ رہی ہے،  اس صورت میں کیا حکم ہوگا؟  مزید قرض لے کر قربانی اداکی جائے؟   شوہر کے  پاس بھی گنجائش نہیں!
جواب: صورتِ مسئولہ میں اگر عید الاضحٰی کے ایام میں مذکورہ خاتون کی ملکیت میں اتنا مال یا اس سے زیادہ باقی رہا جو سوال میں مذکور ہے، یا اس کی ضرورت و استعمال سے زائد اتنا مال یا سامان موجود رہا جس کی مالیت ساڑھے باون تولہ چاندی کی قیمت کے برابر یا اس سے زیادہ ہو تو خاتون پر قربانی واجب ہوگی۔نقدی نہ ہونے کی صورت میں کسی سے قرض لے کر قربانی کرلی جائے،  تاہم واجب کی ادائیگی کے لیے مکمل بڑا جانور یا چھوٹا جانور کرنا ضروری نہیں، بلکہ اجتماعی قربانی میں حصہ کرنے سے بھی واجب ادا ہوجائے گا، لہذا مذکورہ خاتون کسی جگہ حصہ کرلیں۔ فقط واللہ اعلم
                                                  
عنوان: شتر مرغ کی قربانی کا حکم
سوال: شتر مرغ کی قربانی جائز ہے یا نہیں؟
جواب: واضح رہے کہ جن جانوروں کی قربانی ہوسکتی ہے وہ یہ ہیں:  بکری، بکرا، بھیڑ، دُنبہ، گائے، بیل، بھینس، بھینسا، اُونٹنی، اُونٹ، صرف ان جانوروں کی قربانی کرنا  جائز ہے، اس کے علاوہ دیگر جانوروں کی قربانی جائز نہیں ہے؛ لہذا شتر مرغ اگرچہ حلال ہے، لیکن اس کی قربانی جائز نہیں ہے۔العناية شرح الهداية (9/ 516):
"قال: (والأضحية من الإبل والبقر والغنم)لأنها عرفت شرعًا ولم تنقل التضحية بغيرها من النبي عليه الصلاة والسلام  ولا من الصحابة - رضي الله عنهم - ... والثني منها ومن المعز سنة، ومن البقر ابن سنتين، ومن الإبل ابن خمس سنين، ويدخل في البقر الجاموس لأنه من جنسه، والمولود بين الأهلي والوحشي يتبع الأم لأنها هي الأصل في التبعية، حتى إذا نزا الذئب على الشاة يضحى بالولد".الدر المختار شرح تنوير الأبصار وجامع البحار (ص: 646):
"(و) صح (الثني) فصاعدًا من الثلاثة والثني (هو ابن خمس من الإبل، وحولين من البقر والجاموس، وحول من الشاة) والمعز والمتولد بين الأهل، والوحشي يتبع الأم". فقط والله أعلم
                                                  
عنوان: دوسرے ملک میں قربانی کروانا
سوال: میں کراچی میں رہائش پذیر ہوں، موجودہ حالات کے پیش نظر فرض قربانی نا ممکن سا لگ رہا ہے، ایسی صورت میں کیا میں اپنی قربانی کسی اور ملک میں کروا سکتا ہوں؟میرے کزن موزمبیق میں رہتے ہیں، کیا میں انہیں اپنی قربانی کی رقم بجھوا کر وہیں قربانی کر واسکتا ہوں؟ کیا اس طرح میری قربانی قبول ہوگی؟
جواب: قربانی دوسرے ملک میں بھی کی جاسکتی ہے، البتہ کسی اور ملک میں اپنی جانب سے قربانی کروانے کے لیے ضروری یہ ہے کہ جس کی طرف سے قربانی کی جا رہی ہو، اور جہاں قربانی کی جا رہی ہو، دونوں مقامات میں ایام نحر ہوں، پس اگر دونوں شہروں، ملکوں میں ایام نحر نہ ہوں تو قربانی ادا نہ ہوگی، لہذا صورتِ مسئولہ میں آپ اپنی قربانی شرط بالا کی رعایت کے ساتھ  موزمبیق میں کرواسکتے ہیں، تاہم اگر خود قربانی کرنا ممکن ہو تو خود قربانی کرنا بہتر ہوگا، اور موجودہ احوال کے پیشِ نظر کراچی میں قربانی کے امکانات واضح نظر آرہے ہیں۔ فقط واللہ اعلم
                                                  
عنوان: کورونا کی وجہ سے جن ممالک میں قربانی کی اجازت نہ ہو تو رقم صدقہ کرنے کا حکم
سوال: اگر کسی ملک میں کرونا کی وجہ سے قربانی کی اجازت نہ ہو تو قربانی کی رقم صدقہ میں دی جا سکتی ہے یا کون سی صورت اختیار کی جائے؟
جواب: واضح رہے کہ عید الاضحی کے موقع پر قربانی کے دنوں میں صاحبِ نصاب شخص پر قربانی کرنا واجب ہے،اس دن صاحبِ نصاب شخص کے لیے قربانی چھوڑ کر صدقہ کرنا یا کسی اور کارِ خیر میں لگانا شرعاً جائز نہیں، قربانی نہ کرنے والوں کے لیے سخدت وعیدیں آئی ہیں،حضرت ابو ہریرہ رضی اللہ عنہ سے روایت ہے کہ نبی کریم ﷺ نے فرمایا کہ ؒ جس شخص کے پاس مال ہو اور وہ قربانی نہ کرے تو وہ ہماری عید گاہ  کے قریب ہرگز نہ آئے، حضرت  عبد اللہ بن عمر رضی اللہ عنہما سے روایت ہے کہ نبی کریم ﷺ مدینہ منورہ میں دس سال  مقیم رہے قربانی کرتے تھے۔حضرت عائشہ رضی اللہ عنہا سے روایت ہے کہ رسول اللہ ﷺ نے فرمایا کہ : قربانی کے دنوں میں کوئی آدمی قربانی کے جانور کے خون بہانے سے افضل عمل نہیں کرتا، قیامت والے دن اس جانور کو اپنے سینگوں، بالوں اور کھروں کے ساتھ لایا جائے گا، خون زمین پر گرنے سے پہلے اللہ تعالی کے ہاں قبولیت کا مرتبہ پالیتا ہے، لہذا خوش دلی سے قربانی کرو۔لہذا صورتِ مسئولہ میں موجودہ حالات اور وبا کے تناظر میں اگر کسی ملک میں قربانی کی اجازت نہ ہو تو کسی ایسے ملک میں کسی شخص کو وکیل بنا لیا جائے جہاں قربانی کی اجازت ہو، قربانی کا وکیل بنانے کے لیے ضروری ہے کہ جس دن وکیل قربانی کرے اس دن دونوں جگہوں میں عید ہو،قربانی کے دنوں میں قربانی کی رقم صدقہ کرنے سے قربانی کا وجوب ادا نہ ہوگا، البتہ اگراپنے ملک میں اور نہ ہی کسی دوسرے ملک میں قربانی کرسکے اور قربانی کے دن گزر جائیں تو پھر اس رقم کو صدقہ کرنا واجب ہوگا۔وعن عائشة - رضي الله عنها - قالت: قال رسول الله صلى الله عليه وسلم : «ما عمل ابن آدم من عمل يوم النحر أحب إلى الله من إهراق الدم، وإنه ليؤتى يوم القيامة، بقرونها وأشعارها وأظلافها، وإن الدم ليقع من الله بمكان قبل أن يقع بالأرض، فطيبوا بها نفسا»  رواه الترمذي، وابن ماجه.(مشكاة المصابيح، كتاب الصلاة، باب في الأضحية ص:128 ط: قديمي)وعن ابن عمر - رضي الله عنهما - قال: «أقام رسول الله صلى الله عليه وسلم بالمدينة عشر سنين يضحي» . رواه الترمذي.(مشكاة المصابيح، كتاب الصلاة، باب في الأضحية ص:129 ط: قديمي)عن أبي هريرة ، رضي الله عنه ، قال : قال النبي صلى الله عليه وسلم : من كان له مال فلم يضح فلا يقربن مصلانا وقال مرة : من وجد سعة فلم يذبح فلا يقربن مصلانا.هذا حديث صحيح الإسناد ولم يخرجاه.(المستدرك ، كتاب الأضاحي 4 / 231 ط: دار الكتب العلمية)قال في الجوهرة: والدليل على أنها الإراقة لو تصدق بين الحيوان لم يجز، والتصدق بلحمها بعد الذبح مستحب وليس بواجب اهـ(الدر المختار وحاشية ابن عابدين (رد المحتار) - (6 / 313)(ولو) (تركت التضحية ومضت أيامها) (تصدق بها حية ناذر) فاعل تصدق (لمعينة) ولو فقيرا، ولو ذبحها تصدق بلحمها، ولو نقصها تصدق بقيمة النقصان أيضا ولا يأكل الناذر منها؛ فإن أكل تصدق بقيمة ما أكل.(الدر المختار وحاشية ابن عابدين (6 / 320) ط: سعید)(و) تصدق (بقيمتها غني شراها أولا) لتعلقها بذمته بشرائها أولا، فالمراد بالقيمة قيمة شاة تجزي فيها.(الدر المختار وحاشية ابن عابدين (6 / 321) ط: سعید) فقط والله أعلم
                                                  
عنوان: بیوی کی طرف سے قربانی کرنا
سوال: میری بیوی پر قربانی واجب ہے، لیکن میں اپنی قربانی کرنے کے ساتھ  ساتھ اپنی بیوی کی بھی قربانی اپنے پیسوں سے کرنا چاہتا ہوں، جب کہ میری بیوی کے پاس قربانی کے پیسے موجود ہیں تو کیا میرا بیوی کی طرف سے قربانی کرنا جائز ہوگا ؟ کیا بیوی کے ذمہ سے اس طرح قربانی ادا ہوجائے گی ؟
جواب: صورتِ مسئولہ میں  آپ کا  اپنی خوشی ورضامندی سے اپنی رقم  سے اپنی قربانی کے ساتھ اپنی بیوی کی طرف سے اسے بتا کر اس کی اجازت سے قربانی کرنا جائز ہے اور یہ قربانی آپ کی بیوی کی طرف سےادا ہوجائے گی، اور بیوی پر الگ سے اپنے پیسوں سے  دوبارہ قربانی کرنا لازم نہیں ہوگا۔  الفتاوى الهندية (5 / 302):
"ولو ضحى ببدنة عن نفسه وعرسه وأولاده ليس هذا في ظاهر الرواية، وقال الحسن بن زياد في كتاب الأضحية: إن كان أولاده صغاراً جاز عنه وعنهم جميعاً في قول أبي حنيفة وأبي يوسف - رحمهما الله تعالى -، وإن كانوا كباراً إن فعل بأمرهم جاز عن الكل في قول أبي حنيفة وأبي يوسف رحمهما الله تعالى".  فقط واللہ اعلم
                                                  
عنوان: بڑی عمر میں اپنا اور اپنی بیوی کا عقیقہ کرنا
سوال: کیا میں اپنا عقیقہ کرسکتاہوں جب کہ میری عمر 42سال ہے ۔ اور کیا میں اپنی بیوی کا عقیقہ کر سکتا ہوں؟
جواب: عقیقہ کا مستحب وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن ، ورنہ اکیسویں (۲۱) دن کرے،  اس کے بعد عقیقہ کرنا مباح ہے،اگر کرلے تو ادا ہوجاتا ہے،  تاہم جب بھی عقیقہ کرے بہتر یہ ہے پیدائش کے دن  کے حساب سے ساتویں دن کرے، اگر بچپن میں عقیقہ نہ ہوا تو بڑی عمر میں اپنا عقیقہ خود بھی کیا جاسکتا ہے، عقیقہ ادا ہوجائے گا ، اگرچہ مستحب وقت کی فضیلت حاصل نہیں ہوگی۔ لہذا آپ اپنا اور اپنی بیوی کا عقیقہ کرسکتے ہیں۔  ’’ مصنف ابن أبي شیبة ‘‘ :"عن محمد [ابن سیرین] قال : ’’ لو أعلم أنه لم یعقّ عني لعققتُ عن نفسي ‘‘. (۱۲/۳۱۹ ، حدیث :۲۴۷۱۸ ، کتاب العقیقة، ط : المجلس العلمي أفریقا) ’’ إعلاء السنن ‘‘ :"عن الحسن البصري : ’’ إذا لم یعق عنك فعقّ عن نفسك، وإن کنت رجلاً ‘‘. (۱۷/۱۳۴، باب أفضلیة ذبح الشاة في العقیقة، تحت حدیث :۵۵۱۴ ، بیروت) فقط واللہ اعلم
                                                  
عنوان: پانچ ٹانگوں والے جانور کی قربانی کا حکم کیا ہے؟
سوال: ایک جانور کی چار کے بجائے پانچ ٹانگیں ہو تو ایسی جانور سے قربانی جائز ہے کہ نہیں؟
جواب: ایسے جانور کی قربانی درست نہیں۔ فتاوی ہندیہ میں ہے:"وَمِنْ الْمَشَايِخِ مَنْ يَذْكُرُ لِهَذَا الْفَصْلِ أَصْلًا وَيَقُولُ: كُلُّ عَيْبٍ يُزِيلُ الْمَنْفَعَةَ عَلَى الْكَمَالِ أَوْ الْجَمَالِ عَلَى الْكَمَالِ يَمْنَعُ الْأُضْحِيَّةَ، وَمَا لَا يَكُونُ بِهَذِهِ الصِّفَةِ لَا يَمْنَعُ، ثُمَّ كُلُّ عَيْبٍ يَمْنَعُ الْأُضْحِيَّةَ فَفِي حَقِّ الْمُوسِرِ يَسْتَوِي أَنْ يَشْتَرِيَهَا كَذَلِكَ أَوْ يَشْتَرِيَهَا وَهِيَ سَلِيمَةٌ فَصَارَتْ مَعِيبَةً بِذَلِكَ الْعَيْبِ لَا تَجُوزُ عَلَى كُلِّ حَالٍ، وَفِي حَقِّ الْمُعْسِرِ تَجُوزُ عَلَى كُلِّ حَالٍ، كَذَا فِي الْمُحِيطِ". (كتاب الأضحية، الْبَابُ الْخَامِسُ فِي بَيَانِ مَحَلِّ إقَامَةِ الْوَاجِبِ، ٥ / ٢٩٩) فقط واللہ اعلم
                                                  
عنوان: کتا بیچ کر اس آمدنی سے قربانی کا جانور خریدنا
سوال: کتا بیچ کر اس آمدنی سے قربانی کا جانور خریدنا جائز ہے؟ اور کیا یہ قربانی جائز ہو گی؟
جواب: کتے سے متعلق شریعتِ مطہرہ کا حکم یہ ہے کہ جس کتے کو پالنا جائز ہو اس کی خرید و فروخت بھی جائز ہے اور جس کو پالنا جائز نہیں اس کی خرید و فروخت بھی جائز نہیں، اور کتے کو پالنے کی اجازت شکار کے لیے ہے یا گھر اور کھیتی کی حفاظت کے لیے ہے؛ لہذا جو کتا مذکورہ امور کے لیے استعمال کیا جا سکتا ہو اس کی خرید و فروخت جائز ہے ورنہ نہیں۔ لہذا جس کتے کو بیچنا جائز ہے اس  کی آمدنی استعمال کی جاسکتی ہے ، اور اس سے قربانی کا جانور بھی خریدا جاسکتا ہے۔الدر المختار وحاشية ابن عابدين (رد المحتار) (5/ 68):
’’لكن في الخانية: بيع الكلب المعلم عندنا جائز، وكذا السنور، وسباع الوحش والطير جائز معلماً أو غير معلم‘‘.الفتاوى الهندية (3/ 114):
’’بيع الكلب المعلم عندنا جائز، وكذلك بيع السنور وسباع الوحش والطير جائز عندنا معلماً كان أو لم يكن، كذا في فتاوى قاضي خان‘‘.
الفتاوى الهندية (3/ 114):
’’وبيع الكلب غير المعلم يجوز إذا كان قابلاً للتعليم وإلا فلا، وهو الصحيح، كذا في جواهر الأخلاطي‘‘.فقط واللہ اعلم
                                                  
عنوان: ملک سے باہر شخص کا اپنے ملک میں قربانی کرنا
سوال: میرے والدین باہر ملک گئے ہوئے ہیں، انہوں نے عید الاضحیٰ وہاں کرنی ہے تو قربانی بھی وہاں کریں گے یا پاکستان میں بھی کر سکتے ہیں؟
جواب: آپ کے والدین کے لیے دونوں جگہ قربانی کرنا درست ہے، البتہ پاکستان میں قربانی کرنے کی صورت میں قربانی کے وقت دونوں جگہ (پاکستان اور جس میں ملک میں والدین موجود ہیں) قربانی کا دن ہونا ضروری ہے۔ مثلاً آپ کے والدین سعودیہ میں ہیں اور وہاں عید الاضحی پاکستان سے ایک دن پہلے ہو تو وہاں کے حساب سے عید کا دوسرا اور تیسرا دن مشترکہ دن ہوں گے، لہذا وہاں کے مطابق عید کے دوسرے اور تیسرے دن، جو پاکستان کے مطابق پہلا اور دوسرا دن ہوگا، قربانی درست ہوگی۔ اور یہاں عید کے تیسرے دن، اور  وہاں پہلے دن قربانی درست نہیں ہوگی۔ اور اگر دونوں ملکوں میں عید ایک ہی دن ہو تو تینوں دن قربانی درست ہوگی، البتہ جس ملک میں جانور ہو وہاں عید کی نماز کی ادائیگی کے بعد اسے ذبح کیا جائے گا۔ اور اگر والدین وہیں قربانی کرتے ہیں تو وہیں عید کے ایام اور اوقات کا اعتبار ہوگا، یعنی وہاں کے حساب سے دس ذوالحجہ کی صبح عید کی نماز ادا کرنے کے بعد سے بارہ ذوالحجہ کا سورج غروب ہونے تک وہ قربانی کرسکتے ہیں۔بدائع الصنائع في ترتيب الشرائع، 5/ 74:"هذا إذا كان من عليه الأضحية في المصر والشاة في المصر؛ فإن كان هو في المصر والشاة في الرستاق أو في موضع لا يصلى فيه وقد كان أمر أن يضحوا عنه فضحوا بها بعد طلوع الفجر قبل صلاة العيد فإنها تجزيه، وعلى عكسه لو كان هو في الرستاق والشاة في المصر وقد أمر من يضحي عنه فضحوا بها قبل صلاة العيد فإنها لا تجزيه وإنما يعتبر في هذا مكان الشاة لا مكان من عليه، هكذا ذكر محمد - عليه الرحمة - في النوادر وقال: إنما أنظر إلى محل الذبح ولا أنظر إلى موضع المذبوح عنه، وهكذا روى الحسن عن أبي يوسف - رحمه الله -: يعتبر المكان الذي يكون فيه الذبح ولا يعتبر المكان الذي يكون فيه المذبوح عنه، وإنما كان كذلك؛ لأن الذبح هو القربة فيعتبر مكان فعلها لا مكان المفعول عنه.وإن كان الرجل في مصر وأهله في مصر آخر فكتب إليهم أن يضحوا عنه روي عن أبي يوسف أنه اعتبر مكان الذبيحة فقال: ينبغي لهم أن لا يضحوا عنه حتى يصلي الإمام الذي فيه أهله، وإن ضحوا عنه قبل أن يصلي لم يجزه، وهو قول محمد - عليه الرحمة - وقال الحسن بن زياد: انتظرت الصلاتين جميعا وإن شكوا في وقت صلاة المصر الآخر انتظرت به الزوال فعنده لا يذبحون عنه حتى يصلوا في المصرين جميعا، وإن وقع لهم الشك في وقت صلاة المصر الآخر لم يذبحوا حتى تزول الشمس فإذا زالت ذبحوا عنه.(وجه) قول الحسن أن فيما قلنا اعتبار الحالين حال الذبح وحال المذبوح عنه فكان أولى ولأبي يوسف ومحمد رحمهما الله أن القربة في الذبح، والقربات المؤقتة يعتبر وقتها في حق فاعلها لا في حق المفعول عنه، ويجوز الذبح في أيام النحر نهرها ولياليها؛ وهما ليلتان: ليلة اليوم الثاني وهي ليلة الحادي عشر، وليلة اليوم الثالث وهي ليلة الثاني عشر، ولا يدخل فيها ليلة الأضحى وهي ليلة العاشر من ذي الحجة لقول جماعة من الصحابة - رضي الله عنهم -: أيام النحر ثلاثة، وذكر الأيام يكون ذكر الليالي لغة، قال الله - عز شأنه - في قصة زكريا - عليه الصلاة والسلام - {ثلاثة أيام إلا رمزا} [آل عمران: 41] وقال عز شأنه في موضع آخر {ثلاث ليال سويا} [مريم: 10] والقصة قصة واحدة إلا أنه لم يدخل فيها الليلة العاشرة من ذي الحجة؛ لأنه استتبعها النهار الماضي وهو يوم عرفة؛ بدليل أن من أدركها فقد أدرك الحج، كما لو أدرك النهار وهو يوم عرفة فإذا جعلت تابعة للنهار الماضي لا تتبع النهار المستقبل فلا تدخل في وقت التضحية وتدخل الليلتان بعدها، غير أنه يكره الذبح بالليل لا لأنه ليس بوقت للتضحية بل لمعنى آخر ذكرناه في كتاب الذبائح، والله - عز شأنه - أعلم." فقط والله أعلم
                                                  
عنوان: ذبح کے بعد گائے کے پیٹ میں بچے کا حکم
سوال: کوئی اگر گائے ذبح کرے بعد میں پیٹ سےبچہ نکلا تو اس گائےکا گوشت کھانا کیسا ہے اور بچہ کا کیا حکم ہے؟
جواب: اگر کسی جانور  کی قربانی کی جائے اور ذبح کے بعد اس کے پیٹ سے بچہ نکل آئے  اگر بچہ زندہ ہو اس کو بھی ذبح کیا جائے گا اور گائے اور اس بچے کا کھانا حلال ہوگا اور اگر بچہ مردہ ہو تو اس کا کھانا حلال نہیں ہو گا، اس کا کھانا حرام ہو گا۔اور اگر گائے قربانی کی نہیں ہے، ویسے ہی گوشت کے لیے ذبح کی گئی تو اس کے پیٹ سے زندہ بچہ نکلنے کی صورت میں اسے ذبح کرنا ضروری نہیں ہے، اسے پال پوس کر بڑا ہونے کے بعد فروخت کرنا یا ذبح کرنا یا قربانی کرنا جائز ہوگا۔فقط واللہ اعلم
                                                  
عنوان: قربانی کے جانور کے پیشاب میں خون شامل ہو
سوال: جس جانور کے پیشاب میں خون شامل ہو، اس کی قربانی کا کیا حکم ہے؟
جواب: پیشاب میں خون شامل ہونے سے حلال جانور کی قربانی پر فرق نہیں پڑتا۔ فقط واللہ اعلم
                                                  
عنوان: خنثی بکرے کی قربانی کا حکم
سوال: خنثی بکرے کی قربانی جائز ہے کہ نہیں؟
جواب: فقہاءِ کرام نے جہاں قربانی کے جانوروں کی شرائط کا ذکر کیا ہے، وہاں یہ بھی ذکر فرمایا ہے کہ مخنث جانور کی قربانی درست نہیں ہے؛ لہذا  خنثی بکرے  کی قربانی درست نہیں۔فتاوی محمودیہ میں ہے (17/ 379):’’جس بکری میں نر اور مادہ دونوں کی علامتیں موجود نہ ہوں، یا دونوں کی علامت ہو وہ خنثی ہے اس کی قربانی نہ کی جائے‘‘۔الدر المختار وحاشية ابن عابدين (رد المحتار) (6/ 325):
"ولا بالخنثى؛ لأن لحمها لاينضج، شرح وهبانية". فقط والله أعلم
                                                  
عنوان: ذبیحہ کا سر الگ کرنے کا حکم
سوال: ذبیحہ کا پیٹ چاک کرنے سے قبل سر دھڑ سے علیحدہ کر نے کے بارے میں کیا حکم شرعی لاگو ہوتا ہے؟
جواب: ذبیحہ کا سر اس وقت الگ کرنا چاہیے جب جانور میں سے اس کی جان نکل جائےاوروہ ٹھنڈا ہو جائے،ٹھنڈا ہونے اور جان مکمل نکل جانے سے پہلے اگر اس کا سر الگ کریں گے تو یہ مکروہ ہے؛ اس لیے کہ اس سے جانور کو تکلیف ہوتی ہے، لیکن اگر جان نکل چکی ہو تو پھر پیٹ چاک کرنے سے پہلے سر الگ کرنے میں کراہت نہیں ہے۔الجوهرة النيرة (5/ 265):
"قوله : ( ومن بلغ بالسكين النخاع أو قطع الرأس كره له ذلك وتؤكل ذبيحته ) النخاع عرق أبيض في عظم الرقبة ويكره له أيضا أن يكسر العنق قبل أن تموت وأن يخلع جلدها قبل أن تبرد". فقط والله أعلم
                                                  
عنوان: مشرک کے ذبیحہ کا حکم
سوال: آج کے دور کے مشرک کا ذبح حلال ہے یا نہیں؟
جواب: ’’مشرک‘‘  کا ذبیحہ حلال نہیں ہے۔ البتہ جس شخص کا شرک یقینی طور پر ثابت ہو اسی کو مشرک کہا جائے گا۔ جس کے بارے میں تاویل کا احتمال ہو اسے گم راہ اور مبتدع کہا جاسکتاہے، مشرک نہیں۔فقط واللہ اعلم
                                                  
عنوان: کیا کٹے کی قربانی جائز ہے؟
سوال: کیا کٹے کی قربانی جائز ہے؟
جواب: شریعتِ مطہرہ میں قربانی کے جانور کی قربانی درست ہونے کے لیے ان کے لیے ایک خاص عمر کی تعیین ہے، یعنی:بکرا ، بکری  وغیرہ کی عمر کم از کم ایک سال۔  گائے،  بھینس وغیرہ کی عمر کم از کم دو سال  اور اونٹ ، اونٹنی کی عمر  پانچ سال پورا ہونا ضروری ہے۔ دنبہ اور بھیڑ وغیرہ اگر چھ  ماہ  کا ہوجائے، لیکن وہ صحت اور فربہ ہونے میں سال بھر  کا معلوم ہوتا ہو تو اس کی قربانی بھی درست ہوگی۔  اگر یقینی طور پر معلوم ہو کہ ان جانوروں کی اتنی عمریں ہوگئیں ہیں (مثلاً: جانور کو اپنے سامنے پلتا بڑھتادیکھا ہو اور ان کی عمر بھی معلوم ہو) تو ان کی قربانی درست ہے، پکے دانت نکلنا ضروری نہیں، بلکہ مدت پوری ہونا شرط ہے۔  تاہم آج کل چوں کہ فساد کا غلبہ ہے؛ اس لیے صرف بیوپاری کی بات پر اعتماد نہیں کیا جاسکتا، اس لیے  احتیاطاً دانت کو عمر معلوم کرنے کے لیے علامت کے طور پر مقرر کیا گیا ہے، دانتوں کی علامت ایسی ہے کہ اس میں کم عمر کا جانور نہیں آسکتا، ہاں زیادہ عمر کا آںا  ممکن ہے، یعنی تجربے سے یہ بات ثابت ہے کہ مطلوبہ عمر سے پہلے جانور کے دو دانت نہیں نکلتے۔لہذا کٹا دو سال کا نہ ہو تو قربانی جائز نہیں۔الفتاوى الهندية (5/ 297):
"(وأما سنه) فلايجوز شيء مما ذكرنا من الإبل والبقر والغنم عن الأضحية إلا الثني من كل جنس وإلا الجذع من الضأن خاصةً إذا كان عظيماً، وأما معاني هذه الأسماء فقد ذكر القدوري: أن الفقهاء قالوا: الجذع من الغنم ابن ستة أشهر، والثني ابن سنة۔ والجذع من البقر ابن سنة، والثني منه ابن سنتين. والجذع من الإبل ابن أربع سنين، والثني ابن خمس. وتقدير هذه الأسنان بما قلنا يمنع النقصان، ولايمنع الزيادة، حتى لو ضحى بأقل من ذلك شيئاً لايجوز، ولو ضحى بأكثر من ذلك شيئاً يجوز ويكون أفضل".  (کفایت المفتی ، 8/217، ط: دار الاشاعت) فقط واللہ اعلم
                                                  
عنوان: بوقت ذبح جانور کو قبلہ رخ کرنا
سوال: اگر مرغ ذبح کرتے وقت قبلہ رخ کرنا بھول گیاتو ایسا ذبیحہ حلال ہوگا یا نہیں?
جواب: بوقتِ ذبح جانور کو    قبلہ رو کرنا مستحب ہے، جانور حلال ہونے کے لیے شرط یا واجب نہیں ہے۔ اگر بوقتِ ذبح قبلہ رخ نہیں کیا  تو  مذبوحہ مرغ شرعاً حلال ہے۔المبسوط للسرخسي (12 / 3):
"وكذلك إن ذبحها متوجهةً لغير القبلة حلت، ولكن يكره ذلك)؛ لأن السنة في الذبح استقبال القبلة، هكذا روى ابن عمر -رضي الله عنهما- أن «النبي صلى الله عليه وسلم استقبل بأضحيته القبلة لما أراد ذبحها»، وهكذا نقل عن علي -رضي الله تعالى عنه-، وهذا؛ لأن أهل الجاهلية ربما كانوا يستقبلون بذبائحهم الأصنام، فأمرنا باستقبال القبلة لتعظيم جهة القبلة، ولكن تركه لايفسد الذبيحة بخلاف ترك التسمية؛ لأن في التسمية تعظيم الله تعالى، وذلك فرض. فأما استقبال القبلة لتعظيم الجهة، وذلك مندوب إليه في غير الصلاة". فقط والله أعلم
                                                  
عنوان: بے ہوش جانور کو ذبح کرنا
سوال: جانور اگرغشی کی حالت میں ہوتو اس کاذبح کرنا کیساہے؟
جواب: اگر جانور غشی کی حالت میں ہے اور اس کی روح نہیں نکلی تو اسے ذبح کرنا جائز ہے اور اس سے حاصل ہونے والا گوشت حلال ہے، لیکن اگر اکثر رگیں کاٹنے سے پہلے جانور کی روح نکل گئی تو جانوار مردار ہے، اس کا گوشت کھانا حلال نہیں۔واضح رہے کہ جانور کو ذبح سے پہلے خود بے ہوش کرنا شرعاً درست نہیں۔  فقط و اللہ اعلم
                                                  
عنوان: عقیقے میں گائے
سوال: لڑکے کا عقیقہ کیا گائے کرسکتے ہیں یا  2 بکرے ضروری ہیں؟
جواب: جی ہاں لڑکے کے عقیقے میں بکروں کی جگہ ایک مکمل  گائے  یا ایک گائے میں کم از کم دو حصے کرسکتے ہیں۔فتح الباري (9 / 593):"والجمهور على إجزاء الإبل والبقر أيضاً، وفيه حديث عند الطبراني وأبي الشيخ عن أنس رفعه: يعق عنه من الإبل والبقر والغنم. ونص أحمد على اشتراط كاملة. وذكر الرافعي بحثاً أنها تتأدى بالسبع، كما في الأضحية، والله أعلم".المعجم الصغير (1 / 150):" عن أنس بن مالك قال: قال رسول الله صلى الله عليه وسلم: من ولد له غلام فليعق عنه من الإبل أو البقر أو الغنم. لم يروه عن حريث إلا مسعدة، تفرد به عبد الملك بن معروف". فقط والله أعلم
                                                  
عنوان: اپنی واجب قربانی کے بجائے والد مرحوم کی طرف سے قربانی کرنا
سوال: جس شخص پر قربانی واجب ہو وہ اپنی قربانی نہ کرے اور اپنے مرحوم والد کے لیے قربانی کرے تو وہ قربانی والد کی شمار ہو گی یا اس قربانی کرنے والے شخص کی؟
جواب: جس شخص کے ذمہ قربانی کرنا واجب ہو اسے چاہیے پہلے اپنی واجب قربانی کرے، اس کے علاوہ  والدِ مرحوم کے ایصالِ ثؤاب کی غرض سے قربانی کرنا چاہے تو کرسکتا ہے۔تاہم اگر والد مرحوم کی طرف سے قربانی کی اور اپنی واجب قربانی کی نیت نہیں کی تو  بھی قربانی کرنے والے کی طرف سے ہی  یہ واجب قربانی شمار ہو گی، والد مرحوم کو محض ثواب حاصل ہوگا۔علامہ شامی رحمۃ اللہ علیہ تحریر فرماتے ہیں:"(قوله: وعن میت) أي لو ضحی عن میت وارثه بأمره ألزمه بالتصدیق بها وعدم الأکل منها، وإن تبرع بها عنه له الأکل؛ لأنه یقع علی ملك الذابح والثواب للمیت؛ ولهذا لو کان علی الذابح واحدة سقطت عنه أضحیته، کما في الأجناس. قال الشرنبلالي: لکن في سقوط الأضحیة عنه، تأمل. أقول: صرح في فتح القدیر في الحج عن الغیر بلا أمر أنه یقع عن الفاعل فیسقط به الفرض عنه وللآخر الثواب، فراجعه". (ردالمحتار علی الدر9/484) فتاوی قاضی خان میں ہے:"ولو ضحی عن میت من مال نفسه بغیر أمر المیت جاز، وله أن یتناول منه ولایلزمه أن یتصدق به؛ لأنها لم تصر ملکًا للمیت؛ بل الذبح حصل علی ملکه، ولهذا لو کان علی الذابح أضحیة سقطت عنه". (فتاویٰ قاضي خان علی هامش الفتاویٰ الهندیة ۳؍۳۵۲ ) فقط والله أعلم
                                                  
عنوان: جانور ذبح کرنے کی دعا
سوال: مرغی ذبح کرنے کی دعابتادیں ۔
جواب: مرغی ذبح کرتے وقت اسے قبلہ رو لٹاکر  "بسم الله الله أکبر" پڑھ  کر  گلے پر چھری چلائی جائے۔الاختيار لتعليل المختار - (5 / 12):"والمنقول المتوارث من الذكر عند الذبح: "بسم الله الله أكبر".المحيط البرهاني للإمام برهان الدين ابن مازة - (5 / 653):"قال «البقالي»: والمستحب أن يقول: باسم الله والله أكبر، وذكر شمس الأئمة الحلواني رحمه الله في شرح كتاب الصيد: المستحب أن يقول: "بسم الله الله أكبر" بدون الواو؛ قال: ومع الواو يكره؛ لأنه يقطع بغير التسمية". فقط والله أعلم
                                                  
عنوان: اگر قربانی کا جانور خرید کر قربانی نہ کرسکے؟
سوال: ایک بندہ اگر عید الاضحی کی قربانی خریدے پھر اس کو ذبح نہ کرے، کیا حکم ہے?
جواب: اگر کسی شخص پر قربانی واجب تھی اور اس نے قربانی کا جانور خرید لیا، لیکن اس جانور کو قربانی کے دنوں میں ذبح نہیں کیا تو اسے دو باتوں میں سے ایک میں اختیار ہے:1۔  اس جانور کو ذبح کیے بغیر صدقہ کردے۔2۔  اس کی قیمت صدقہ کردے۔اور اگر کسی شخص پر قربانی واجب نہیں تھی، لیکن اس نے قربانی کا جانور خرید لیا اور قربانی کے دنوں میں قربانی نہیں کی تو اس پر لازم ہے کہ وہ اس جانور کو ذبح کیے بغیر صدقہ کردے۔الدر المختار وحاشية ابن عابدين (رد المحتار) - (6 / 320):"(ولو) (تركت التضحية ومضت أيامها) (تصدق بها حية ناذر) فاعل تصدق (لمعينة) ولو فقيرًا، ولو ذبحها تصدق بلحمها، ولو نقصها تصدق بقيمة النقصان أيضًا، ولايأكل الناذر منها؛ فإن أكل تصدق بقيمة ما أكل (وفقير) عطف عليه (شراها لها) لوجوبها عليه بذلك حتى يمتنع عليه بيعها (و) تصدق (بقيمتها غني شراها أو لا) لتعلقها بذمته بشرائها أولا، فالمراد بالقيمة قيمة شاة تجزي فيها".و في الرد:"(قوله: لوجوبها عليه بذلك) أي بالشراء، وهذا ظاهر الرواية؛ لأن شراءه لها يجري مجرى الإيجاب وهو النذر بالتضحية عرفًا، كما في البدائع. ووقع في التتارخانية التعبير بقوله: شراها لها أيام النحر، وظاهره أنه لو شراها لها قبلها لاتجب ولم أره صريحًا، فليراجع، (قوله: شراها لها) فلو كانت في ملكه فنوى أن يضحي بها أو اشتراها ولم ينو الأضحية وقت الشراء ثم نوى بعد ذلك لايجب، لأن النية لم تقارن الشراء فلاتعتبر، بدائع، (قوله: وتصدق بقيمتها غني شراها أو لا) كذا في الهداية وغيرها كالدرر. وتعقبه الشيخ شاهين بأن وجوب التصدق بالقيمة مقيد بما إذا لم يشتر، أما إذا اشترى فهو مخير بين التصدق بالقيمة أو التصدق بها حية كما في الزيلعي أبو السعود.وأقول: ذكر في البدائع أن الصحيح أن الشاة المشتراة للأضحية إذا لم يضح بها حتى مضى الوقت يتصدق الموسر بعينها حية كالفقير بلا خلاف بين أصحابنا، فإن محمدًا قال: وهذا قول أبي حنيفة وأبي يوسف وقولنا اهـ وتمامه فيه، وهو الموافق لما قدمناه آنفًا عن غاية البيان، وعلى كل فالظاهر أنه لا يحل له الأكل منها إذا ذبحها كما لايجوز له حبس شيء من قيمتها، تأمل". فقط و الله أعلم
                                                  
عنوان: بغیر سینگ والے جانور کی قربانی
سوال: سینگوں کے بغیر جانور قربان کرسکتے ہیں؟
جواب: بصورتِ مسئولہ جن پالتو جانوروں کے سینگ ہی نہیں ہوتے، (جیسے اونٹ) یا اس نوع کے جانور کے سینگ تو ہوتے ہیں، لیکن اس خاص جانور کے پیدائشی طور پر سینگ نہ آئے ہوں تو ایسے جانوروں کی قربانی بغیر کسی تردد کے جائز ہے۔البتہ وہ جانور جس کے سینگ جڑ سے ایسے اکھاڑ دیے گئے ہوں کہ اس کا اثر جانور کے دماغ تک جا پہنچتا ہو، منع ہے اور ایسے جانور کی قربانی بھی جائز نہیں ہے۔  تاہم اگر سینگ جڑ سے اکھڑنے کے بعد زخم بھرچکا ہو اور دماغ پر زخم کا کوئی اثر نہ ہو یا سینگ جڑ سے اکھاڑے بغیر جڑ کے پاس سے کاٹ دیا گیا ہو تو ایسے جانور کی قربانی درست ہوگی۔ "فتاوی ہندیہ" میں ہے:"ویجوز بالجماء التي لا قرن لها، و كذا مكسورة القرن، كذا في الكافي ... وإن بلغ الكسر المشاش لايجزيه، و المشاش ضرؤس العظام، مثل الركبتين، كذا في البدائع". (٥/ ٢٩٧)فقط والله أعلم
                                                  
عنوان: عقیقہ میں شریک کر کے صاحبِ جانور اگر پیسہ نہ لے تو یہ کیسا ہے؟
سوال: کسی ایک آدمی نے عقیقہ کے  لیے جانور خریدا  اور دوسرا آدمی بھی عقیقہ میں اپنے حصے کے لیے شریک ہوا اور صاحبِ جانور اس آدمی کے پاس سے پیسہ نہ لے، بلکہ اپنی طرف سے عقیقہ کرے تو  کیا یہ پیسہ نہ لینا درست ہے؟
جواب: اگر ایک شخص عقیقہ کے لیے بڑا جانور خریدتا ہے اور اس جانور میں کسی دوسرے شخص کو بھی شریک کرتا ہے؛ تا کہ اس میں ایک اور بچے کا عقیقہ ہو سکے تو ایسا کرنا درست ہے، پھر اگر صاحبِ جانور دوسرے شخص سے پیسے نہ لے اور اپنی طرف سے اس کےبچے کا عقیقہ بھی  کر لے تو ایسا کرنا درست ہے اور اس طرح کرنے سے دوسرے شخص کے بچے کا عقیقہ بھی ادا ہو جائے گا اور ایسا کرنا صاحبِ جانور کی طرف سے تبرع اور احسان ہو گا۔فقط واللہ اعلم
                                                  
عنوان: کیا اہل کتاب کا ذبیحہ حلال ہے؟
سوال: کیا اہلِ کتاب کا ذبیحہ حلال ہے؟
جواب: اہلِ کتاب کا ذبیحہ بنصِ قرآنی حلال ہے، مگر شرط یہ ہے کہ وہ ذبح کے وقت غیر اللہ کا نام نہ لے، ور نہ ان کا ذبیحہ حرام ہے۔لہذا اگر یہود ونصاری اپنے مذہب کے اصول، پیغمبر  اور کتبِ سماویہ کو مانتے ہیں ، دہریہ، یا سائنس اور نجوم پرست نہیں ہیں، اور جانور کو اللہ کا نام لے کر ذبح کرتے ہیں، ذبح کے وقت اللہ کے علاوہ کسی اور کا نام نہیں لیتے تو  ایسے یہود ونصاریٰ کا ذبیحہ حلال ہے اور اس کا گوشت کھانا جائز ہے۔لیکن موجودہ  دور کے بہت سے یہود ونصاریٰ ملحد، دہریہ، سائنس پرست اور نجوم پرست ہیں، نام کے اہلِ کتاب ہیں، جب کہ ان کے اقوال وافعال سے معلوم ہوتا ہے کہ وہ مذہب سے بے زار ہیں تو ایسے یہود ونصاریٰ کو "اہلِ کتاب"  کہنا صحیح نہیں اور ان کا ذبیحہ بھی حلال نہیں؛ اس لیے حلال اور غیر مشتبہ چیز کو چھوڑ کر مشتبہ چیز اختیار نہ کی جائے، جہاں تحقیق نہ ہو تو ان کے ذبیحے سے اجتناب کیا جائے، جہاں یقین ہو وہاں ذبیحہ کھایا جاسکتاہے۔ (مستفاد:قربانی کے مسائل کا انسائیکلوپیڈیا) فقط واللہ اعلم
                                                  
عنوان: عقیقہ کے موقع پر بال مونڈنے اور جانور ذبح کرنے میں کیا ترتیب ہے؟
سوال: اگرعقیقہ کے موقع پر  سرکے بال پہلے ہی مونڈ دیے جائیں اور عقیقہ کے جانور کو  بعد میں ذبح  کیا جائے،  اس کا کیا حکم ہے؟
جواب: عقیقہ کے موقع پر پہلے سر کے بال مونڈنا اور بعد میں جانور ذبح کرنا یا پہلے جانور ذبح کرنا اور بعد میں سر کے بال مونڈنا، یا دونوں عمل ایک ہی وقت میں انجام دینا سب جائز ہے، البتہ پہلے ذبح اور اس کے بعد حلق کرنا مستحب ہے، لیکن اسے لازم سمجھنا یا دونوں عمل کو ایک وقت میں انجام دینے کو لازم سمجھنا غلط ہے۔"یستحب الذبح قبل الحلق، وصححه النووي في شرح المهذب". (إعلاء السنن باب أفضلیة ذبح الشاة في العقیقة)المجموع شرح المهذب  میں ہے:"وَهَلْ يُقَدَّمُ الْحَلْقُ عَلَى الذَّبْحِ؟ فِيهِ وَجْهَانِ (أَصَحُّهُمَا) وَبِهِ قَطَعَ الْمُصَنِّفُ وَالْبَغَوِيُّ وَالْجُرْجَانِيُّ وَغَيْرُهُمْ: يُسْتَحَبُّ كَوْنُ الْحَلْقِ بَعْدَ الذَّبْحِ، وَفِي الْحَدِيثِ إشَارَةٌ إلَيْهِ، (وَالثَّانِي) يُسْتَحَبُّ كَوْنُهُ قَبْلَ الذَّبْحِ، وَبِهَذَا قَطَعَ الْمَحَامِلِيُّ فِي الْمُقْنِعِ، وَرَجَّحَهُ الرُّويَانِيُّ وَنَقَلَهُ عَنْ نَصِّ الشَّافِعِيِّ، وَاَللَّهُ أَعْلَمُ". ( كتاب الحج، باب العقيقة، ٨ / ٤٣٣، ط: دار الفكر)دیکھیے: عقیقہ کے مسائل کا انسائیکلو پیڈیا، ص: ١٤٩، بعنوان: عقیقہ کے جانور کو  کب ذبح کیا جائے؟  فقط واللہ اعلم
                                                  
عنوان: بینک کی تنخواہ سے قربانی کرنا
سوال: 1- بینک کی تنخواہ سے قربانی کرسکتے ہیں یا نہیں؟2-  بینک کی تنخواہ حلال ہے یا حرام؟
جواب: 1۔ بینک کی تنخواہ چوں کہ حلال نہیں، لہذا اس سے قربانی نہ کی جائے، بلکہ حلال مال سے قرباںی کرنا ضروری ہوگا، اگر حلال مال موجود نہ ہو تو کسی حلال آمدنی والے شخص سے قرضہ لے کر قربانی کرلی جائے۔2۔ بینک کا طریقۂ  تمویل چوں کہ سودی ہے، لہذا بینک میں نہ نوکری حلال ہے اور نہ ہی تنخواہ حلال ہے۔ فقط واللہ اعلم
                                                  
عنوان: عقیقہ میں بچے کے بالوں کا حلق کیا جائے یا کتروائے جائیں؟
سوال: عقیقہ میں بال کاٹنا یا تراشنا ہے؟
جواب: اگر سوال  کا مقصد یہ ہے کہ عقیقہ میں ساتویں دن  بچے کے سر کے بالوں کا حلق کیا جائے یا کتروائے جائیں  تو  اس کا جواب یہ ہے کہ بچہ کی پیدائش کے ساتویں دن عقیقہ کرکے بچے کے بالوں کا حلق کرنا مستحب ہے، اس کی چند حکمتیں درج ذیل ہیں:1۔ عقیقہ میں  دو ہی کام ہوتے ہیں ایک بچے کا سر منڈوانا اور  دوسرا شکرانہ کے طور پر جانور ذبح کرنا ، اور  ان دونوں عملوں میں ایک خاص ربط اور  مناسبت ہے، وہ یہ کہ یہ دونوں حضرت ابراہیم علیہ السلام کی ملت کی نشانی اور یادگار ہیں، حج میں بھی ان دونوں کاموں کا اسی طرح جوڑ ہے،  اور حاجی قربانی کرنے کے بعد  سر صاف کرتا ہے، اس اعتبار سے عقیقہ میں عملی طور پر یہ اعلان ہوتا ہے کہ ہمارا ربط اور تعلق اللہ کے خلیل حضرت ابراہیم علیہ السلام سے ہے اور ہر بچہ ملتِ ابراہیمی ہی کا حصہ ہے، اور حج میں بھی حلق کرنا ہی افضل ہے۔2۔ سر گنجا کرنے کی ایک حکمت یہ ہے کہ اس سے بچے کے سر کے پیدائشی میل کچیل اور جراثیم ختم ہوجاتے ہیں۔3۔ پیدائشی بال کم زور ہوتے ہیں، حلق کے بعد وہ صاف ہوجاتے ہیں اور ان کی جگہ گھنے، مضبوط اور طاقت ور بال اگ جاتے ہیں۔4۔ بچے پر دو حالتیں آتی ہیں:(1) پیدائش سے پہلے ماں کے پیٹ میں ہونے کی حالت،  جس میں بچہ پوشیدہ ہوتا ہے۔ (2) بچہ کی پیدائش کے بعد کی ابتدائی حالت۔بچے کے سر کے بال پیدائش سے پہلے (ماں کے پیٹ میں ہونے کی حالت) کے  آثار اور بقایاجات ہوتے ہیں، اس لیے ان کا زائل کرنا پیدائش کے بعد  کی ابتدائی حالت کی مستقل نشانی ہے۔ 5۔ اس سے بچے کے سر کے مسام کھل جاتے ہیں جس سے بخارات آسانی سے نکل جاتے ہیں، جس سے بچہ کی دیکھنے ، سونگھنے اور سننے کی صلاحیت بڑھ جاتی ہے۔حجة الله البالغة (2/ 223):
"ومنها: أن النصارى كان إذا ولد لهم ولدًا صبغوه بماء اصفر يسمونه المعمودية، وكانوا يقولون: يصير الولد به نصرانيًا، وفي مشاكلة هذا الاسم نزل قوله تعالى: {صبغة الله ومن أحسن من الله صبغة}.
فاستحب أن يكون للحنفيين فعل بإزاء فعلهم ذ لك يشعر بكون الولد حنيفيًّا تابعًا لملة إبراهيم واسماعيل عليهما السلام والنفسانية، فأبقاها النبي صلى الله عليه وسلم وعمل بها، ورغب الناس فيها من الإجماع على ذبح ولده، ثم نعمة الله عليه أن فداه بذبح عظيم، وأشهر شرائعهما الحج الذي فيه الحلق والذبح، فيكون التشبه بهما في هذا تنويهًا بالملة الحنيفية ونداءً أن الولد قد فعل به ما يكون من أعمال هذه الملة".فيض القدير (4/ 66):
"(زِنِيْ) يا فاطمة (شعر الحسين) بعد حلقه؛ لأن الحلق من قبيل إماطة الأذى، فإن شعر المولود ضعيف، فيحلق ليقوى مع ما فيه من فتح المسام، ليخرج البخار بسهولة، وفي ذلك تقوية حواسه... الختحفة المودود بأحكام المولود (ص: 71):
"وَكَانَ حلق رَأسه إمَاطَة الْأَذَى عَنهُ وَإِزَالَة الشّعْر الضَّعِيف ليخلفه شعر أقوى وَأمكن مِنْهُ وأنفع للرأس وَمَعَ مَا فِيهِ من التَّخْفِيف عَن الصَّبِي وَفتح مسام الرَّأْس ليخرج البخار مِنْهَا بيسر وسهولة وَفِي ذَلِك تَقْوِيَة بَصَره وَشمه وسَمعه".  فقط واللہ اعلم
                                                  
عنوان: قرآن پر غلاف چڑھانا / پرندوں کا شکار کرنا
سوال: 1- کیا قرآن پر غلاف چڑھانا جائز ہے ؟ اگر کوئی شخص غلاف نکال کر پھینک دے وہ گناہ گار ہوگا کہ نہیں؟2-   شکار کس صور ت میں جائز ہے ؟ گھر میں سب کچھ ہے، آج کے زمانے میں بیل سے لےکر مرغی تک کا گوشت دست یاب ہے؟ بلا وجہ پرندہ کا شکار کرنا جائز ہے؟ ان کے بچے اور انڈے بھی ہوسکتے ہیں۔
جواب: 1- مصحف کی حفاظت کے لیے غلاف کرانا جائز ہے، چوں کہ اس کی ایک گونہ  نسبت قرآنِ کریم سے ہوگئی ہے، اس لیے اس کا ادب واحترام بھی لازم ہے، لہذا قرآنِ مجید کو جس  غلاف میں رکھا جائے اس کو ادب واحترام سے رکھناچاہیے، اس کو پھینکنا مناسب نہیں ہے، بلکہ پرانا ہوجانے کی صورت میں اگر مزید استعمال ہوسکتا ہو   تو قرآن پاک یا دوسری کتبِ  دینیہ کے غلاف کے طور پر استعمال کیا جائے اور اگر  بالکل بوسیدہ ہو چکا ہو استعمال کے قابل نہ ہو تو اس کو  مقدس اوراق کی طرح کہیں دفن کردیا جائے یا دریا میں ڈال دیا جائے۔2۔ منفعت کے حصول کے لیے پرندوں کا شکار کرنا جائز ہے، بشرطیکہ اس سے لہو ولعب مقصود نہ ہو، اور  شرعی حدود  کا خیال رکھا جائے، اس کی وجہ سے عبادات میں غفلت نہ برتی جائے۔ شکار کا جائز ہونا قرآن وحدیث سے ثابت ہے، اللہ نے حلال پرندوں کو کھانا حلال کیا ہے اور ان کو انسانوں کے لیے نفع کے لیے بنایا ہے، اس لیے اس کا شکار کرنا بھی جائز ہے۔المبسوط للسرخسی میں ہے:"( كتاب الصيد )قال الشيخ الإمام الأجل الزاهد شمس الأئمة وفخر الإسلام أبو بكر محمد بن أبي سهل السرخسي رحمه الله إملاءً: اعلم بأن الاصطياد مباح في الكتاب والسنة، أما الكتاب فقوله تعالى: {وإذا حللتم فاصطادوا} وأدنى درجات صفة الأمر الإباحة، وقال الله تعالى: {أحل لكم صيد البحر} الآية، والسنة قوله صلى الله عليه وسلم: {الصيد لمن أخذه}، فعلى هذا بيان أن الاصطياد مباح مشروع؛ لأن الملك حكم مشروع فسببه يكون مشروعاً، وهو نوع اكتساب وانتفاع بما هو مخلوق لذلك فكان مباحاً، ويستوي إن كان الصيد مأكول اللحم أو غير مأكول اللحم لما في اصطياده من تحصيل المنفعة بجلده أو دفع أذاه عن الناس". (11/398)فتاوی شامی میں ہے :"( هو مباح ) بخمسة عشر شرطاً مبسوطة في العناية، وسنقرره في أثناء المسائل ( إلا ) لمحرم في غير المحرم أو ( للتلهي ) كما هو ظاهر (أو حرفةً) على ما في الأشباه.قال المصنف: وإنما زدته تبعاً له، وإلا فالتحقيق عندي إباحة اتخاذه حرفةً؛ لأنه نوع من الاكتساب، وكل أنواع الكسب في الإباحة سواء على المذهب الصحيح، كما في البزازية وغيرها". (قوله على ما في الأشباه) أي أخذا مما في البزازية من أنه مباح إلا للتلهي أو حرفة.
وفي مجمع الفتاوى: ويكره للتلهي، وأن يتخذ خمرا وأقره في الشرنبلالية (قوله لأنه نوع من الاكتساب) وبذلك استدل في الهداية على إباحة الاصطياد بعد استدلاله عليه بالكتاب والسنة والإجماع، وأقره الشراح (قوله وكل أنواع الكسب إلخ) أي أنواعه المباحة، بخلاف الكسب بالربا والعقود الفاسدة ونحو ذلك (قوله على المذهب الصحيح) قال بعده في التتارخانية. وبعض الفقهاء قالوا: الزراعة مذمومة، والصحيح ما ذهب إليه جمهور الفقهاء: ثم اختلفوا في التجارة والزراعة أيهما أفضل. وأكثر مشايخنا على أن الزراعة أفضل اهـ وفي الملتقى والمواهب: أفضله الجهاد، ثم التجارة، ثم الحراثة، ثم الصناعة اهـ.
أقول: فالمراد من قولهم كل أنواع الكسب في الإباحة سواء أنها بعد أن لم تكن بطريق محظور لايذم بعضها وإن كان بعضها أفضل من بعض تأمل. ثم إن كل نوع منها تارة يتخذه الإنسان حرفة ومعاشا وتارة يفعله وقت الحاجة في بعض الأحيان، وحيث كان الاصطياد نوعا منها دل على إباحة اتخاذه حرفة ولا سيما مع إطلاق الأدلة. وعبارات المتون: والكراهة لا بد لها من دليل خاص، وما قيل إن فيه إزهاق الروح وهو يورث قسوة القلب لا يدل على الكراهة، بل غايته أن غيره كالتجارة والحراثة أفضل منه.
وفي التتارخانية قال أبو يوسف: إذا طلب الصيد لهوا ولعبا فلا خير فيه وأكرهه، وإن طلب منه ما يحتاج إليه من بيع أو إدام أو حاجة أخرى فلا بأس به اهـ". (6/461)فتح الباری میں ہے :"(قوله: باب كل لهو باطل ) إذا شغله أي شغل اللاهي به عن طاعة الله أي كمن النهي بشيء من الأشياء مطلقاً سواء كان مأذوناً في فعله أو منهياً عنه كمن اشتغل بصلاة نافلة أو بتلاوة أو ذكر أو تفكر في معاني القرآن مثلاً حتى خرج وقت الصلاة المفروضة عمداً فإنه يدخل تحت هذا الضابط، وإذا كان هذا في الأشياء المرغب فيها المطلوب فعلها فكيف حال ما دونها". (11/91ط:دارالمعرفة) فقط واللہ اعلم
                                                  
عنوان: شکار والا  پرندہ اگر  مار دیا جائے پھر اس کاذبح کیا جائے گا یا اسی طرح  کھالیا جائے گا؟
سوال: شکار والا  پرندہ اگر  مار دیا جائے پھر اسے ذبح کیا جائے گا یا اسی طرح  کھالیا جائے گا؟
جواب: شکار کیا ہوا پرندہ اگر ایسی حالت میں مل جائے کہ اس میں زندگی باقی ہو اور اس  کو ذبح کرنا ممکن ہو  تو ایسی حالت میں اس کا ذبح کرنا ضروری ہے، اگر ذبح نہ کیا تو اس کا کھانا حلال نہ ہو گا اور اگر ذبح کرنا ممکن نہ ہو تو بغیر ذبح کے اس کا کھانا حلال ہو گا بشرطیکہ دھاری دار آلے سے اس کا شکار کیا گیا ہو اور تیر وغیرہ پھینکتے ہوئے بسم اللہ پڑھی جائے۔واضح رہے کہ بندوق کی گولی سے کیا ہوا شکار اگر ذبح سے پہلے مرجائے تو چوٹ سے مردار شمار ہوگا،  اضطراری ذبح کے تحت داخل ہوکر حلال نہیں ہوگا۔بدائع الصنائع في ترتيب الشرائع (5/ 51):
"وقال أصحابنا - رحمهم الله -: لو جرحه السهم أو الكلب فأدركه لكن لم يأخذه حتى مات فإن كان في وقت لو أخذه يمكنه ذبحه فلم يأخذه حتى مات لم يؤكل؛ لأن الذبح صار مقدورًا عليه فخرج الجرح من أن يكون ذكاةً، وإن كان لايمكنه ذبحه أكل". فقط واللہ اعلم
                                                  
عنوان: ایک گائے میں سات افراد کی قربانی
سوال: سات افراد نے مل کر قربانی کرنے کا فیصلہ کیا, ہربندے نے 5000 روپے ملائے اس بنا پر کہ 35000 کا جانور آجائےگا, لیکن جانور 38000 کا آیا تو ایک بندے نے اضافی 3000 روپے دوسرے شریکوں سے اجازت لیے بغیر اپنے پاس سے ملادیے, تو اس صورت میں کہ چھ افراد کا حصہ گائے کے ایک حصہ سے کم ہے, اور ایک شریک نے دوسرے شرکاء سے اجازت لیے بغیر اور ان کو بتائے بغیر ان کے حصہ کے  کچھ  پیسے اپنے پاس سے ادا کردیے تو  کیا اس صورت میں سب کی قربانی درست ہو گئی ہے یا نہیں؟
جواب: مذکورہ صورت میں جب پیسے کم پڑ گئے اور ایک ساتھی نے ڈال کر  جانورلے  لیا تو اس کو چاہیے کہ باقی شرکاء سے وصول کرلے، یا اپنی طرف سے ملاتاہے تو جانور ذبح کرنے سے پہلے دوسرے شرکاء کو بتادے کہ میں نے یہ رقم آپ لوگوں کو ہدیہ کی، اس طرح کرنے سے ہر ایک کا حصہ مکمل ہو جائے گا اور قربانی درست ہو جائے گی۔ اور اگر قربانی ادا کردی گئی ہے تو بھی وہ حصہ داروں کو بتادے کہ میں نے یہ رقم آپ کو ہدیہ کردی ہے، یعنی آپ کی طرف سے اتنے پیسے زائد دےدئےتھے، وہ رقم اپنی طرف سے نہیں دی تھی  تو بھی  قربانی ہوگئی ۔بہر صورت  چوں کہ حصہ داروں نے مکمل ایک حصہ لینے کے لیے اس کو وکیل بنایا تھا؛ لہذا اسے اپنے لیے ایک حصہ سے زیادہ رکھنے کی اجازت نہیں تھی،  یا تو اپنی رقم ان کو ہدیہ کردے یا ان سے اتنی رقم وصول کرلے۔بدائع الصنائع في ترتيب الشرائع (5/ 70):"ولايجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء.وقال مالك - رحمه الله -: يجزي ذلك عن أهل بيت واحد - وإن زادوا على سبعة -، ولايجزي عن أهل بيتين - وإن كانوا أقل من سبعة -، والصحيح قول العامة؛ لما روي عن رسول الله صلى الله عليه وسلم : «البدنة تجزي عن سبعة والبقرة تجزي عن سبعة». وعن جابر - رضي الله عنه - قال: «نحرنا مع رسول الله صلى الله عليه وسلم البدنة عن سبعة والبقرة عن سبعة»، من غير فصل بين أهل بيت وبيتين؛ ولأن القياس يأبى جوازها عن أكثر من واحد؛ لما ذكرنا أن القربة في الذبح وأنه فعل واحد لايتجزأ؛ لكنا تركنا القياس بالخبر المقتضي ؛ للجواز عن سبعة مطلقاً، فيعمل بالقياس فيما وراءه ؛ لأن البقرة بمنزلة سبع شياه، ثم جازت التضحية بسبع شياه عن سبعة سواء كانوا من أهل بيت أو ،بيتين فكذا البقرة ... ولا شك في جواز بدنة أو بقرة عن أقل من سبعة بأن اشترك اثنان أو ثلاثة أو أربعة أو خمسة أو ستة في بدنة أو بقرة؛ لأنه لما جاز السبع فالزيادة أولى، وسواء اتفقت الأنصباء في القدر أو اختلفت؛ بأن يكون لأحدهم النصف وللآخر الثلث ولآخر السدس بعد أن لاينقص عن السبع، ولو اشترك سبعة في خمس بقرات أو في أكثر فذبحوها أجزأهم ؛ لأن لكل واحد منهم في كل بقرة سبعها، ولو ضحوا ببقرة واحدة أجزأهم فالأكثر أولى، ولو اشترك ثمانية في سبع بقرات لم يجزهم؛ لأن كل بقرة بينهم على ثمانية أسهم فيكون لكل واحد منهم أنقص من السبع، وكذلك إذا كانوا عشرة أو أكثر فهو على هذا". فقط واللہ اعلم
                                                  
عنوان: عقیقہ میں تاخیر ہونے کی صورت میں بال کٹوانے میں تاخیر کرنا لازم ہے یا نہیں؟
سوال: کیا عقیقہ کے دن ہی بچے  کے بال اتارنا (حلق کروانا) ضروری ہے؟ اگر کسی بچے  کا عقیقہ  ایک مہینہ بعد کیا یا کرنا ہو تو بال چھٹے دن ہی اتارے جائیں گے یا جس دن عقیقہ کرنا ہو اس دن کا انتظار کر کے اسی دن بال کٹوائے جائیں؟
جواب: پیدائش کے ساتویں روز عقیقہ کرنا مسنون ہے، اگر کسی وجہ سے ساتویں روز نہ کر سکیں، تو چودہویں روز کر لیا جائے، اگر چودہویں روز بھی نہ کرسکیں تو اکیسویں روز کر لیا جائے، اگر اکیسویں روز بھی عقیہ نہ کر سکے تو اس کے بعد عقیقہ کرنا مباح ہے، اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔ عقیقہ کے جانور کو ذبح کرنے کے بعد نومولود کے سر کے بال صاف کردیے جائیں، اور بالوں کے وزن کے بقدر چاندی یا اس کی قیمت صدقہ کردی جائے، اور بالوں کو کوڑا کرکٹ میں نہ پھینکا جائے، بلکہ کسی جگہ دفن کر دینا چاہیے۔  عقیقہ چھٹے دن نہیں ساتویں دن کرنا مسنون ہے،  نیز مستحب یہ ہے کہ عقیقہ کرنے کے بعد بچے کے بال منڈوائے جائیں، لیکن اگر کسی وجہ سے عقیقہ میں تاخیر ہوجانے کا احتمال ہو تو اس کی وجہ سے بال کٹوانے میں تاخیر کرنا لازم نہیں ہے، بلکہ اگر عقیقہ میں تاخیر یقینی ہو تو ساتویں روز بال صاف کردینے چاہییں، تاہم ساتواں دن لازم نہیں ہے۔إعلاء السنن میں ہے:’’أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقة، ط: إدارة القرآن والعلوم الإسلامیة)فيض الباري شرح صحيح البخاري (5/ 88):
"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه". سنن النسائي (7/ 166):"متى يعق؟أخبرنا عمرو بن علي، ومحمد بن عبد الأعلى قالا: حدثنا يزيد وهو ابن زريع، عن سعيد، أنبأنا قتادة، عن الحسن، عن سمرة بن جندب، عن رسول الله صلى الله عليه وسلم قال: «كل غلام رهين بعقيقته تذبح عنه يوم سابعه ويحلق رأسه ويسمى»".عمدة القاري شرح صحيح البخاري (21/ 88):
"وقد أخرجه أصحاب السنن من رواية قتادة عن الحسن عن سمرة عن النبي صلى الله عليه وسلم، قال: الغلام مرتهن بعقيقته، يذبح عنه يوم السابع ويحلق رأسه ويسمى. وقال الترمذي: حسن صحيح. قال: والعمل على هذا عند أهل العلم يستحبون أن يذبح عن الغلام العقيقة يوم السابع. فإن لم يتهيأ يوم السابع فيوم الرابع عشر، فإن لم يتهيأ عق عنه يوم إحدى وعشرين قوله: مرتهن، بفتح التاء معناه: رهن بعقيقته يعني: العقيق لازمة له لا بد منها، فشبهه بلزومها له وعدم انفكاكه منها بالرهن في يد المرتهن.
وقال الخطابي: تكلم الناس في هذا وأجود ما قيل فيه ما ذهب إليه أحمد بن حنبل، رحمه الله. قال: هذا في الشفاعة، يريد أنه إذا لم يعق عنه فمات طفلا لم يشفع في والديه، وقيل: مرهون بأذى شعره، ويروى: كل غلام رهينة بعقيقته الرهينة الرهن والهاء للمبالغة كالشتيمة والشتم ثم استعملا بمعنى المرهون، يقال: هو رهن بكذا ورهينة بكذا. قوله: (يذبح عنه يوم السابع) ، على صيغة المجهول وقد احتج به من قال: إن العقيقة مؤقتة باليوم السابع، فإن ذبح قبله لم يقع الموقوع، وإنها تفوت بعده، وهذا قول مالك، وعند الحنابلة في اعتبار الأسابيع بعد ذلك روايتان، وعند الشافعية أن ذكر السابع للاختيار لا للتعيين، ونقل الرافعي أنه يدخل وقتها بالولادة، قال: وذكر السابع في الخبر بمعنى أن لا يؤخر عنه إختياراً، ثم قال: والاختيار أن لايؤخر عن البلوغ فإن أخرت إلى البلوغ سقطت عمن كان يريد أن يعق عنه. لكن إن أراد هو أن يعق عن نفسه فعل".إعلاء السنن (۱۷ ؍ ۱۲۶ ، ط:إدارة القرآن):"يستحب الذبح قبل الحلق، و صححه النووى في شرح المهذب".الدر المختار وحاشية ابن عابدين (رد المحتار) (6/ 336):"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي".الفقه الإسلامي وأدلته للزحيلي (4/ 2747):"تذبح يوم سابع ولادة المولود، ويحسب يوم الولادة من السبعة. فإن ولدت  ليلاً، حسب اليوم الذي يليه....  وصرح الشافعية والحنابلة: أنه لو ذبح قبل السابع أو بعده، أجزأه".حاشية الدسوقى على الشرح الكبير ، ۲ ؍ ۳۹۸ ، ط: دار الکتب العلمیة :"و (ندب) ولو لم يعق عنه حلق رأس المولود ولو انثى و (التصدق) بزنة شعره". فقط والله أعلم
                                                  
عنوان: شادی کی تقریب کے لیے خریدی گئی گائے کے ایک حصہ میں عقیقہ کی نیت کرنے کا حکم
سوال: شادی کی تقریب کے لیے خریدی گئی گائے سے ایک حصہ عقیقہ دے سکتے ہیں یا نہیں؟
جواب: بڑے جانور  (گائے ، اونٹ وغیرہ) کے ایک حصے میں عقیقہ کی نیت کرنا جائز ہے بشرطیکہ بقیہ تمام حصوں میں بھی کسی قربت (مثلاً قربانی وغیرہ) کی نیت ہو، لہٰذا صورتِ مسئولہ میں اگر شادی کی تقریب سے مراد ولیمہ کی تقریب ہے تو  چوں کہ ولیمہ نکاح کے شکر اور سنت کی نیت سے کیا جاتا ہے؛ اس لیے ولیمہ بھی قربت ہے، لہٰذا ولیمہ کی نیت سے ذبح کی جانے والی گائے کے ایک حصہ میں عقیقہ کی نیت کر لی جائے تو عقیقہ ہوجائے گا، البتہ زیادہ بہتر یہی ہے کہ ولیمہ کے لیے ذبح کیے جانے والے جانور میں عقیقے کی نیت کے بجائے اس کے لیے الگ جانور ذبح کیا جائے۔اور اگر شادی کی تقریب سے مراد  ولیمہ کے علاوہ کسی تقریب کا کھانا ہو، (مثلاً: نکاح کی دعوت)تو وہ تقریب  چوں کہ باقاعدہ سنت سے ثابت نہیں ہے؛  اس  لیے اسے قربت قرار نہیں دیا جاسکتا ہے، اس لیے جو گائے نکاح کی دعوت کی نیت سے ذبح کی جائے اس کے ایک حصہ میں عقیقہ کی نیت کرنے سے عقیقہ ادا نہیں ہوگا۔ البتہ اس کے جواز  کی صورت یہ ہوسکتی ہے کہ پوری گائے عقیقہ کی نیت سے ہی ذبح کی جائے، پھر  ذبح کرنے کے بعد اس گائے کے گوشت کو نکاح کی دعوت میں لوگوں کو کھلانا چاہیں تو اس کی گنجائش ہے۔ الدر المختار وحاشية ابن عابدين (رد المحتار) (6/ 326):
"(وإن) (كان شريك الستة نصرانيًا أو مريدًا اللحم) (لم يجز عن واحد) منهم؛ لأن الإراقة لاتتجزأ، هداية؛ لما مر. وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد، ولم يذكر الوليمة. وينبغي أن تجوز؛ لأنها تقام شكرًا لله تعالى على نعمة النكاح ووردت بها السنة، فإذا قصد بها الشكر أو إقامة السنة فقد أراد القربة. وروي عن أبي حنيفة أنه كره الاشتراك عند اختلاف الجهة، وأنه قال: لو كان من نوع واحد كان أحب إلي، وهكذا قال أبو يوسف، بدائع". فقط والله أعلم
                                                  
