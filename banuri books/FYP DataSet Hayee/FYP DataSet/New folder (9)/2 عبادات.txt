عنوان: فقیر قربانی کا جانور خریدنے کے بعد مالدار ہوگیا تو کتنی قربانی لازم ہیں؟
سوال: ایک فقیرنےقربانی سےپہلےمحض ثواب حاصل کرنےکیلئےایک حصہ خریدا لیکن قربانی سےپہلےوہ فقیر صاحب نصاب ہوگیا تواس پر ایک حصہ واجب ہوگا یا دو؟  بوضاحت ومدلل جواب مطلوب ہے!
جواب: واضح رہے کہ ہر شخص پر ایک ہی قربانی واجب ہو سکتی ہے،فرد واحد پر ایک سے زائد قربانی کا کوئی ثبوت نہیں ہے۔لہذا  صورت مسئولہ میں اگر کسی فقیر  نے قربانی کی نیت سے کسی جانور میں ایک حصہ خرید لیا تو شرعا اس پر اس جانور کی قربانی کرنا لازم ہے،اس کے بعد وہ صاحب نصاب ہوگیا تب بھی وہ ایک ہی حصے کی قربانی کرے گا نہ کہ مالدار ہونے کی وجہ سے نیا حصہ خریدنا لازم ہوجائے گا۔المحیط البرہانی میں ہے:"اشترى شاة للأضحية في أيام النحر وهو فقير، فضحى بها، ثم أيسر في أيام النحر؛ قال الشيخ الفقيه أبو محمد الجوميني: عليه أن يعيد، وغيره من المتأخرين قالوا: لا يعيد وبه نأخذ."(المحيط البرهاني: كتاب الأضحية، الفصل التاسع في المتفرقات (6/ 101)،ط. دار الكتب العلمية، بيروت، الطبعة: الأولى، 1424 هـ = 2004 م)فتاوی ہندیہ میں ہے:"اشترى شاة للأضحية في أيام النحر وهو فقير وضحى بها ثم أيسر في أيام النحر قال الشيخ الفقيه أبو محمد الحرميني - رحمه الله تعالى -: عليه أن يعيد، وغيره من المتأخرين  قالوا: لا يعيد وبه نأخذ."(الفتاوى الهندية: كتاب الأضحية :الباب التاسع في المتفرقات (5/ 306)،ط. رشيديه)البحر الرائقمیں ہے:"وفي الظهيرية اشترى شاة للأضحية وهو فقير فضحى بها، ثم أيسر في أيام النحر،قال بعضهم: عليه غيرها، وقال بعضهم: ليس عليه غيرها وبه نأخذ."(البحر الرائق: كتاب الأضحية (8/ 203)،ط. دار الكتاب الإسلامي )فقط واللہ اعلم
                                                  
عنوان: زکاۃ ذمہ میں باقی ہو اور قربانی کرنا
سوال: میری زکات ادا نہیں ہوئی دو سالوں سے۔ میرے شوہر  کی جب گنجائش ہوتی ہےوہ ماہانہ نکالتے ہیں، کیونکہ کرائے کا گھر ہے ہمارا اور تنخواہ بھی محدود ہے۔ تو اس صورتحال میں اگر ہم قربانی میں حصہ لیں تو یہ جائز ہے یا ہمیں پہلے زکات ادا کرنی ہوگی؟
جواب: واضح رہے کہ جس شخص پر زکاۃ واجب ہو اور اس نے اب تک  زکاۃ ادا نہیں کی کہ اس دوران قربانی کے دن آگئے  تو اس پر قربانی بھی واجب ہوگی۔لہٰذا صورت مسئولہ میں اگر آپ کے شوہر آپ کی طرف سے زکاۃ ادا کرتے ہیں اور قربانی کے ایام آنے تک زکاۃ ادا  نہیں کی تب بھی صاحب نصاب ہونے کی بناء پر آپ پر قربانی واجب ہے، زکاۃ کی عدم ادائیگی سے قربانی ساقط نہیں ہوگی۔ نیز اگر شوہر بھی صاحب نصاب ہو تو ان پر بھی قربانی کا وجوب الگ سے ہوگا۔ زکاۃ(چاہے اپنی ہو یا بیوی کی) کی عدم ادائیگی سے قربانی ساقط نہیں ہوگی۔فتاویٰ ہندیہ میں ہے:"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".(الباب الثامن فی صدقۃ الفطر، کتاب الزکاۃ ، جلد۱ ،ص:۱۹۱، ط: دار الفکر)بدائع میں ہے:"الزكاة فرض والأضحية واجبة والفرض فوق الواجب."(بدائع الصنائع في ترتيب الشرائع،كتاب التضحية،  فصل في شرائط وجوب في الأضحية، 5/ 64،دار الكتب العلمية)الدر المختار میں ہے:"(أو مقارنة بعزل ما وجب) كله أو بعضه، ولا يخرج عن العهدة بالعزل بل بالأداء للفقراء (أو تصدق بكله)"( شامي، كتاب الزكوة، 270/2، ط:سعید)فقط واللہ اعلم
                                                  
عنوان: حرام مال سے قربانی کا حکم
سوال: میرے بینک اکاؤنٹ میں کچھ رقم ہے اور مجھے معلوم نہیں کہ وہ تمام رقم صحیح ہے یا نہیں، کیا اس رقم سے قربانی کا جانور خریدنا درست ہے؟
جواب: واضح رہے کہ حرام مال پر قربانی واجب ہی نہیں ہوتی، کیوں کہ حرام مال پر صاحبِ قبضہ کی ملکیت ثابت نہیں ہوتی، بلکہ  مالِ حرام کے متعلق حکم یہ ہے کہ اگر بلاعوض حاصل ہوا ہے  تو اسے مالک یا اس کے ورثہ تک پہنچانا لازم ہے،مالک اور ورثہ تک پہنچانا ممکن نہ ہو یا مالِ حرام بالعوض حاصل ہوا ہو تو اسے مستحقِ زکاۃ کو ثواب کی نیت کے بغیر صدقہ کرنا واجب ہے۔  نیز اللہ تعالیٰ حرام اور ناپاک مال سے صدقہ قبول نہیں فرماتے؛ اس لیے حرام مال پر قربانی بھی واجب نہیں ہوگی۔لہٰذا صورتِ مسئولہ میں آپ خود غور و فکر کریں اور سوچیں کہ آپ کے بینک اکاؤنٹ میں آپ کی اپنی جمع کردہ رقم   کتنی ہے ، اور اس پر حاصل شدہ سود کتنا ہے ، اگر غالب مال حلال کا ہے اور وہ حلال مال نصاب کے بقدر ہے تو اس صورت میں آپ پر قربانی واجب ہوگی اور اس رقم سے آپ قربانی کا جانور خرید سکتے ہیں ۔ الصحيح لمسلم (2/ 703):"عن أبي حازم، عن أبي هريرة، قال: قال رسول الله صلى الله عليه وسلم: " أيها الناس، إن الله طيب لايقبل إلا طيباً، وإن الله أمر المؤمنين بما أمر به المرسلين، فقال: {يا أيها الرسل كلوا من الطيبات واعملوا صالحاً، إني بما تعملون عليم} وقال: {يا أيها الذين آمنوا كلوا من طيبات ما رزقناكم}، ثم ذكر الرجل يطيل السفر أشعث أغبر، يمد يديه إلى السماء، يا رب، يا رب، ومطعمه حرام، ومشربه حرام، وملبسه حرام، وغذي بالحرام، فأنى يستجاب لذلك؟ "الدر المختار وحاشية ابن عابدين (رد المحتار) (2/ 291):" في القنية: لو كان الخبيث نصاباً لايلزمه الزكاة ؛ لأن الكل واجب التصدق عليه؛ فلايفيد إيجاب التصدق ببعضه".فقط والله اعلم
                                                  
عنوان: عقیقہ کے لیے جانور کا دو دانت ہونا ضروری ہے؟
سوال: عقیقہ کے لیے گاۓ  یابیل کا دو دانت ہونا ضروری ہے؟
جواب: واضح رہے کہ عقیقہ کےجانور کی بھی وہی شرائط ہیں جو قربانی کے جانور کی ہیں، لہذا صورت مسئولہ  گاۓ یا بیل کا دوسال کا ہونا ضروری ہے، چاہے دو دانت ہوں یا نہ ہوں ،چناں چہ اگر عقیقہ میں   گاۓ یا بیل کوذبح کیا جاۓ اور اس کی عمر دو سال یا دو سال سے زائد ہو  چاہے گاۓ یا بیل   کےدو دانت ہوں یا نہ ہوں بہر حال عقیقہ صحیح ہوجاۓ گا۔اعلاء السنن میں ہے:"من ولد له غلام "فليعق عنه من الإبل أو البقر أو الغنم" دليل على جواز العقيقة ببقرة كاملة أو ببدنة كاملة كذالك."(كتاب الذبائح، باب افضلية ذبح الشاة في العقيقة، 117/17، ط: ادارة القرآن)الفقہ الاسلامی وادلتہ میں ہے:"حكم اللحم كالضحايا، يؤكل من لحمها، ويتصدق منه، ولا يباع شيء منها. ويسن طبخها، ويأكل منها أهل البيت وغيرهم في بيوتهم."(‌‌‌‌الباب الثامن: الأضحية والعقيقة،‌‌‌‌الفصل الثاني:‌‌ العقيقة وأحكام المولود،‌‌المبحث الأول ـ العقيقة،2749/4، ط:دار الفكر)فتاوی ہندیہ میں ہے:"(وأما سنه) فلا يجوز شيء مما ذكرنا من الإبل والبقر والغنم عن الأضحية إلا الثني من كل جنس."(كتاب الأضحية،الباب الخامس في بيان محل إقامة الواجب،297/5، ط: رشیدیة)فقط والله اعلم
                                                  
عنوان: قربانی میں کون سے جانور عیب دار شمار ہوں گے؟
سوال: اگر کوئی شخص بنیتِ قربانی ایک جانور خریدے اور گھر آکر معلوم ہو کہ اس جانور کا عضو تناسل اپنے عام مقام سے جہاں عموماً ہوتا ہے یعنی پیٹ کے نیچے اور خصیے کی تھیلی کے سامنے وہاں نہیں بلکہ خصیے کی تھیلی کے درمیان میں ہے اب کیا یہ عیب شمار ہوگا یا نہیں جبکہ وہ جانور منفعت میں عام جانوروں کی طرح ہے جیسے جفتی اگر عیب شمار نہیں تو پھر ظاہر ہے کہ وہ جانور قربانی کے لیے درست ہے لیکن  اگر عیب ہو تو پھر کیا اس جانور کو بیچ کر اس کی محصول رقم سے کوئی اور قربانی کے لئے جانور خریدنا جائز ہے یا اس جانور کو صدقہ کرنا واجب ہے ؟
جواب: صورتِ مسئولہ میں مذکورہ جانور میں کوئی ایسا عیب نہیں ہے جو کہ قربانی سے مانع ہو لہذا  اس جانور کی قربانی جائز ہے۔ مندرجہ ذیل عیب دار جانوروں کی قربانی درست نہیں ہے:ایسامجنون جانورجو جنون کی وجہ سے چارہ نہ کھاتا ہو۔ایساخارش زدہ جانور جو خارش کی وجہ سے بے حد کمزور ہوگیا ہو۔ایسا جانور جو دیکھ نہ سکتا ہو۔ایسا جانور جو بہت ہي لاغر ہو۔ایسا جانور جو قربان گاہ کی طرف خود نہ چل سکتا ہو۔ایسا جانور  جس کا ایک تہائی کان، یا دم، یا بینائی، یا چکتی کا ایک تہائی سے زیادہ حصہ جا چکا ہو۔ایسا جانور جس کے پیدائشی کان نہ ہوں۔ایسا جانور جس کے تھنوں کا سرا کٹا ہوا ہو۔ایسا جانور جس کے تھن خشک ہوگئے ہوں، (گائے کے دو تھن خشک ہوچکے ہوں اور بکری یا ایک تھن خشک ہوجائے تو قربانی درست نہیں ہوگی)۔ایسا جانور جس کی ناک کٹی ہوئی ہو۔ایسا جانور جو خنثی ہو۔فتاوی شامی میں ہے:"ويضحي بالجماء والخصي والثولاء) أي المجنونة (إذا لم يمنعها من السوم والرعي) (، وإن منعها لا) تجوز التضحية بها (والجرباء السمينة) فلو مهزولة لم يجز، لأن الجرب في اللحم نقص (لا) (بالعمياء والعوراء والعجفاء) المهزولة التي لا مخ في عظامها (والعرجاء التي لا تمشي إلى المنسك) أي المذبح، والمريضة البين مرضها (ومقطوع أكثر الأذن أو الذنب أو العين) أي التي ذهب أكثر نور عينها فأطلق القطع على الذهاب مجازا، وإنما يعرف بتقريب العلف (أو) أكثر (الألية) لأن للأكثر حكم الكل بقاء وذهابا فيكفي بقاء الأكثر، وعليه الفتوى مجتبى (ولا) (بالهتماء) التي لا أسنان لها، ويكفي بقاء الأكثر، وقيل ما تعتلف به (والسكاء) التي لا أذن لها خلقة فلو لها أذن صغيرة خلقة أجزأت زيلعي (والجذاء) مقطوعة رءوس ضرعها أو يابستها، ولا الجدعاء: مقطوعة الأنف، ولا المصرمة أطباؤها: وهي التي عولجت حتى انقطع لبنها، ولا التي لا ألية لها خلقة مجتبى، ولا بالخنثى لأن لحمها لا ينضج شرح وهبانية، وتمامه فيه (و) لا (الجلالة) التي تأكل العذرة ولا تأكل غيرها."(جلد۶ ص: ۳۲۳، ط: سعید )فقط والله اعلم
                                                  
عنوان: منع کرنےکےباوجود بیوی کی طرف سےقربانی کرنےکاحکم
سوال: ایک شوہر اپنی بیوی کی طرف سے قربانی کرنا چاہتا ہے ، لیکن اس کی بیوی کہتی ہے کہ اگرآپ نے میرے نام سے قربانی کی، تو اپنی ماں سے زنا کرو گے، اب اس عورت کے ایمان کا کیا حکم ہے ؟ نیز اگر شوہرپھربھی بڑے جانور میں اپنی اس بیوی کی جانب سے حصہ ڈالے،تواس حصہ کی اورباقی حصہ داروں کی قربانی کاکیاحکم ہوگا؟
جواب: واضح رہےکہ بیوی کااپنےشوہرکےلیےمذکورہ الفاظ استعمال کرناانتہائی نامناسب ہے،ایسےالفاظ استعمال کرنےسےاجتناب کرنالازم ہے،صورتِ مسئولہ میں بیوی کےان الفاظ سےاگرشوہرکی دل آزاری ہوئی ہو،تواس پربیوی شوہرسےمعافی مانگیں،اورپھراللہ تعالی سےبھی توبہ واستغفارکرے،تاہم بیوی کی اس  بات سےبیوی کاایمان ختم  نہیں ہوا،باقی قربانی کاحکم یہ ہےکہ اگربیوی پرقربانی واجب تھی ،اورشوہرنےاس کی طرف سےقربانی کرلی ہے،تواجازت نہ ہونےکی وجہ سےبیوی کی قربانی نہیں ہوئی،اوراگربڑےجانورمیں حصہ ڈال کرقربانی کی تھی،توتمام حصہ داروں کی بھی قربانی نہیں ہوئی،اوراگربیوی پرقربانی واجب نہیں تھی،اورشوہرنےاس کی اجازت کےبغیراس کاحصہ ڈال دیا،توسب کی قربانی ہوجائےگی۔بدائع الصنائع میں ہے:"روي عن النبي - عليه الصلاة والسلام - أنه قال: «ضحوا فإنها سنة أبيكم إبراهيم، - عليه الصلاة والسلام -» أمر - عليه الصلاة والسلام - بالتضحية والأمر المطلق عن القرينة يقتضي الوجوب في حق العمل وروي عنه - عليه الصلاة والسلام - أنه قال: «على أهل كل بيت في كل عام أضحاة وعتيرة» و " على " كلمة إيجاب، ثم نسخت العتيرة فثبتت الأضحاة وروي عنه - عليه الصلاة والسلام - أنه قال: «من لم يضح فلا يقربن مصلانا» وهذا خرج مخرج الوعيد على ترك الأضحية، ولا وعيد إلا بترك الواجب."(كتاب التضحية،٦٢/٥،ط:مطبعة الجمالية بمصر)فتاوی عالمگیری میں ہے:"ولو ضحى ببدنة عن نفسه وعرسه وأولاده ليس هذا في ظاهر الرواية وقال الحسن بن زياد في كتاب الأضحية: إن كان أولاده صغارا جاز عنه وعنهم جميعا في قول أبي حنيفة وأبي يوسف - رحمهما الله تعالى -، وإن كانوا كبارا إن فعل بأمرهم جاز عن الكل في قول أبي حنيفة وأبي يوسف رحمهما الله تعالى، وإن فعل بغير أمرهم أو بغير أمر بعضهم لا تجوز عنه ولا عنهم في قولهم جميعا؛ لأن نصيب من لم يأمر صار لحما فصار الكل لحما، وفي قول الحسن بن زياد إذا ضحى ببدنة عن نفسه وعن خمسة من أولاده الصغار وعن أم ولده بأمرها أو بغير أمرها لا تجوز عنه ولا عنهم، قال أبو القاسم - رحمه الله تعالى -: تجوز عن نفسه، كذا في فتاوى قاضي خان."(كتاب الأضحية،الباب السابع في التضحية عن الغير وفي التضحية بشاة الغير عن نفسه،٣٠٢/٥،ط:ماجدية)فقط والله أعلم
                                                  
عنوان: ضرورت کے دو لاکھ روپے پر قربانی کاحکم
سوال: میرے پاس ضرورت کے صرف دو لاکھ روپے ہیں ،کیا میرے اوپر قربانی واجب ہوگی؟
جواب: واضح رہے کہ قربانی واجب ہونے کا نصاب وہی ہے جو صدقہ فطر کے واجب ہونے کا نصاب ہے، یعنی جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں قرض کی رقم منہا کرنے کے بعد ساڑھے سات تولہ سونا، یا ساڑھے باؤن تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت  اور استعمال سےزائد اتنا سامان  موجود ہو جس کی قیمت ساڑھے باؤن تولہ چاندی کے برابر ہو،یاان میں سےبعض یاسب کامجموعہ ساڑھےباؤن تولہ چاندی کی قیمت کےبرابرہوتو ایسےمرد پرقربانی واجب ہے،لہٰذا صورتِ مسئولہ میں اگرواقعتہً سائل کےپاس دولاکھ روپےہیں،(جوفی زمانہ ساڑھےباؤن تولہ چاندی کی قیمت سےزیادہ ہیں)اور قربانی کے ایام میں بھی یہ  رقم موجود رہتی ہے،تو سائل پر قربانی واجب ہے۔فتاویٰ شامی میں ہے:"وشرائطها: الإسلام والإقامة واليسار الذي يتعلق به) وجوب (صدقة الفطر).(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب."(‌‌كتاب الأضحية، ج:6، ص:312، ط: سعيد)فتاویٰ ہندیہ میں ہے:"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الإختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان." (كتاب الزكاة، الباب الثامن في صدقة الفطر، ج:1، ص:191، ط: دار الفكر بيروت)فتاوٰی شامی میں ہے:"ما في المعراج في فصل زكاة العروض أن الزكاة تجب في النقد كيفما أمسكه للنماء أو للنفقة، وكذا في البدائع في بحث النماء التقديري."(كتاب الزكاة، مطلب في زكاة ثمن المبيع وفاء، 2/ 262، ط: سعيد)فقط والله أعلم
                                                  
عنوان: گائے کو عقیقہ کے طور پر ذبح کرنے کا حکم
سوال: کیا گائے کو عقیقہ کے طور پر ذبح کیا جاسکتا ہے یا صرف بکرا ہی شرط ہے ، دو دو حصے لڑکے کا اور ایک حصہ لڑکی کا؟
جواب: صورتِ مسئولہ میں گائے  کو عقیقے میں ذبح کیا جاسکتا ہے، اگر گائے میں قربانی کے حصے بھی ہوں، یا ایک سے زیادہ عقیقے کرنے ہوں تو  لڑکے  کے  لیے دواور لڑکی  کے  لیے ایک حصہ کی نیت کرکے عقیقہ کرسکتے ہیں۔'سنن أبي داود" میں ہے:"عن جابر بن عبد الله، أن النبي صلى الله عليه وسلم قال: البقرة ‌عن ‌سبعة، ‌والجزور ‌عن ‌سبعة." (‌‌كتاب الأضاحى، باب في البقرة والجزور، رقم الحديث:2808، ج:4، ص:432، ط:دار الرسالة العالمية)"المعجم الصغير للطبراني"  میں ہے:"عن أنس بن مالك قال: قال رسول الله صلى الله عليه وآله وسلم: من ‌ولد ‌له ‌غلام ‌فليعق ‌عنه ‌من ‌الإبل ‌أو ‌البقر ‌أو ‌الغنم."(‌‌باب الألف، ‌‌باب من اسمه إبراهيم، رقم الحديث:229، ج:1، ص:150، ط:المكتب الإسلامي بيروت)"بدائع الصنائع في ترتيب الشرائع" میں ہے:"ولو أرادوا القربة؛ الأضحية أو غيرها من القرب أجزأهم سواء كانت القربة واجبة أو تطوعا أو وجبت على البعض دون البعض، وسواء اتفقت جهات القربة أو اختلفت بأن أراد بعضهم الأضحية وبعضهم جزاء الصيد وبعضهم هدي الإحصار وبعضهم كفارة شيء أصابه في إحرامه وبعضهم هدي التطوع وبعضهم دم المتعة والقران وهذا قول أصحابنا الثلاثة."(کتاب الاضحیة،‌‌ فصل في شرائط جواز إقامة الواجب في الأضحية، ج:5، ص:71، ط:سعيد)"الفتاوى الهندية" میں ہے:"يجب أن يعلم أن الشاة لا تجزئ إلا عن واحد، وإن كانت عظيمة، والبقر والبعير يجزي عن سبعة إذا كانوا يريدون به وجه الله تعالى."(كتاب الأضحية، الباب الثامن فيما يتعلق بالشركة في الضحايا، ج:5، ص:304، ط:رشيدية)فقط واللہ اعلم
                                                  
عنوان: ایل ایس ڈی بیماری کی وجہ سے بیمار جانوروں کی قربانی کاحکم
سوال: ہندوستان میں تقریباًسارے جانور "ایل ایس ڈی"lumpy skin disease(یعنی گلٹی دار جلدی  بیماری )کاشکارہوگئے،جن میں سے کچھ مر گئےاور کچھ بچ گئے، جوبچ گئے وہ ٹھیک ہو گئے ہیں ،اور ان کے جسم پر ظاہری طور پر کوئی نشان نہیں ، کیا اب ان جانوروں کی قربانی جائزہوگی یانہیں؟
جواب: واضح رہےکہ  اگر کوئی جانور ایسا بیمار ہوگیاہو ،کہ وہ کم زوری  اور  لاغر پن کی وجہ سے قربان گاہ تک اپنے پاؤں پر چل کر نہیں جا سکتاہو، اور بیماری کا اثر گوشت تک پہنچ گیا ہوتو ایسے بیمار جانور کی قربانی کرنا درست نہیں ہے،لیکن اگر ایسا جانور قربان گاہ تک اپنےپاؤں پرچل  کرجاسکتاہو اور  بیماری کی وجہ سےان جانوروں کا گوشت متاثرنہ ہواہوتوایسےجانور وں کی قربانی کرناشرعاًدرست ہے،لہٰذاصورتِ مسئولہ میں اگرواقعۃًایل ایس ڈی(لمپی اسکین ڈیزیز) بیماری کےبعد جوجانور بچ گئےہیں،اوراب ٹھیک ہوچکےہیں،اگربیماری کی وجہ سےان جانوروں کاگوشت متاثرہواہو،توایسی صورتِ میں ایسے جانور کی قربانی جائز نہیں ہے ورنہ جائز ہے۔فتاویٰ ہندیہ میں ہے:"(وأما صفته) : فهو أن يكون ‌سليما ‌من ‌العيوب الفاحشة، كذا في البدائع. ويجوز بالجماء التي لا قرن لها، وكذا مكسورة القرن، كذا في الكافي....ولا تجوز العمياء والعوراء البين عورها، والعرجاء البين عرجها وهي التي لا تقدر أن تمشي برجلها إلى المنسك، والمريضة البين مرضها."(كتاب الأضحية، الباب الخامس في بيان محل إقامة الواجب، ج:5، ص:297، ط: دار الفكر بيروت)فتاویٰ شامی میں ہے:"ويضحي بالجماء والخصي والثولاء) أي المجنونة (إذا لم يمنعها من السوم والرعي) (، وإن منعها لا) تجوز التضحية بها (والجرباء السمينة) فلو مهزولة لم يجز، لأن الجرب في اللحم نقص (لا) (بالعمياء والعوراء والعجفاء) المهزولة التي لا مخ في عظامها (والعرجاء التي لا تمشي إلى المنسك) أي المذبح، والمريضة البين مرضها (ومقطوع أكثر الأذن أو الذنب أو العين) أي التي ذهب أكثر نور عينها فأطلق القطع على الذهاب مجازا، وإنما يعرف بتقريب العلف (أو) أكثر (الألية) لأن للأكثر حكم الكل بقاء وذهابا فيكفي بقاء الأكثر، وعليه الفتوى مجتبى (ولا) (بالهتماء) التي لا أسنان لها، ويكفي بقاء الأكثر، وقيل ما تعتلف به (والسكاء) التي لا أذن لها خلقة فلو لها أذن صغيرة خلقة أجزأت زيلعي (والجذاء) مقطوعة رءوس ضرعها أو يابستها، ولا الجدعاء: مقطوعة الأنف، ولا المصرمة أطباؤها: وهي التي عولجت حتى انقطع لبنها، ولا التي لا ألية لها خلقة مجتبى، ولا بالخنثى لأن لحمها لا ينضج شرح وهبانية، وتمامه فيه (و) لا (الجلالة) التي تأكل العذرة ولا تأكل غيرها."(كتاب الأضحية، ج:6، ص:323، ط: سعيد)فتح القدیر میں ہے:"ويجوز ان يضحي بالجرباء ‌إن ‌كانت ‌سمينة ‌جاز لأن الجرب في الجلد ولا نقصان في اللحم، وإن كانت مهزولة لا يجوز لأن الجرب في اللحم نقص ."(كتاب الأضحية، ج:9، ص:515، ط:دار الفكر، بيروت)فتاوی شامی میں ہے:"والجرباء السمينة) فلو مهزولة لم يجز، لأن الجرب في اللحم نقص."(كتاب الأضحية، ج:6، ص:323، ط: سعيد)فقط والله أعلم
                                                  
عنوان: جنگلی جانوروں کی قربانی کا حکم
سوال: جنگلی جانوروں کی قربانی جائز ہے یا نہیں؟
جواب: واضح رہے کہ قربانی کے جانور شرعی طور پر متعین ہیں،  جن میں اونٹ ،گائے، دنبہ ، بھیڑ ، بکرا، مینڈھا (مذکر ومؤنث )شامل ہیں،بھینس گائےکی جنس میں سے ہے، لہذا اس کی قربانی بھی جائز ہے، اسی طرح آسٹریلین گائے بھی چوں کہ گائے ہے اس کی قربانی بھی درست ہے۔ ان کے علاوہ کسی اور  جانور کی قربانی درست نہیں ہوتی، لہذا جنگلی جانور (ہرن، مارخور، جنگلی گائے وغیرہ)جن کا گوشت اگرچہ حلال ہو، اُن کی قربانی جائز نہیں ہے۔مبسوطِ سرخسی میں ہے:"(ولا يجوز في الضحايا والواجبات بقر الوحش وحمر الوحش والظبي)؛ لأن الأضحية عرفت قربة بالشرع، وإنما ورد الشرع بها من الأنعام، ولأن إراقة الدم من الوحشي ليس بقربة أصلا والقربة لا تتأدى بما ليس بقربة."(كتاب الذبائح، بيع جلد الأضحية بعد الذبح، ج:12، ص:17، ط:دار المعرفة)فتاویٰ ہندیہ میں ہے:"(أما جنسه) : فهو أن يكون من الأجناس الثلاثة: الغنم أو الإبل أو البقر، ويدخل في كل جنس نوعه، والذكر والأنثى منه والخصي والفحل لانطلاق اسم الجنس على ذلك، والمعز نوع من الغنم والجاموس نوع من البقر، ولا يجوز في الأضاحي شيء من الوحشي، فإن كان متولدا من الوحشي والإنسي فالعبرة للأم، فإن كانت أهلية تجوز وإلا فلا، حتى لو كانت البقرة وحشية والثور أهليا لم تجز، وقيل: إذا نزا ظبي على شاة أهلية، فإن ولدت شاة تجوز التضحية، وإن ولدت ظبيا لا تجوز، وقيل: إن ولدت الرمكة من حمار وحشي حمارا لا يؤكل، وإن ولدت فرسا فحكمه حكم الفرس، وإن ضحى بظبية وحشية أنست أو ببقرة وحشية أنست لم تجز."(كتاب الأضحية، الباب الخامس في بيان محل إقامة الواجب، ج:5، ص:297، ط: رشيدية)فقط والله أعلم
                                                  
عنوان: قربانی قرض لے کرکی جاسکتی ہے؟
سوال: قربانی قرض رقم لے کرکی جاسکتی ہے؟
جواب: صورتِ مسئولہ میں اگرقربانی کسی پرواجب نہ ہوتوقرض لےکرقربانی کرنا مناسب  نہیں ہے،تاہم اس کےباوجود اگرکوئی شخص قربانی کاثواب حاصل کرنےکےلیےاس کی رقم بطور قرض لےکرقربانی کرےتووہ نفلی قربانی کہلائیگی اوراس کی قربانی اداہوجائیگی ،اوراس  کا ثواب بھی ملے گا،البتہ اگر قربانی کسی پرواجب ہو اوراس کے پاس نقد رقم نہ ہو توکسی سے قرض وغیرہ لے کر قربانی کرنا ضروری ہے۔فتاویٰ ہندیہ میں ہے:"(وأما) (شرائط الوجوب) : منها اليسار وهو ما يتعلق به وجوب صدقة الفطر دون ما يتعلق به وجوب الزكاة....(وأما) (حكمها) : فالخروج عن عهدة الواجب في الدنيا والوصول إلى الثواب بفضل الله تعالى في العقبى، كذا في الغياثية."(كتاب الأضحية، الباب الأول في تفسير الأضحية وركنها وصفتها وشرائطها وحكمها، ج:5، ص:292، ط: دار الفكر بيروت)فقط والله أعلم
                                                  
عنوان: حاملہ جانور کی قربانی کا حکم
سوال: جس جانور کے پیٹ میں بچہ ہو اس کی قربانی کا کیا حکم ہے؟
جواب: جس جانور کے پیٹ میں بچّہ ہو (زندہ یا مردہ) اس کا ذبح کرنا جائز ہے ،البتہ جان بوجھ کر ولادت کے قریب جانور کوذبح کرنا مکروہ ہے،اوراگر یہ جانور قربانی کا ہے تو ذبح کے بعد جو بچہ نکلےاس کو بھی ذبح کیا جائےگا،اس کا کھانا حلال ہے، اور اگر مردہ نکلے تو اس کا کھانا درست نہیں، اور اگر ذبح کرنے سے پہلے ہی مرگیا تو اس کا گوشت کھانا حرام ہے۔ "سنن أبي داود"  میں ہے:"عن جابر بن عبد الله، عن رسول الله صلى الله عليه وسلم قال: "ذكاة الجنين ذكاة أمه."(‌‌كتاب الأضاحى، باب ما جاء في أكل اللحم، رقم الحديث:2828، ج:4، ص:449، ط:دار الرسالة العالمية)فتاویٰ شامی میں ہے:"ولدت ‌الأضحية ولدا قبل الذبح يذبح الولد معها .""(قوله قبل الذبح) ‌فإن ‌خرج ‌من ‌بطنها حيا فالعامة أنه يفعل به ما يفعل بالأم."(‌‌كتاب الأضحية، ج:6، ص:322، ط:سعيد)"المحيط البرهاني" میں ہے:"وفي النوازل أيضا: ‌رجل ‌له ‌شاة ‌حامل، فأراد ذبحها، فإن تقاربت الولادة يكره ذبحها؛ لأنه تضييع ما في بطنها من غير زيادة فائدة؛ لأنه تقارب الولادة."(‌‌كتاب الصيد، ‌‌الفصل الثاني عشر في المتفرقات، ج:6، ص:76، ط:دار الكتب العلمية)"الفتاوى الهندية" میں ہے:"شاة ‌أو ‌بقرة ‌أشرفت ‌على ‌الولادة قالوا يكره ذبحها؛ لأن فيه تضييع الولد، وهذا قول أبي حنيفة - رحمه الله تعالى - لأن عنده الجنين لا يتذكى بذكاة الأم، كذا في فتاوى قاضي خان."(كتاب الذبائح، الباب الأول، ج:5، ص:287، ط:رشيدية)"الموسوعة الفقهية الكويتية" میں ہے:"وإن خرج حيا حياة مستقرة لا يحل إلا بالتذكية اتفاقا؛ لأنه نفس مستقلة، فلا بد من ذكاتها. أما إن خرج بعد تذكية الحامل من غير أن يعلم موته قبل التذكية، وغلب على الظن أن موته بسبب تذكية أمه فجمهور الفقهاء (المالكية والشافعية والحنابلة والصاحبان من الحنفية) على أنه يحل أكله؛ لقوله صلى الله عليه وسلم: ذكاة الجنين ذكاة أمه . ولأن الجنين متصل بها اتصال خلقة يتغذى بغذائها، ويباع ببيعها، فتكون ذكاته بذكاتها كأعضائها. وقال أبو حنيفة: لا يحل حتى يخرج حيا فيذكى؛ لأنه حيوان ينفرد بحياته، فلا يتذكى بذكاة غيره كما بعد الوضع."(‌‌أحكام الحامل، في التذكية، ج:16، ص:280، ط:دارالسلاسل الكويت)فقط والله أعلم
                                                  
عنوان: ایک حصہ کئی لوگوں کو ایصال ثواب کرنا
سوال: ایک حصہ میں کتنے میت کے لیے ایصالِ ثواب کی نیت کر سکتے ہیں؟
جواب: صورتِ مسئولہ میں ایک حصہ نفلی قربانی  کر کے   جتنے لوگوں کے لیے بھی ایصال ثواب کرنا چاہیں  کر  سکتے ہیں۔ فتاوی شامی میں ہے:"قلت :لکن سئل ابن حجر المکي عما لو قرأ لأهل المقبرة الفاتحة: هل یقسم الثواب بینهم أو یصل لکل منهم مثل ثواب ذلك کاملًا؟ فأجاب بأنه أفتی جمع بالثاني، وهو اللائق بسعة الفضل".(باب صلاة الجنازة، مطلب في القراءة للمیت و إهداء ثوابها له :244/2 ط:سعید)وفيه أيضا:"و قد صح «أن رسول الله صلى الله عليه وسلم ضحى بكبشين: أحدهما عن نفسه والآخر عمن لم يذبح من أمته»، وإن كان منهم من قد مات قبل أن يذبح."(كتاب الأضحية:6/ 326، ط:سعيد)وفيه أيضا:"الأصل أن كل من أتى بعبادة ما،  له جعل ثوابها لغيره وإن نواها عند الفعل لنفسه؛ لظاهر الأدلة. وأما قوله تعالى :﴿ وَاَنْ لَّيْسَ لِلْاِنْسَانِ اِلَّا مَا سَعٰى﴾ [النجم: 39] أي إلا إذا وهبه له، كما حققه الكمال، أو اللام بمعنى على كما في : ﴿وَلَهُمُ اللَّعْنَةُ﴾[غافر: 52]، ولقد أفصح الزاهدي عن اعتزاله هنا والله الموفق.(قوله: بعبادة ما) أي سواء كانت صلاةً أو صوماً أو صدقةً أو قراءةً أو ذكراً أو طوافاً أو حجاً أو عمرةً، أو غير ذلك من زيارة قبور الأنبياء عليهم الصلاة والسلام، والشهداء والأولياء والصالحين، وتكفين الموتى، وجميع أنواع البر، كما في الهندية، ط۔ وقدمنا في الزكاة عن التتارخانية عن المحيط: الأفضل لمن يتصدق نفلاً أن ينوي لجميع المؤمنين والمؤمنات؛ لأنها تصل إليهم ولا ينقص من أجره شيءاهـ." (كتاب الحج،باب الحج عن الغير،مطلب في إهداء ثواب الأعمال للغير:2/ 595، ط:سعيد)فقط واللہ اعلم
                                                  
عنوان: والدین کی طرف سے قربانی کرنے کا حکم
سوال: ایک بندہ اپنی شادی شدہ بہن کے ساتھ مل کر قربانی کا ایک جانور لارہا ہے، دونوں بہن بھائی اس جانور کی آدھی آدھی رقم دینگے، دونوں فریقین یہ جاننا چاہتے ہیں کہ کیا وہ دونوں  اس جانور میں اپنے والدین جو کہ حیات ہیں، ان کا حصہ بھی ادا کرسکتے ہیں یا نہیں؟ نیز بھائی غیر شادی شدہ اور بہن سے چھوٹا ہے۔
جواب: صورتِ مسئولہ میں دونوں بہن بھائی اپنی خوشی ورضا مندی سے حیات والدین کی طرف سے ان کی اجازت سے قربانی کرسکتے ہیں، کہ ایک والد کے حصے کی ذمہ داری لے اور ایک والدہ کے حصے کی ذمہ داری لے ، شرعاً اس میں کوئی حرج نہیں ہے، البتہ بڑے جانور جس میں سات حصے شامل کرنے کی گنجائش ہے، اس سے کم حصے شامل کرنے میں بھی کوئی حرج نہیں، البتہ ایک حصہ ایک سے زائد افراد کے لیے کافی نہیں ہے۔فتاویٰ ہندیہ میں ہے:"‌ولو ‌ضحى ‌ببدنة عن نفسه وعرسه وأولاده ليس هذا في ظاهر الرواية وقال الحسن بن زياد في كتاب الأضحية: إن كان أولاده صغارا جاز عنه وعنهم جميعا في قول أبي حنيفة وأبي يوسف - رحمهما الله تعالى -، وإن كانوا كبارا إن فعل بأمرهم جاز عن الكل في قول أبي حنيفة وأبي يوسف رحمهما الله تعالى، وإن فعل بغير أمرهم أو بغير أمر بعضهم لا تجوز عنه ولا عنهم في قولهم جميعا؛ لأن نصيب من لم يأمر صار لحما فصار الكل لحما."(كتاب الأضحية، الباب السابع في التضحية عن الغير وفي التضحية بشاة الغير عن نفسه، ج:5، ص:302، ط:دار الفكر)فقط والله أعلمنوٹ:شادی شدہ یا غیر شادی ہونے سے مسئلہ کی نوعیت  پر کوئی فرق نہیں پڑتا ہے۔
                                                  
عنوان: خصیتین اور آلۂ تناسل ملے ہوئے جانور کی قربانی
سوال: اگرکسی جانورکے خصیتین اور آلہ تناسل ملے ہوئےہوتواس کاقربانی کاحکم کیاہے؟
جواب: اگر  مذکورہ جانور خنثیٰ نہیں تو اس کی قربانی جائز ہے۔فتاوی ہندیہ میں ہے:"لا تجوز التضحية بالشاة الخنثى؛ لأن لحمها لا ينضج، تناثر شعر الأضحية في غير وقته يجوز إذا كان لها نقي أي مخ كذا في القنية."وفيه أيضا:"ويجوز المجبوب العاجز عن الجماع، والتي بها السعال، والعاجزة عن الولادة لكبر سنها، والتي بها كي، والتي لا ينزل لها لبن من غير علة، والتي لها ولد، وفي الأجناس وإن كانت الشاة لها ألية صغيرة خلقت بشبه الذنب تجوز، وإن لم تكن لها ألية خلقت كذلك قال محمد - رحمه الله تعالى -: لا تجوز، كذا في الخلاصة."(الفتاوي الهندية، كتاب الأضحية،  الباب الخامس في بيان محل إقامة الواجب، 297/5 ط: دار الفكر)فتاوی شامی میں ہے:"تجوز التضحية بالمجبوب العاجز عن الجماع، والتي بها سعال، والعاجزة عن الولادة لكبر سنها."(رد المحتار مع الدر المختار، كتاب الأضحية،  6 /325 ط: سعيد)فقط واللہ اعلم
                                                  
عنوان: دارالہجرۃ میں اقامت کےبعد وطن اصلی کےاموال پرقربانی کاحکم
سوال: ہمارے ہاں کچھ لوگوں کا گھر پاکستان دارالہجرۃ میں ہے،جب کہ ان کی جائیداد زمین وغیرہ افغانستان وطن اصلی میں ہے،اور پاکستان میں ان کے پاس اتنی جائیداد وغیرہ نہیں ہے جس سے یہ لوگ صاحب نصاب بن جائیں ،جب کہ کچھ لوگوں کی زمینںیں ایسی ہیں  کہ پانی نہ ہونے کی وجہ سے ان  پر نہ کوئی کاشت کی جاسکتی ہےاور نہ اس کی کوئی اچھی خاصی قیمت ہے،نہ زمینوں کےمالکان ابھی اس کو  بیچ سکتے ہیں کیوں کہ مستقبل میں احتیاج کا خدشہ باقی رہتا ہے اور نہ خود آباد کرسکتے ہیں ،کیوں کہ وہاں ضروریات زندگی معدوم ہیں ،تو اب دریافت طلب امر یہ کہ آیا یہ اشخاص اپنی زمین وغیرہ کی وجہ سے صاحب نصاب شمار ہوں گے؟اوران پرقربانی واجب ہوگی یانہیں؟
جواب: واضح رہے کہ قربانی ہراس عاقل بالغ مقیم مسلمان مرد اورعورت پرواجب ہےجونصاب کامالک ہو یااس کی ملکیت میں ضرورت سےزائد اتناسامان ہو کہ جس کی مالیت ساڑھے باون تولہ چاندی کی قیمت کےبرابر ہو،یعنی ساڑھےسات تولہ سونایاساڑھےباون تولہ چاندی یااس کی قیمت کےبرابر رقم ہو،یارہائش کےمکان سےزائد مکانات یاجائیدادیں وغیرہ ہوں یاضرورت سے زائد گھریلوسامان ہو،جس کی مالیت ساڑھے باون تولہ چاندی کےبرابرہویامال تجارت شئیرز وغیرہ ہوں تواس شخص پرقربانی لازم ہوگی،لہٰذاصورتِ مسئولہ میں اگرواقعۃًمذکورہ اشخاص پاکستان میں صاحب نصاب نہیں ہیں،اورافغانستان میں جتنی بھی زمینیں اورجائیدادوغیرہ ہیں،اوراس کی مالیت ساڑھےسات تولہ سونایاساڑھےباون تولہ چاندی کی قیمت کےبرابر ہوں یا اس سے زائد ہوں ،اوروہ ضرورت اصلیہ سےزائدبھی ہوں،تو ایسی صورتِ میں  مذکورہ اشخاص صاحب نصاب شمارہوں گے،اوران پرقربانی پاکستان میں کرنابھی لازم ہے۔فتاویٰ شامی میں ہے:"وشرائطها: الإسلام والإقامة واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى) خانية....(قوله وشرائطها) أي شرائط وجوبها، ولم يذكر الحرية صريحا لعلمها من قوله واليسار، ولا العقل والبلوغ لما فيها من الخلاف....(قوله واليسار إلخ) بأن ملك مائتي درهم أو عرضا يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل تلزم لو قيمته نصابا... فمتى فضل نصاب تلزمه. ولو العقار وقفا، فإن وجب له في أيامها نصاب تلزم."(‌‌كتاب الأضحية، ج:6، ص:312، ط: سعيد)فتاویٰ ہندیہ میں ہے:"والموسر في ظاهر الرواية من له مائتا درهم أو عشرون دينارا أو شيء يبلغ ذلك سوى مسكنه ومتاع مسكنه ومركوبه وخادمه في حاجته التي لا يستغني عنها، فأما ما عدا ذلك من سائمة أو رقيق أو خيل أو متاع لتجارة أو غيرها فإنه يعتد به من يساره، وإن كان له عقار ومستغلات....ومتى فضل من ذلك قدر مائتي درهم فصاعدا فعليه الأضحية، وإن كان العقار وقفا عليه ينظر إن كان قد وجب له في أيام الأضحى قدر مائتي درهم فصاعدا فعليه الأضحية وإلا فلا، كذا في الظهيرية."(كتاب الأضحية، الباب الأول في تفسير الأضحية وركنها وصفتها وشرائطها وحكمها، ج:5، ص:292، ط: دار الفكر بيروت)فقط والله أعلم
                                                  
عنوان: جانور ذبح کے بعد کلی کرنا
سوال: جانور ذبح کرنے کے بعد کلی کرنا کیسا ہے؟کیوں کہ بعض قصائی جانور ذبح کرنے کے بعدکلی کرنے سے پہلے بات بھی نہیں کرتے۔ برائے کرم راہ نمائی فرمائیں۔
جواب: جانور ذبح کرنے کے بعد کلی کرنے کی کوئی صراحت موجود نہیں،  کلی کرنے سے پہلے بھی بات چیت کرنے میں شرعا کوئی ممانعت نہیں۔ فقط واللہ اعلم
                                                  
عنوان: قربانی کے جانور میں عقیقہ کی نیت کرنا
سوال: قربانی کے لیے گاۓ لی اور حصے صرف چار تو بقیہ دو حصوں میں لڑکے ہونے کی صورت میں  عقیقہ کی نیت کرسکتے ہیں ؟
جواب: صورت ِ مسئولہ میں قربانی کے لیے خریدی گئی گائے میں لڑکے کے لیے دو حصے   عقیقہ کے طور  پر رکھنا جائز ہے ۔فتاوی شامی میں ہے :"قد علم أن الشرط قصد القربة من الكل، وشمل ما لو كان أحدهم مريدا للأضحية عن عامه وأصحابه عن الماضي تجوز الأضحية عنه ونية أصحابه باطلة وصاروا متطوعين، وعليهم التصدق بلحمها وعلى الواحد أيضا لأن نصيبه شائع كما في الخانية، وظاهره عدم جواز الأكل منها تأمل، وشمل ما لو كانت القربة واجبة على الكل أو البعض اتفقت جهاتها أو لا: كأضحية وإحصار وجزاء صيد وحلق ومتعة وقران خلافا لزفر، لأن المقصود من الكل القربة، وكذا لو أراد بعضهم العقيقة عن ولد قد ولد له من قبل لأن ذلك جهة التقرب بالشكر على نعمة الولد ذكره محمد ولم يذكر الوليمة."(کتاب الاضحیۃ،ج:6،ص:326،سعید)فقط واللہ اعلم
                                                  
عنوان: جس جانور کے سینگ کاٹ دیے گئے ہوں اس کی قربانی کا حکم
سوال: قربانی کے جانور کے سینگ اگر کاٹ دیئے ہوں تو قربانی کا کیا حکم ہے ؟
جواب: صورت ِ مسئولہ میں اگر قربانی کے جانور کے سینگ جڑ سے کاٹے نہ گئے ہوں تو  اس جانور کی قربانی شرعاً جائز ہے ، اور اگر جڑ سے کاٹا گیا ہے یا اکھاڑا گیا ہے تو اس جانور کی قربانی جائز نہیں ہے۔فتاوی ہندیہ میں ہے :"ويجوز بالجماء التي لا قرن لها، وكذا مكسورة القرن، كذا في الكافي.وإن بلغ الكسر المشاش لا يجزيه، والمشاش رءوس العظام مثل الركبتين والمرفقين، كذا في البدائع."(کتاب الاضحیۃ،ج:5،ص:297،دارالفکر)فقط واللہ اعلم
                                                  
عنوان: کیابڑے جانور میں عقیقہ کی نیت درست ہے؟
سوال: کیا بڑے جانور میں قربانی کے ساتھ عقیقہ بھی کیا جا سکتا ہے؟اور عقیقہ کے کتنے حصے ہوتے ہیں؟
جواب: صورتِ مسئولہ میں بڑے جانور میں عقیقہ کی نیت سےمستقل حصہ ڈالناشرعاًجائزہے،لڑکےکےعقیقےکےلیےدوحصےاورلڑکی کےعقیقہ کےلیےایک حصہ مختص کرلیاجائے،تاہم یہ واضح رہےکہ عقیقہ کاحصہ مستقل ہوگا،ایک ہی حصےمیں قربانی  اور عقیقہ دونوں نیتیں نہیں کی جاسکتیں۔سنن النسائی میں ہے:"عن ‌أم كرز، قالت: أتيت النبي صلى الله عليه وسلم بالحديبية أسأله عن لحوم الهدي، فسمعته يقول: ‌على ‌الغلام ‌شاتان، وعلى الجارية شاة، لا يضركم ذكرانا كن أم إناثا."(كتاب العقيقة، باب العقيقة عن الجارية، ج:7، ص:165، ط: المكتبة التجارية الكبرى بالقاهرة)بدائع الصنائع میں ہے:"وأما قدره ‌فلا ‌يجوز ‌الشاة ‌والمعز ‌إلا ‌عن ‌واحد وإن كانت عظيمة سمينة تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الإشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد وإنما عرفنا جواز ذلك بالخبر فبقي الأمر في الغنم على أصل القياس."(كتاب التضحية، فصل في محل إقامة الواجب في الأضحية، ج:5، ص:70، ط: دار الكتب العلمية)فتاویٰ شامی میں ہے:"‌وكذا ‌لو ‌أراد ‌بعضهم ‌العقيقة عن ولد قد ولد له من قبل لأن ذلك جهة التقرب بالشكر على نعمة الولد ذكره محمد ولم يذكر الوليمة."(‌‌كتاب الأضحية، ج:26، ص:326، ط:سعيد)فقط والله أعلم
                                                  
عنوان: قربانی کے جانور کے ساتھ عقیقہ کرنے کا حکم
سوال: قربانی کے جانور کے ساتھ عقیقہ کیا جا سکتا ہے؟
جواب: چھوٹے جانور میں یا  بڑے جانور کے صرف ایک  حصے میں شرعاً صرف  ایک  ہی نیت کی جاسکتی ہے، خواہ قربانی کی نیت  ہو یا  عقیقہ کی، ایک حصے میں دو نیتیں درست نہیں ،البتہ قربانی کے بڑے  جانور (اونٹ، گائے، بھینس وغیرہ) کے سات حصوں میں قربانی کے حصہ کے علاوہ عقیقہ کی نیت سے مستقل حصہ شامل کیا جاسکتا ہے، جو حصہ عقیقہ کی نیت کا ہوگا وہ عقیقہ شمار ہوگا، باقی حصے قربانی کے شمار ہوں گے۔ قربانی کے ساتھ عقیقہ کرتے ہوئے  قربانی کی گائے وغیرہ  میں لڑکے کے لیے دو حصے اور لڑکی کے لیے ایک حصہ رکھ لے  یہ  مستحب ہے۔بدائع الصنائع في ترتيب الشرائع  میں ہے :"فلا ‌يجوز ‌الشاة ‌والمعز ‌إلا ‌عن ‌واحد ‌وإن ‌كانت ‌عظيمة ‌سمينة ‌تساوي ‌شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد وإنما عرفنا جواز ذلك بالخبر فبقي الأمر في الغنم على أصل القياس"(كتاب التضحية،فصل في محل إقامة الواجب في الأضحية،ج:5،ص:70،ط:دار الكتب العلمية)فتاوی شامی میں ہے :"وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد".( کتاب الاضحیة، ج:6،ص:326،ط: سعید)فقط واللہ اعلم
                                                  
عنوان: کیا جس شخص کا قربانی کا ارادہ ہو تو وہ عید سے پہلے بال کٹوا سکتا ہے؟
سوال: کیا قربانی کے جانور کے حصے دار 10ذی الحجہ سے پہلے بال کٹوا سکتے ہیں؟
جواب: واضح رہے کہ  جس شخص کا قربانی کرنے کارادہ ہو تو  قربانی کرنے تک بال اور ناخن نہ کاٹنا مستحب ہے ،چناں چہ حدیث میں  ہے کہ :"أن النبي صلى الله عليه وسلم قال إذا رأيتم هلال ذي الحجة، وأراد أحدكم أن يضحي، فليمسك عن شعره وأظفاره."ترجمہ:آپﷺ نے فرمایا:" جب تم ذی الحجہ کا چاند دیکھ لو،اور تم میں سے کسی کا قربانی کرنے کا ارادہ ہو تو اپنے بالوں اور ناخنوں سے رک جائے۔"(كتاب الأضاحي،باب نهى من دخل عليه عشر ذى الحجة وهومريد التضحية أن يأخذ من شعره أو أظفاره شيئ،ج6،ص83،رقم:1997،ط:دار الطباعة العامرة)لہذا بلا  عذر  محض عید  پر سنورنے کے لیے اس حدیث کی مخالفت نہیں کرنی چاہیے،البتہ  پھر بھی اگر کوئی شخص ناخن یا بال کاٹ لے  تو گناہ گار نہیں ہوگا۔شرح النووی علی صحیح لمسلم میں ہے:"واختلف العلماء فيمن دخلت عليه عشر ذي الحجة وأراد أن يضحي فقال سعيد بن المسيب وربيعة وأحمد وإسحاق وداود وبعض أصحاب الشافعى أنه يحرم عليه أخذ شئ من شعره وأظفاره حتى يضحي في وقت الأضحية وقال الشافعي وأصحابه هو مكروه كراهة تنزيه وليس بحرام وقال أبو حنيفة لايكره."(كتاب الأضاحي،باب نهى من ذخل عليه عشر ذى الحجة وهومريد التضحية أن يأخذ من شعره أو أظفاره شيئ،ج13،ص138،ط:دار إحياء التراث العربي)فقط واللہ اعلم
                                                  
عنوان: جس بکرے کا پیدائشی طور پر کپورا نہ ہو تو اس کی قربانی کا حکم
سوال: اگر ایک بکرے کا کپورا پیدائشی طور پر نہ ہو تو اس کی قربانی جائز ہے یا نہیں؟
جواب: ایک کپورے والے بکرےکی قربانی کرنا جائز ہے۔فتاوی ہندیہ میں ہے:"ويجوز المجبوب العاجز عن الجماع."(كتاب الأضحية، الباب الخامس في بيان محل إقامة الواجب، ج: 5، ص: 297، ط: رشيدية)الدر المختار میں ہے:"(ويضحي بالجماء والخصي والثولاء)."(‌‌شامي، كتاب الأضحية، ج: 6، ص: 323، ط: سعید)'تبیین الحقائق' میں ہے:"(ويضحي بالجماء)... (والخصي)، وعن أبي حنيفة هو أولى؛ لأن لحمه أطيب، وقد صح أنه - صلى الله عليه وسلم - «ضحى بكبشين أملحين موجوأين»... والموجوء المخصي، الوجاء هو أن يضرب عروق الخصية بشيء.(قوله: والموجوء المخصي) سيجيء في كلام الشارح في الكراهية أيضا أن الموجوء هو المخصي (قوله: هو أن يضرب عروق الخصية بشيء) قلت المخصي منزوع الخصيتين والموجوء الذي يلوي عروق الخصية فيصير كالخصي. اهـ عيني."(كتاب الأضحية، ج: 6، ص: 479، ط: دار الكتب العلمية)فقط والله أعلم
                                                  
عنوان: ایک تولہ سونا اور دوجوڑی پائلوں پرقربانی کاحکم
سوال: زید کی اہلیہ کے پاس ایک تولہ سونا اور چاندی کی دو جوڑ ی پائیلیں ہیں ،دونوں پائیلوں کی پچاس ہزار مالیت ہو گی، اور زید کے پاس حاجت اصلیہ سے زائد کچھ بھی نہیں ہے ،اور نہ زیدکی اہلیہ کےپاس ہے،تو کیا زید کی اہلیہ پر قربانی واجب ہے ؟اور کیا زید اپنی جیب سے اپنی اہلیہ کی طرف سے قربانی کر سکتا ہے؟
جواب: واضح رہے کہ قربانی ہراس عاقل بالغ مقیم مسلمان مرد اورعورت پرواجب ہےجونصاب کامالک ہو یااس کی ملکیت میں ضرورت سےزائد اتناسامان ہو کہ جس کی مالیت ساڑھے باون تولہ چاندی کی قیمت کےبرابر ہو،یعنی ساڑھےسات تولہ سونایاساڑھےباون تولہ چاندی یااس کی قیمت کےبرابر رقم ہو،یارہائش کےمکان سےزائد مکانات یاجائیدادیں وغیرہ ہوں یاضرورت سے زائد گھریلوسامان ہو،جس کی مالیت ساڑھے باون تولہ چاندی کےبرابرہویامال تجارت شئیرز وغیرہ ہوں توایسےمرد یاعورت پرقربانی لازم ہوگی،لہٰذا صورتِ مسئولہ میں اگرواقعۃً زید کےپاس حاجت اصلیہ سےزائد  کوئی  چیز بھی موجود نہیں ہے،توایسی صورت میں  زید پر قربانی واجب نہیں ہے،لیکن زید کی اہلیہ کے پاس چوں کہ  ایک تولہ سونااورچاندی کی دوجوڑی پائیلیں موجود ہیں جس  کی مجموعی قیمت ساڑھےباون تولہ چاندی کی قیمت کےبرابر ہوجاتی ہے،اس لیے زید کی اہلیہ پرقربانی واجب ہے،باقی زیداگر اپنی بیوی کی اجازت سے اس کی طرف سے قربانی کرنا چاہے تو کرسکتاہے۔فتاویٰ شامی میں ہے:"وشرائطها: الإسلام والإقامة واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى) خانية....(قوله وشرائطها) أي شرائط وجوبها، ولم يذكر الحرية صريحا لعلمها من قوله واليسار، ولا العقل والبلوغ لما فيها من الخلاف....(قوله واليسار إلخ) بأن ملك مائتي درهم أو عرضا يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل تلزم لو قيمته نصابا....فمتى فضل نصاب تلزمه. ولو العقار وقفا، فإن وجب له في أيامها نصاب تلزم."(‌‌كتاب الأضحية، ج:6، ص:312، ط: سعيد)فتاویٰ ہندیہ میں ہے:"والموسر في ظاهر الرواية من له مائتا درهم أو عشرون دينارا أو شيء يبلغ ذلك سوى مسكنه ومتاع مسكنه ومركوبه وخادمه في حاجته التي لا يستغني عنها، فأما ما عدا ذلك من سائمة أو رقيق أو خيل أو متاع لتجارة أو غيرها فإنه يعتد به من يساره، وإن كان له عقار ومستغلات....ومتى فضل من ذلك قدر مائتي درهم فصاعدا فعليه الأضحية، وإن كان العقار وقفا عليه ينظر إن كان قد وجب له في أيام الأضحى قدر مائتي درهم فصاعدا فعليه الأضحية وإلا فلا، كذا في الظهيرية."(كتاب الأضحية، الباب الأول في تفسير الأضحية وركنها وصفتها وشرائطها وحكمها، ج:5، ص:292، ط: دار الفكر بيروت)فتاویٰ ہندیہ میں ہے:"ولو ضحى ببدنة عن نفسه وعرسه وأولاده ليس هذا في ظاهر الرواية، وقال الحسن بن زياد في كتاب الأضحية: إن كان أولاده صغاراً جاز عنه وعنهم جميعاً في قول أبي حنيفة وأبي يوسف - رحمهما الله تعالى -، وإن كانوا كباراً إن فعل بأمرهم جاز عن الكل في قول أبي حنيفة وأبي يوسف رحمهما الله تعالى."(كتاب الأضحية، الباب السابع في التضحية عن الغير وفي التضحية بشاة الغير عن نفسه، ج:5، ص:302، ط: دار الفكر بيروت)فقط والله أعلم
                                                  
عنوان: اگر بیوی قربانی کررہی ہو تو اس سے ازدواجی تعلق قائم کیا جاسکتاہے
سوال: میری بیوی قربانی کر رہی ہے،مگر وہ کہتی ہے ،کہ مباشرت جائز نہیں ہے۔ کیا یہ بات  حدیث مبارکہ میں یا اور کسی بھی مستند روایات یا کسی بھی صحابی سے منقول ہےکہ آپ اپنی بیوی سے حقوق زوجیت ادا نہیں کر سکتےمیں؟
جواب: واضح رہے کہ قربانی کرنے والے  کے لیے ذو الحجہ کا چاند نظر آنے سے لے کر قربانی ہوجانے تک جسم کے کسی بھی حصے سے بال اور ناخن  نہ کاٹنا  تو مستحب  اور ثابت ہے ،البتہ ہم بستری سے متعلق  شریعت نے کوئی ایسی پابندی نہیں لگائی ،لہذاصورتِ مسئولہ میں  سائل کی اہلیہ کو چاہیے کہ وہ اپنے شوہر کو حقوق زوجیت ادا کرنے سے نہ روکے ۔ فقط واللہ اعلم
                                                  
عنوان: تنخواہ خرچ ہو جاتی ہے اور ملکیت میں 6 تولہ سونا ہے، کیا مجھ پر قربانی واجب ہے؟
سوال: میری تنخواہ بچوں پر خرچ ہو جاتی ہے اور میں 6 تولہ سونے کی مالک ہوں کیا مجھ پر قربانی واجب ہے؟
جواب: صورتِ مسئولہ میں سائلہ  کے پاس اگر 6 تولہ سونے کے علاوہ ضرورتِ اصلیہ سے زائد نقدی یا سامان  یا چاندی وغیرہ   نہیں ہے تو اس پر قربانی واجب نہیں ہے۔حاشیہ ابن عابدین میں ہے:'' وشرائطها: الإسلام والإقامة واليسار الذي يتعلق به) وجوب (صدقة الفطر)""(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية."(‌‌كتاب الأضحية،ج6،ص312،ط:سعید)فقط واللہ اعلم
                                                  
عنوان: قربانی کے لیے بطورِ  ایصال ثواب کے  خریدا ہوا  جانور جب مرجائے تو کیا حکم ہے
سوال: ایصالِ ثوابِ رسول ﷺ  کے لیے  قربانی کا جانور لیا تھا ،پھر  وہ جانور عید سے پہلے مر گیا، اب کیا کیا جائے؟
جواب: واضح رہے کہ رسول اللہ ﷺ کے ایصالِ ثواب کے لیے قربانی کرنا ”نفلی قربانی“ ہے (بشرط یہ ہے کہ اس کی نذر نہ مانی ہو)،لہذا مذکورہ جانور کے قربانی سے پہلے مرجانے کی صورت میں دوسرا جانور خریدنے کی ضرورت نہیں ہے۔فتاویٰ شامی میں ہے:"(ولو) (اشتراها سليمة ثم تعيبت بعيب مانع) كما مر (فعليه إقامة غيرها مقامها إن) كان (غنيا، وإن) كان (فقيرا أجزأه ذلك)...(قوله وإن فقيرا أجزأه ذلك) لأنها إنما تعينت بالشراء في حقه...وكذا لو ماتت ‌فعلى ‌الغني غيرها لا الفقير...(قوله ‌فعلى ‌الغني غيرها لا الفقير) أي ولو كانت الميتة منذورة بعينها لما في البدائع أن المنذورة لو هلكت أو ضاعت تسقط التضحية بسبب النذر، غير أنه إن كان موسرا تلزمه أخرى بإيجاب الشرع ابتداء لا بالنذر."(‌‌كتاب الأضحية، ج:6، ص:325، ط:سعيد)تبیین الحقائق میں ہے:"وإن كان فقيرا فإن كان اشترى الأضحية أو أوجب على نفسه بالنذر وجب عليه أن يتصدق بذلك الذي أوجبه أو اشتراه؛ لأنها ‌تعينت بالشراء بنية الأضحية أو بالنذر فلا يجزئه غيرها."(كتاب الأضحية، فصل ما يضحى به، ج:6، ص:5، ط:دار الكتاب الإسلامي)وفيه ايضاً:"إذا ماتت المشتراة للتضحية على الموسر مكانها أخرى، ولا شيء على الفقير، ولو ضلت أو سرقت فاشترى أخرى ثم ظهرت الأولى في أيام النحر على الموسر ذبح إحداهما، وعلى المعسر ذبحهما."(كتاب الأضحية، مما تكون الأضحية، ج:6، ص:7، ط:دار الكتاب الإسلامي)فقط والله أعلم
                                                  
عنوان: پیدائشی طورپر بغیر سینگ والے جانور کی قربانی کا حکم
سوال: اگر کسی جانور کا پیدائشی سینگ نہ ہو تو قربانی کرنا کیسا ہے؟
جواب: جس جانور کے پیدائشی سینگ نہ ہوں،  تو اس کی قربانی  کرناجائزہے۔فتاوی ہندیہ میں ہے:"ويجوز بالجماء التي لا قرن لها، وكذا مكسورة القرن، كذا في الكافي. وإن بلغ الكسر المشاش لا يجزيه، والمشاش رءوس العظام مثل الركبتين والمرفقين، كذا في البدائع."(كتاب الأضحية، الباب الخامس في بيان محل إقامة الواجب، ج: 5، ص: 297، ط: سعید)رد المحتار میں ہے:"(قوله ‌ويضحي ‌بالجماء) هي التي لا قرن لها خلقة وكذا العظماء التي ذهب بعض قرنها بالكسر أو غيره، فإن بلغ الكسر إلى المخ لم يجز قهستاني، وفي البدائع إن بلغ الكسر المشاش لا يجزئ والمشاش رءوس العظام مثل الركبتين والمرفقين اهـ."(شامي، ‌‌كتاب الأضحية، ج: 6، ص: 323، ط: سعید)فقط والله أعلم
                                                  
عنوان: اجتماعی قربانی میں مستحق زکات و صدقہ کے شامل ہونے سے بقیہ شرکاء کی قربانی ہوجائے گی؟
سوال: اجتماعی قربانی میں مستحقِ زکوۃ و صدقہ شامل ہو سکتا ہے یا نہیں؟ اگر ہوجائے تو بقیہ صاحبِ نصاب حضرات کی قربانی ہوگی یا نہیں؟
جواب: صورتِ مسئولہ میں مستحق ِزکات و صدقہ اپنےحصےکی رقم اجتماعی قربانی میں دے کرشامل ہوناچاہےتوشامل ہوسکتا ہے، بقیہ صاحبِ نصاب حضرات (شرکاء) کی قربانی بھی ہوجائے گی۔فتاوى هندية میں ہے:"ولو أرادوا القربة - الأضحية أو غيرها من القرب - أجزأهم سواء كانت القربة واجبة أو تطوعا أو وجب على البعض دون البعض." (كتاب الأضحية، الباب الثامن فيما يتعلق بالشركة في الضحايا، ج:5، ص: 304، ط:دار الفكر بيروت)فقط والله أعلم
                                                  
عنوان: چہرے پر سفید داغ والے جانور کی قربانی
سوال: برص والے جانور یعنی چہرے پر سفید داغ والے جانور کی قربانی کا کیا حکم ہے؟
جواب: فقہاء کرام نے لکھا ہے کہ قربانی کے جانور میں ضروری ہے کہ وہ   تمام اُن عیوب سے پاک ہو ،جو عیوب  فاحشہ کے تحت داخل ہوں ،یعنی جس سے جانور کا  منفعۃ کاملۃ فوت ہوں، یا جانور کا حسن  کامل طریقے سے فوت ہوں۔صورتِ مسئولہ  میں اگر داغ اس قدر بڑا ہو کہ جس سے جانور کا  حسن مکمل فوت  ہوجاتا ہوتو پھر تو قر بانی ناجائز ہے، لیکن اگر  مذکورہ عیب اِس کیفیت والا نہ ہو تو پھرمذکورہ جانور کی قربانی بلاکراہت جائزوصحیح ہے۔فتاوی ہندیہ میں ہے:"(وأما صفته) : فهو أن يكون سليما من العيوب الفاحشة، كذا في البدائع."(كتاب الاُضحية،الباب الخامس في بيان محل اقامة الواجب،ج: 5،ص: 297،ط: رشيدية)بدائع الصنائع میں ہے:"وأما صفته فهي أن يكون ‌سليما عن العيوب الفاحشة."(کتاب التضحیه، فصل في شرائط جواز إقامة الواجب في ‌الأضحية، ج:5، ص :71، ط:شركة المطبوعات العلمية بمصر)مبسوط سرخسی میں ہے:"ثم الأصل أن ‌العيب الفاحش مانع لقوله تعالى {، ولا تيمموا الخبيث منه تنفقون} [البقرة: 267] واليسير من ‌العيب غير مانع؛ لأن الحيوان قلما ينجو من ‌العيب اليسير فاليسير ما لا أثر له في لحمها."(كتاب الذبائح، باب الأضحیه، ج:12، ص:15، ط:دار المعرفةبيروت)فتاوی ہندیہ میں ہے:"ومن المشايخ من يذكر لهذا الفصل أصلا ويقول: كل عيب ‌يزيل ‌المنفعة ‌على ‌الكمال ‌أو ‌الجمال على الكمال يمنع الأضحية، وما لا يكون بهذه الصفة لا يمنع."(كتاب الأضحية،الباب الخامس في بيان محل إقامة الواجب، ج:5، ص:299، ط:دارالفکر)محیط برہانی میں ہے:"ومن المشايخ من يذكر هذا الفصل أصلاً، ويقول: كل عيب ‌يزيل ‌المنفعة ‌على ‌الكمال، ‌أو ‌الجمال على الكمال يمنع الأضحية، وما لا يكون بهذه الصفة لا يمنع."‌‌‌‌(كتاب الأضحية، الفصل الخامس في بيان ما يجوز في الضحايا وما لا يجوز، وفي بيان المستحب، والأفضل منها، ج:6، ص:93، ط: دارالکتب العلمیة)تبيين الحقائق میں ہے:"هكذا كان يحكي والدي عن الشيخ ظهير الدين المرغيناني، ومن المشايخ من يذكر في هذا الفصل أصلا، ويقول كل عيب ‌يزيل ‌المنفعة ‌على ‌الكمال ‌أو ‌الجمال على الكمال يمنع، وما لا يكون بهذه الصفة لا يمنع. اهـ ظهيرية."‌(كتاب الأضحية، الباب ما يضحى ب، ج:6، ص:6، ط، دارالکتاب الإسلامی)فقط واللہ اعلم
                                                  
عنوان: قربانی کا جانور خریدنے کے بعد بیچنا، اور قسطوں میں خریدی ہوئی چیز کو نقد فروخت کرنا
سوال: 1۔ زید نے عید سے دو ماہ پہلے قربانی کا جانور خریدا،پھر اس پر قرض چڑھ گیا، اس نے جانور کو بیچ کر اس کا نفع کاروبار میں لگایا، اپنا قرض ادا کر کے جانور دوبارہ خرید لیا، کیا ایسا کرنا جائز ہے؟2۔ انسٹالمنٹ پر موٹر سائیکل خریدی ،پھر اسے نقد فروخت کرکے اس سے قرضہ اتارا، تو ایسا کرنا جائز ہے، یا سود کے زمرے میں آتا ہے؟
جواب: 1۔ واضح رہے کہ اگر مال دار آدمی یعنی صاحبِ نصاب شخص نے قربانی کا جانور قربانی کی نیت سے لیا تو اس کے لیے اس کو فروخت کرنا مناسب نہیں ہے، لیکن اگر فروخت کرلیا تو بیع درست ہوجائے گی، پھر اس کے بعد دوسرا جانور اس سے کم قیمت کا نہ خریدے، اگر دوسرا جانور پہلے سے کم قیمت پر لیا تو پہلے اور دوسرے جانور کی قیمت میں جتنا فرق ہو وہ صدقہ کردینا ضروری ہے، لیکن اگر آدمی صاحبِ نصاب نہیں تھا اور اس پر قربانی واجب نہیں تھی ، لیکن اس نے قربانی کی نیت سے جانور لیا ، اب اس کے لیے اسی جانور کی قربانی کرنا لازم ہے، اسے  فروخت کرنا جائز نہیں ہے ، فروخت کرنے کی صورت میں گناہ گار ہوگا۔پس صورتِ مسئولہ میں پہلا جانور جتنی قیمت پر فروخت کیا تھا اس سے کم قیمت پر دوسرا  جانور خریدنے کی اجازت نہیں ہوگی، تاہم اگر فروخت کر کے رقم اپنے استعمال میں لائی گئی تو قربانی کے موقع پر اتنی ہی رقم کا جانور قربانی کرنا ہوگا، اس سے کم قیمت والا جانور ذبح کرنے کی صورت میں دونوں کی قیمت میں جو فرق آئے گا اتنی رقم صدقہ کرنی ہوگی۔2۔قسطوں پر کوئی چیز خرید کر آگے کسی تیسرے  شخص کو  نقد پرفروخت کرنے میں تو شرعا کوئی حرج نہیں ہے ،البتہ آج کل اس کی جو صورت رائج ہے کہ کسی کو قرض کی ضرورت ہو اور وہ قرض لینے آئے اور اسے قرض کی جگہ کوئی اور چیز دی جائے اور پھر وہی چیز اس سے دوبارہ خرید لی جائے، یا وہ تیسرے فرد کو بیچے اور تیسرا فرد پھر پہلے فرد کو بیچ دے،یا قرض دینے کے بجائے مہنگے داموں قسطوں پر کوئی چیز دے دے تاکہ وہ بازار میں اس کو نقد فروخت کردے،تو اسے شریعت کی اصطلاح میں ’’بیعِ عینہ‘‘ کہتے ہیں جو کہ مکروہ اور قابل ترک ہے۔رسول اللہ صلی اللہ علیہ وسلم نے اس قسم کے عقد کو رسوائی اور ذلت کا سبب قرار دیا ہے۔لیکن صورت مسئولہ میں اگر مذکورہ شخص  کسی سے قرض طلب کرنے کے بجائے از خود  کسی سے کوئی چیز موٹر سائیکل  وغیرہ قسطوں پر مہنگے داموں پر  خرید کر  اسے بازار میں کسی اور کے ہاتھ فروخت کرکےنقد پیسے حاصل کر کے اپنی ضرورت پوری کرنا چاہتا ہے تو یہ جائز ہے، یہ سود کے زمرے میں نہیں آۓ گا۔فتاویٰ شامی میں ہے: "(وفقير) عطف عليه (شراها لها)؛ لوجوبها عليه بذلك حتى يمتنع عليه بيعها، (و) تصدق (بقيمتها غني شراها أولا)؛ لتعلقها بذمته بشرائها أولا، فالمراد بالقيمة قيمة شاة تجزي فيها. (قوله: لوجوبها عليه بذلك) أي بالشراء، وهذا ظاهر الرواية؛ لأن شراءه لها يجري مجرى الإيجاب، وهو النذر بالتضحية عرفاً، كما في البدائع".(‌‌كتاب الأضحية، ج: 6، ص: 321، ط: سعید)وفیہ أیضاً:"ويكره أن يبدل بها غيرها أي إذا كان غنياً، نهاية، فصار المالك مستعيناً بكل من يكون أهلاً للذبح آذناً له دلالةً اهـ"(‌‌كتاب الأضحية، فروع، ج: 6، ص: 329، ط: سعید)فتاویٰ عالمگیری میں ہے:"ولو باع الأضحية جاز، خلافاً لأبي يوسف رحمه الله تعالى، ويشتري بقيمتها أخرى ويتصدق بفضل ما بين القيمتين".(كتاب الأضحية، الباب السابع في التضحية عن الغير وفي التضحية بشاة الغير عن نفسه، ج: 5، ص: 301، 302، ط: دارالفکر)2۔فتاوی شامی میں ہے:"(قوله: أمر كفيله ببيع العينة) بكسر العين المهملة وهي السلف، يقال باعه بعينة: أي نسيئة مغرب.:وفي المصباح وقيل لهذا البيع عينة؛ لأن مشتري السلعة إلى أجل يأخذ بدلها عينا أي نقدا حاضرا اهـ، أي قال الأصيل للكفيل اشتر من الناس نوعا من الأقمشة ثم بعه فما ربحه البائع منك وخسرته أنت فعلي فيأتي إلى تاجر فيطلب منه القرض ويطلب التاجر منه الربح ويخاف من الربا فيبيعه التاجر ثوبا يساوي عشرة مثلا بخمسة عشر نسيئة فيبيعه هو في السوق بعشرة فيحصل له العشرة ويجب عليه للبائع خمسة عشر إلى أجل."(کتاب الکفالة، مطلب فی بیع العینة، ج: 5، ص: 325، ط: سعید)وفيہ ايضاً:"ثم قال في الفتح ما حاصله: إن الذي يقع في قلبي أنه إن فعلت صورة يعود فيها إلى البائع جميع ما أخرجه أو بعضه كعود الثوب إليه في الصورة المارة وكعود الخمسة في صورة إقراض الخمسة عشر فيكره يعني تحريما، فإن لم يعد كما إذا باعه المديون في السوق فلا كراهة فيه بل خلاف الأولى، فإن الأجل قابله قسط من الثمن، والقرض غير واجب عليه دائما بل هو مندوب وما لم ترجع إليه العين التي خرجت منه لا يسمى بيع العينة؛ لأنه من العين المسترجعة لا العين مطلقا وإلا فكل بيع بيع العينة اهـ، وأقره في البحر والنهر والشرنبلالية وهو ظاهر، وجعله السيد أبو السعود محمل قول أبي يوسف، وحمل قول محمد والحديث على صورة العود."(کتاب الکفالة، مطلب فی بیع العینة، ج: 5، ص: 326، ط:سعید) فقط واللہ اعلم
                                                  
عنوان: قربانی کے وجوب  کی شرائط
سوال: میرا ایک بھائی ہے،جو انجینئر ہے، جس کی ایک لاکھ کے قریب تنخواہ ہے اور میرے ابو کی بھی اتنی ہی تنخواہ ہے، لیکن میرا بھائی اپنی ساری تنخواہ ابوکے حوالے کرتاہے، یعنی مالک بناتا ہے۔ تو اب آیا میرے بھائی پر بھی قربانی واجب ہے یا صرف ابو پر ؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی  جس   عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں  ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔قربانی  واجب ہونے کے لیے نصاب کے مال ، رقم یا ضرورت سے  زائد سامان پر سال گزرنا شرط نہیں ہے، اور تجارتی ہونا بھی شرط نہیں ہے، ذی الحجہ  کی دس تاریخ سے بارہویں تاریخ کے سورج غروب ہونے سے پہلے  اگر نصاب کا مالک ہوجائے تو ایسے شخص پر قربانی  واجب ہے۔صورت مسئولہ میں سائل کا بھائی اگر واقعی اپنے والد کو تنخواہ کا مالک بنادیتا ہے اور اس کے پاس  دس ذی الحجہ سے  بارہویں ذی الحجہ  کے سورج غروب ہونے سے پہلے اس تنخواہ کے علاوہ کوئی اور نصاب کے بقدر ،ضرورت سے زائد مال نہیں ہے،خواہ اس پر سال گزرا ہو یا نہیں ،خواہ وہ تجارتی ہو یا نہ ہو،اور  والد کے پاس اتنا مال ہے جو نصاب کے برابر ہو ،ضروریات اصلیہ سے زائد ہو، تو صرف سائل کے والد کے ذمہ قربانی ہے،سائل کے بھائی پر   لازم نہیں ہے۔فتاوی شامی میں ہے:"وشرائطها: الإسلام والإقامة واليسار الذي يتعلق به) وجوب (صدقة الفطر) كما مر"."(قوله واليسار إلخ) بأن ملك مائتي درهم أو عرضا يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل تلزم لو قيمته نصابا، وقيل لو يدخل منه قوت سنة تلزم، وقيل قوت شهر، فمتى فضل نصاب تلزمه. ولو العقار وقفا، فإن وجب له في أيامها نصاب تلزم، وصاحب الثياب الأربعة لو ساوى الرابع نصابا غنى وثلاثة فلا، لأن أحدها للبذلة والآخر للمهنة والثالث للجمع والوفد والأعياد، والمرأة موسرة بالمعجل لو الزوج مليا وبالمؤجل لا، وبدار تسكنها مع الزوج إن قدر على الإسكان".(كتاب الأضحية، ج:6، ص:312، ط: سعيد)فقط والله اعلم
                                                  
عنوان: قربانی کا نصاب
سوال: موجودہ وقت میں قربانی کے لئے نصاب کیا ہے ؟
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام (دس ذوالحجہ کی صبح صادق سے بارہ ذوالحجہ کی مغرب  تک) میں قرض کی رقم منہا کرنے بعد ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔(اس سال قربانی کے ایام میں اس نصاب کی قیمت معلوم کرکے قربانی کے وجوب  کاحکم جاناجاسکتا ہے۔)قربانی  واجب ہونے کے لیے نصاب کے مال ، رقم یا ضرورت سے  زائد سامان پر سال گزرنا شرط نہیں ہے، اور تجارتی ہونا بھی شرط نہیں ہے، ذی الحجہ کی بارہویں تاریخ کے سورج غروب ہونے سے پہلے  اگر نصاب کا مالک ہوجائے تو ایسے شخص پر قربانی  واجب ہے۔ضرورتِ اصلیہ سے مراد وہ ضرورت ہے جو جان اور آبرو سے متعلق ہو یعنی اس کے پورا نہ ہونے سے  جان یا عزت وآبرو جانے کا اندیشہ ہو، مثلاً: کھانا ، پینا، پہننے کے کپڑے، رہنے کا مکان، اہلِ صنعت وحرفت کے لیے ان کے پیشہ کے اوزار ضرورتِ اصلیہ میں داخل ہیں۔ اور ضرورت سے زائد سامان سے مراد یہ ہے کہ وہ چیزیں انسان کی استعمال میں نہ ہوں، اور  ہر  انسان کی ضروریات اور حاجات عموماً دوسرے سے مختلف ہوتی ہیں ، اور راجح قول کے مطابق ضروریات کو پوری کرنے کے لیے  اشیاء کو جائز طریقہ سے اپنی ملکیت میں رکھنے کی کوئی خاص  تعداد شریعت کی طرف سے مقرر نہیں ہے، بلکہ جو چیزیں انسان کے استعمال میں ہوں اور انسان کو اس کے استعمال کی حاجت پیش آتی ہو اور وہ اشیاء تجارت کے لیے نہ ہوں تو  ضرورت اور حاجت کے سامان میں داخل ہے۔ لہذا جو چیزیں  انسان کے استعمال میں نہ ہوں اور اس کو ان کی حاجت بھی نہ ہوتی ہو تو وہ ضرورت سے زائد سامان میں شامل ہے، قربانی کے نصاب میں اس کی مالیت کو شامل کیا جائے گا۔فتاوی شامی میں ہے:'' وشرائطها: الإسلام والإقامة واليسار الذي يتعلق به) وجوب (صدقة الفطر)،(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم''.( کتاب الاضحیہ، ج : 6، ص:312،ط:سعید )فتاویٰ ہندیہ میں ہے:"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".(الباب الثامن فی صدقۃ الفطر، کتاب الزکاۃ ، جلد۱ ،ص:۱۹۱، ط: دار الفکر)فقط واللہ اعلم
                                                  
عنوان: ذبح شدہ بکرا عقیقہ کی نیت سے خریدنا
سوال: کوئی شخص قصاب  کی دکان پر جاتا ہے، جہاں ذبح شدہ سالم بکرے ،اتری ہوئی کھال کے ساتھ لٹکے ہوئے ہیں، وہ شخص عقیقہ کی نیت سے بکرے مع پائے اور دوسرے اعضاء مکمل لیتا ہے ، اس صورت میں کیا عقیقہ ہو جائے گا؟
جواب: صورت مسئولہ میں عقیقہ کی نیت کے بغیر ذبح کیے ہوئے بکرے کو خریدنے سے عقیقہ نہیں ہوگا۔الفقہ الاسلامی وادلتہ  میں ہے:"والعقيقة:الذبيحة التي  تذبح عن المولود يوم اسبوعه."(الباب الثاني الاضحية والعقيقة، الفصل الثاني العقيقة واحكامها، ج:4، ص:2745، ط:دار الفكر )بدائع الصنائع میں ہے:"‌لو ‌تصدق ‌بعين ‌الشاة أو قيمتها في الوقت لا يجزيه عن الأضحية؛ لأن الوجوب تعلق بالإراقة."(كتاب التضحية، فصل في أنواع كيفية الوجوب، ج:5، ص:65، ط:دار الكتب العلمية)فقط واللہ اعلم
                                                  
عنوان: قربانی کے لیے قرض لینے کا حکم
سوال: کیا قربانی قرض کے مال سے کیاجاسکتاہے؟
جواب: واضح رہے کہ جب کسی پر قربانی واجب نہ ہو تو قرض لے کر قربانی کرنے کی ضرورت نہیں ہے، کیوں کہ شریعت بندوں کو ایسی چیز کا مکلف نہیں بناتا جو اس کے دائرہ اختیار سے باہر ہو، البتہ قرض لے کرکی جانے  والی قربانی ادا ہوجائے گی اس کا ثواب بھی ملے گا ،تاہم اگر قربانی کسی پر واجب ہو  اوراس کے پاس نقد رقم نہ ہو تو قرض لے کر قربانی کرنا ضروری ہے۔قرآن مجید میں ارشادِ باری تعالی ہے:"لَا یُكَلِّفُ اللّٰهُ نَفْسًا اِلَّا وُسْعَهَا."ترجمه:" اللہ تعالی کسی شخص کو مکلف نہیں بناتا  مگر اسی کا جو اس کی طاقت میں ہو۔"(بیان القرآن)تحفۃ الفقہاء میں ہے:"وأما شرائط الوجوب فمنها ‌اليسار وهو ‌اليسار الذي تعلق به وجوب صدقة الفطر....وإن لم يوجب أو لم يشتر والرجل موسر وقد مضت أيام النحر فإن عليه أن يتصدق بقيمة الشاة التي تجوز في الأضحية."(كتاب الأضحية، ج:1، ص:81ـ84، ط:دار الكتب العلمية)فتح القدیر میں ہے:"ولو لم يكن عنده مال فأراد ‌أن ‌يستقرض لأداء الزكاة إن كان أكبر رأيه أنه يقدر على قضائه بالاجتهاد فيه كان ‌الأفضل له الاستقراض، وإن كان ظنه خلافه فالأفضل أن لا يستقرض لأن خصومة صاحب الدين أشد."(‌‌كتاب الزكاة، ج:2، ص:156، ط:دار الفكر)فتاوی عالمگیریہ میں ہے:"وإن لم يكن عنده مال، وأراد ‌أن ‌يستقرض لأداء الزكاة فإن كان في أكبر رأيه أنه إذا استقرض، وأدى الزكاة واجتهد لقضاء دينه يقدر على ذلك كان ‌الأفضل له ‌أن ‌يستقرض فإن استقرض، وأدى، ولم يقدر على قضاء الدين حتى مات يرجى أن يقضي الله - تعالى - دينه في الآخرة، وإن كان أكبر رأيه أنه إذا استقرض لا يقدر على قضاء الدين كان ‌الأفضل له ألا يستقرض؛ لأن خصومة صاحب الدين كان أشد."(كتاب الزكاة، مسائل شتى في الزكاة،ج:1، ص:180، ط:دار الفكر)فتاوی شامی میں ہے:"في الظهيرية أيضا في الزكاة حيث قال إن لم يكن عنده مال وأراد أن يستقرض لأداء الزكاة فإن كان في أكبر رأيه أنه إذا اجتهد بقضاء دينه قدر كان الأفضل أن يستقرض فإن استقرض وأدى ولم يقدر على قضائه حتى مات يرجى أن يقضي الله تبارك وتعالى دينه في الآخرة وإن كان أكبر رأيه أنه لو استقرض لا يقدر على قضائه كان الأفضل له عدمه اهـ ."(‌‌كتاب الحج، ج:2، ص:457، ط: سعيد)وفيه ايضاً:"وشرائطها: الإسلام والإقامة واليسار الذي يتعلق به) وجوب (صدقة الفطر)...له مال كثير غائب في يد مضاربه أو شريكه ومعه من الحجرين أو متاع البيت ما يضحي به تلزم."(‌‌كتاب الأضحية، ج:6، ص:312، ط: سعيد)فقط والله أعلم
                                                  
عنوان: عقیقہ تاخیر سے کرنے کا حکم
سوال: میرے چار بچے ہیں، جن کی عمریں بالترتیب 14 سال ،12،سال ،10 سال اور 3 سال ہیں، ان کی پیدائش کے وقت معاشی مسائل کی بنا پر اپنے بچوں کے عقیقے نہیں کرسکا، اب اللہ تعالیٰ نے اپنے خزانہ سے رزق کی فراخی دی ہے ،تو کیا اب میں ان کے عقیقے کرسکتا ہوں ؟
جواب: اگر آپ وسعت نہ ہونے کی وجہ سے اب تک بچوں کے عقیقے نہیں کر سکے ہیں تو کوئی حرج نہیں کیونکہ عقیقہ لازم اور ضروری نہیں ہوتا، مستحب ہے۔ سائل اب اگر بچوں کے عقیقے کرنا چاہتا ہے تو کرسکتا ہے۔فيض البارى شرح صحيح البخارى میں ہے:"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه."(كتاب العقيقة، باب العتيرة، ج: 5، ص: 88، ط: دار الكتب العلمية)المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه ". (المستدرك على الصحیحین للحاكم، كتاب الذبائح،ج:4، ص: 266، رقم: 7595، ط: دار الكتب العلمية)فقط واللہ اعلم
                                                  
عنوان: دنبہ کی بائیں آنکھ میں سفید جھلی ہو، اس کی قربانی کا حکم
سوال: دنبہ کی بائیں آنکھ میں سفید جھلی موجود ہے، کیا اس کی قربانی جائز ہے؟
جواب: واضح رہے کہ اگر قربانی کے جانور کی کسی وجہ سے  اکثر بینائی چلی جائے تو اس کی قربانی جائز نہیں اور اگر اکثر بینائی باقی ہو تو اس کی قربانی جائز ہے، لہذا صورتِ مسئولہ میں  اگر   دنبہ کی آنکھ میں سفیدجھلی کی وجہ سے  آنکھ کی بینائی متاثر ہو اور  اس کے سبب آنکھ کی اکثر بینائی چلی جائےتو اس کی قربانی جائز نہیں اور اگر آنکھ کی بینائی متاثر نہیں ہو رہی یا متاثر تو ہو رہی ہے مگر  اس کی  اکثر بینائی باقی ہے،  تو اس کی قربانی جائز ہے۔فتاوی شامی میں ہے:" (لا) (بالعمياء والعوراء والعجفاء) المهزولة التي لا مخ في عظامها (والعرجاء التي لا تمشي إلى المنسك) أي المذبح، والمريضة البين مرضها (ومقطوع أكثر الأذن أو الذنب أو العين) أي التي ذهب أكثر نور عينها فأطلق القطع على الذهاب."(کتاب الأضحیۃ، ج:6، ص:323، ط:سعید)فقط واللہ اعلم
                                                  
عنوان: کیا شکار کو گولی نہ لگنے سے بیوی کو طلاق ہوتی ہے؟
سوال: اگر شکاری شکار پر تکبیر پڑھ کر بندوق چلائے اور شکار کو گولی نہ لگے تو شکاری کے لیے اسلام میں کیا جرم ہے یا سنا ہے کہ اس کی بیوی کو طلاق ہو جائے گی ؟کیا یہ حقیقت ہے؟
جواب: اگر شکاری شکار پر تکبیر پڑھ کر بندوق چلائے اور شکار کو گولی نہ لگے تو شکاری کے لیے کوئی سزا نہیں، باقی یہ بات کہ اگر جانور کو وہ گولی نہیں لگی تو اس شکاری کی بیوی کو طلاق ہو جائے گی یا یہ گناہ گار ہوگا یہ باتیں درست نہیں ہیں۔فتاوی شامی میں ہے:"قال قاضي خان: لا يحل صيد البندقة والحجر والمعراض والعصا وما أشبه ذلك وإن جرح؛ لأنه لا يخرق إلا أن يكون شيء من ذلك قد حدده وطوله كالسهم وأمكن أن يرمي به؛ فإن كان كذلك وخرقه بحده حل أكله."( کتاب الصید، 6/471، ط:ایچ ایم سعید کراچی)فقط واللہ اعلم
                                                  
عنوان: بلوغت کے بعد عقیقہ کرنا کیساہے ؟
سوال: بچے کی عمر 20 سال ہونے کے بعد عقیقہ کرنا کیسا عمل ہے؟
جواب: عقیقہ کا مستحب وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودہویں (14)  دن، ورنہ اکیسویں (۲۱) دن کرے،  اس کے بعد عقیقہ کرنا مباح ہے، اگر کرلے تو ادا ہوجاتا ہے،  تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے، لہذااگر بچپن میں عقیقہ نہ ہوا تو بڑی عمر میں بھی عقیقہ کرنے سے عقیقہ ادا ہوجائے گا، اگرچہ مستحب وقت کی فضیلت حاصل نہیں ہوگی۔ مصنف ابن أبي شیبة  میں ہے :"عن محمد [ابن سیرین] قال : ’’ لو أعلم أنه لم یعقّ عني لعققتُ عن نفسي ‘‘. (12/319 ، حدیث :24718، کتاب العقیقة، ط : المجلس العلمي أفریقا)إعلاء السنن میں ہے :"عن الحسن البصري : ’’ إذا لم یعق عنك فعقّ عن نفسك، وإن کنت رجلاً ‘‘.(17/134، باب أفضلیة ذبح الشاة في العقیقة، تحت حدیث :5514، بیروت)فقط واللہ اعلم
                                                  
عنوان: قربانی کا نصاب اور قضا کاحکم
سوال: قربانی کے نصاب میں مال مویشی بھی شامل ہوتے ہیں ؟ سائمہ اور غیر سائمہ ضروری اور شوقیہ وغیرہ سب کی وضاحت فرما دیں کہ مثلا ایک شخص کے پاس اضافی تیس ہزار ہے دو جانور بھی ہیں تو کیا قربانی کے نصاب میں ان جانوروں کی قیمت شمار ہوگی؟قربانی کی قضا ہو سکتی ہے یا صرف توبہ واجب ہے؟جدید مسائل خصوصاً خرید و فروخت کے مسائل پر کسی اچھی کتاب کی طرف راہنمائی فرما دیں فرض علوم کون سے ہیں جن کا سیکھنا ہر مسلمان پر لازم ہے تھوڑی تفصیل سے وضاحت فرما دیں یا کسی کتاب کی طرف رہبری فرمائیں۔
جواب: قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں ذمہ میں  واجب الادا اخراجات منہا کرنے کے بعد ضرورت سےزائد اتنا مال یا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو) تو ایسے مرد وعورت پر قربانی واجب ہے، لہٰذا اگر کسی کے پاس تیس ہزار روپے ہوں اور دوجانور(سائمہ یا غیر سائمہ) ضرورت کےلیے ہیں تو ایسے شخص پر قربانی واجب  نہیں ہوگی، اور اگر اس شخص کے پاس تیس ہزار روپے اوردوجانور چاہے سائمہ ہو یاغیر سائمہ ضرورت سے زائد ہوں تو قربانی واجب ہوگی۔اگرقربانی کے ایام گزرجائیں اورصاحب نصاب شخص نے قربانی ہی نہ کی تواب قربانی کی قضا تونہیں ہوتی، البتہ اس صورت میں ایک متوسط بکرا یا بکری یا اس کی قیمت صدقہ کرنا ضروری ہے،بعض کے نزدیک قربانی کے ایک حصے کے برابررقم صدقہ کرنا کافی ہے۔ہر مسلمان پر  اتنا علم حاصل کرنا کہ جس سے وہ فرائض ادا کرسکے اور  اسے حلال،حرام چیزوں کا علم ہوجائے کہ کون سی چیز جائز ہے اور کون سی چیز ناجائز ہے؛ تا کہ حرام چیزوں سے بچ سکے اور اسلام کی بنیادی ضروری باتیں معلوم کرلے، یہ فرضِ عین ہے، اور باقی علوم کی تفصیلات،  قرآن و حدیث کے تمام معارف و مسائل،  پھر ان سے نکالے ہوئے اَحکام و شرائع کی پوری تفصیل یہ نہ  ہر مسلمان کی قدرت میں ہے، نہ ہر ایک پر فرضِ عین ہے، البتہ پورے عالمِ اسلام کے ذمہ فرضِ کفایہ ہے، ہر شہر میں ایک عالم ان تمام علوم و شرائع کا ماہر موجود ہو تو باقی مسلمان اس فرض سے سبک دوش ہوجاتے ہیں، اور جس شہر یا قصبہ میں ایک بھی عالم نہ ہو تو شہر والوں پر فرض ہے کہ اپنے میں سے کسی کو عالم بنائیں، یا باہر سے کسی عالم کو بلا کر اپنے شہر میں رکھیں؛ تاکہ ضرورت پیش آنے پر باریک مسائل کو اس عالم سے فتوٰی لے کر سمجھ سکیں، اور عمل کرسکیں۔جدید مسائل خریدوفروخت کےلیے ( محترم جناب مفتی محمد انعام الحق قاسمی صاحب کی کتاب )"تجارت کے مسائل کا انسائیکلو پیڈیا"دیکھ لی جائے۔فتاوی ہندیہ میں ہے: "وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".(كتاب الزكوٰٰة،الباب الثامن في صدقة الفطر،ج:1،ص:191،ط:رشيديه) الدرالمختار مع الردالمحتار میں ہے: "(ولو) (تركت التضحية ومضت أيامها) (تصدق بها حية)قوله ومضت أيامها إلخ) قيد به لما في النهاية: إذا وجبت بإيجابه صريحا أو بالشراء لها، فإن تصدق بعينها في أيامها فعليه مثلها مكانها، لأن الواجب عليه الإراقة وإنما ينتقل إلى الصدقة إذا وقع اليأس عن التضحية بمضي أيامها، وإن لم يشتر مثلها حتى مضت أيامها تصدق بقيمتها."(كتاب الأضحية،ج:6،ص:320،ط:سعيد)فقط والله اعلم
                                                  
عنوان: جفتی کرنے والے جانور کی قربانی
سوال: جفتی کرنے کے لئے متعین کیا ہوا جانور کی قربانی کر سکتے ہیں؟
جواب: صورتِ مسئولہ میں جفتی کرنے والے جانورکی قربانی جائز ہے۔بدائع الصنائع في ترتيب الشرائع میں ہے :" أما جنسه فهو أن يكون من الأجناس الثلاثة الغنم أو الإبل أو البقر، ويدخل في كل جنس نوعه والذكر والأنثى منه والخصي والفحل لانطلاق اسم الجنس على ذلك، والمعز نوع من الغنم، والجاموس نوع من البقر بدليل أنه يضم ذلك إلى الغنم والبقر في باب الزكاة ".(ج:5، ص:69، ط:دار الكتب العلمية)فقط واللہ اعلم
                                                  
عنوان: ساتویں دن کے بعد عقیقہ کرنا
سوال: بچے کا عقیقہ ساتویں دن نہیں کر سکے،  اب دسویں دن میں بکرے ذبح کرنا چاہتے ہیں اور گیارویں دن عقیقہ کی  دعوت پروگرام منعقد کیا ہے،  کیا یہ درست عمل ہے ؟
جواب: بچے کی پیدائش پر بطورِ شکرانہ جو  جانور ذبح کیا جاتا ہے،  اسے ’’عقیقہ‘‘ کہتے ہیں،عقیقہ کرنا مستحب ہے، عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن ، ورنہ اکیسویں (21) دن کرے،  اس کے بعد بھی اگر کوئی عقیقہ کرے تو نفسِ عقیقہ کی سنت تو ادا ہوجائے گی لیکن وقت کے اعتبار سے سنیت باقی نہیں رہتی۔  اورجب بھی عقیقہ کرے تو   پیدائش کے دن  کے حساب سے ساتویں دن کرے۔ لہذا بہتر یہی ہے کہ ساتویں دن ، یا پھر  چودھویں دن، ورنہ اکیسویں دن بچہ یا بچی کا عقیقہ کرلیں۔خلاصہ یہ ہے کہ پیدائش کے دسویں دن بھی عقیقہ کرنے سے عقیقہ ہو جائے گا، البتہ مسنون وقت پر نہیں ہو گا، باقی گیارویں دن دعوت کا پروگرام رکھنے میں کوئی قباحت نہیں ہے۔فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید)اعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: ادارۃ القرآن والعلوم الاسلامیہ)فقط واللہ اعلم
                                                  
عنوان: عقیقہ کے گوشت کا استعمال
سوال: عقیقہ کے گوشت کو کیا کرنا چاہیے؟
جواب: عقیقہ کے گوشت کا وہی حکم ہے جو قربانی کے گوشت کاہے، لہذا اگر ساراخود کھانا چاہے تو اس کی بھی اجازت ہے، تاہم بہتر یہ ہے کہ اس کے تین حصے کئے جائے ،ایک تہائی غرباء میں تقسیم کیاجائے،ایک تہائی اقرباء میں تقسیم کیا جائے اور ایک تہائی خود استعمال کر لے۔فتاوی شامی میں ہے:"والأفضل أن یتصدق بالثلث ویتخذ الثلث ضیافة لأقربائہ وأصدقائہ ویدّخر الثلث ․․․ ولو حبس الکل لنفسہ جاز، لان القربۃ فی الاراقۃ والتصدق باللحم تطوع."(کتاب الاضحیۃ، ج:6،ص:328،ط:سعید)فقط واللہ اعلم
                                                  
عنوان: ذبح کے وقت ایک رگ رہ جائے تو جانور کا حکم
سوال: اگر مرغی ذبح کرتے وقت نرخرا رگ رہ جاۓ تو کیامرغی  حلال ہے ؟
جواب: ذبح کرتے وقت جانور کی چار رگوں کا کاٹنا ضروری ہے،  ایک رگ "نرخرہ" جس سے جانور سانس لیتاہے، دوسری وہ رگ جس سے دانا پانی جاتاہے، اور دو شہہ رگیں جو  "نرخرہ" کے دائیں بائیں ہوتی ہیں، اگر ان چار رگوں میں سے تین رگیں بھی کٹ جائیں تب بھی ذبح درست ہے۔صورتِ مسئولہ میں اگر نرخرہ کے علاوہ باقی تین رگیں کٹ چکی ہیں تو مرغی حلال ہوگی۔فتاوى ہندیہ: (5/ 287):"والعروق التي تقطع في الذكاة أربعة: الحلقوم وهو مجرى النفس، والمريء وهو مجرى الطعام، والودجان وهما عرقان في جانبي الرقبة يجري فيها الدم، فإن قطع كل الأربعة حلت الذبيحة، وإن قطع أكثرها فكذلك عند أبي حنيفة - رحمه الله تعالى -، وقالا: لا بد من قطع الحلقوم والمريء وأحد الودجين، والصحيح قول أبي حنيفة - رحمه الله تعالى - لما أن للأكثر حكم الكل، كذا في المضمرات."فقط و الله أعلم
                                                  
عنوان: پرندوں کا شکار کرنا
سوال: کیا پرندے کو بےخبری میں شکار کرنا  جائز ہےکہ اس کو پتہ نہ ہو ؟
جواب: واضح رہے کہ منفعت کے حصول کے لیے پرندوں کا شکار کرنا جائز ہے، بشرطیکہ اس سے لہو و لعب مقصود نہ ہو، اور  شرعی حدود  کا خیال رکھا جائے، اس کی وجہ سے عبادات میں غفلت نہ برتی جائے، اور اس کو  پیشہ بنانا بھی جائز ہے، اور  شکار  کی کوئی حد مقرر نہیں ہے۔ شکار کا جائز ہونا قرآن وحدیث سے ثابت ہے، اللہ نے حلال پرندے  کھانا حلال کیا ہے اور ان کو انسانوں کے نفع کے لیے بنایا ہے، اس لیے اس کا شکار کرنا بھی جائز ہےاور شکار  بے خبری میں بھی جائز ہے۔ البتہ شکار کرکے زندہ پکڑنے یا ذبح کرنے کی صورت میں پرندے کی جتنی راحت ہوسکے، اس کا خیال رکھنا چاہیے، (مثلاً: زندہ رکھنے کی صورت میں اس کی غذا کا خیال رکھنا، صاف اور کھلی جگہ میں رکھنا، اور ذبح کرنا ہو تو تیز دھار چھری سے ذبح کرنا وغیرہ)،بلاوجہ یا ضرورت سے زیادہ اسے اذیت پہنچانا اسلامی تعلیمات کے خلاف ہے۔فتاوی شامی میں ہے:"( هو مباح ) بخمسة عشر شرطاً مبسوطة في العناية، وسنقرره في أثناء المسائل ( إلا ) لمحرم في غير المحرم أو ( للتلهي ) كما هو ظاهر (أو حرفةً) على ما في الأشباه.قال المصنف: وإنما زدته تبعاً له، وإلا فالتحقيق عندي إباحة اتخاذه حرفةً؛ لأنه نوع من الاكتساب، وكل أنواع الكسب في الإباحة سواء على المذهب الصحيح، كما في البزازية وغيرها".(کتاب الصید ،  جلد 6 ص: 462، ط: سعید)المبسوط للسرخسی میں ہے :"( كتاب الصيد ) قال الشيخ الإمام الأجل الزاهد شمس الأئمة وفخر الإسلام أبو بكر محمد بن أبي سهل السرخسي رحمه الله إملاءً: اعلم بأن الاصطياد مباح في الكتاب والسنة، أما الكتاب فقوله تعالى: {وإذا حللتم فاصطادوا} وأدنى درجات صفة الأمر الإباحة، وقال الله تعالى: {أحل لكم صيد البحر} الآية، والسنة قوله صلى الله عليه وسلم: {الصيد لمن أخذه}، فعلى هذا بيان أن الاصطياد مباح مشروع؛ لأن الملك حكم مشروع فسببه يكون مشروعاً، وهو نوع اكتساب وانتفاع بما هو مخلوق لذلك فكان مباحاً، ويستوي إن كان الصيد مأكول اللحم أو غير مأكول اللحم لما في اصطياده من تحصيل المنفعة بجلده أو دفع أذاه عن الناس".(کتاب الصید ،جلد 11، ص:398، ط: دار الفکر)فتح الباری میں ہے:"(قوله: باب كل لهو باطل ) إذا شغله أي شغل اللاهي به عن طاعة الله أي كمن النهي بشيء من الأشياء مطلقاً سواء كان مأذوناً في فعله أو منهياً عنه كمن اشتغل بصلاة نافلة أو بتلاوة أو ذكر أو تفكر في معاني القرآن مثلاً حتى خرج وقت الصلاة المفروضة عمداً فإنه يدخل تحت هذا الضابط، وإذا كان هذا في الأشياء المرغب فيها المطلوب فعلها فكيف حال ما دونها". (11/91ط:دارالمعرفة)بدائع الصنائع في ترتيب الشرائع میں ہے:"أما الأول فيباح اصطياد ما في البحر والبر مما يحل أكله وما لا يحل أكله، غير أن ما يحل أكله يكون اصطياده للانتفاع بلحمه وما لا يحل أكله يكون اصطياده للانتفاع بجلده وشعره وعظمه أو لدفع أذيته إلا صيد الحرم فإنه لا يباح اصطياده إلا المؤذي منه".(کتاب التضحیۃ ، جلد 5، ص:61، ط: دار الکتب العلمیۃ) فقط والله أعلم
                                                  
عنوان: لڑکے اور لڑکی کے عقیقے میں گائے ذبح کرنے کا حکم
سوال: ہمارےگھر میں دوبچے" ایک لڑکا اور ایک لڑکی" پیدا ہوئے ہیں ،کیا ہم بکریوں کے بجائے گائے  ذبح کرسکتے ہیں؟
جواب: صورتِ مسئولہ میں گائے  میں لڑکے  کے لئے دواور لڑکی  کے لئے ایک حصہ کی نیت کرکے عقیقہ کرسکتے ہیں۔بدائع الصنائع میں ہے:"ولو أرادوا القربة؛ الأضحية أو غيرها من القرب أجزأهم سواء كانت القربة واجبة أو تطوعا أو وجبت على البعض دون البعض، وسواء اتفقت جهات القربة أو اختلفت بأن أراد بعضهم الأضحية وبعضهم جزاء الصيد وبعضهم هدي الإحصار وبعضهم كفارة شيء أصابه في إحرامه وبعضهم هدي التطوع وبعضهم دم المتعة والقران وهذا قول أصحابنا الثلاثة."(کتاب الاضحیة،‌‌فصل في شرائط جواز إقامة الواجب في الأضحية،ج:5،ص:71،ط:دارالکتب العلمیة)فتاوی محمودیہ میں ہے:"اگر آپ بھینس یا اس نسل کا جانورجس کی قربانی درست ہوذبح کریں اور تین لڑکوں اور لڑکی کے عقیقہ کی نیت اس میں کرلیں  اور شادی میں جو مہمان آئیں، ان کو بھی اس کا گوشت کھلادیں ،توشرعاً درست ہے"(کتاب العقیقہ،ج:24،ص:148،ط:ادارۃ الفاروق)فقط واللہ اعلم
                                                  
عنوان: ساتویں  دن سے پہلے عقیقہ کرنا
سوال: کیا عقیقہ ساتویں دن سے پہلے کیا جاسکتا ہے؟
جواب: ’’عقیقہ‘‘ کا مستحب دن بچہ کی پیدائش کا ساتواں دن ہے، اگر عقیقہ مذکورہ دن سے پہلے کر لیا جائے تو نفسِ عقیقہ تو ادا ہو جائے گا، لیکن افضلیت حاصل نہیں ہو گی، مسنون اور مستحب دن ساتواں دن ہے اور اگر ساتویں دن نہ کرسکے تو چودھواں دن یا پھر اکیسواں دن  ہے۔السنن الکبری میں ہے:" أخبرنا عمرو بن علي، ومحمد بن عبد الأعلى قال: حدثنا يزيد وهو ابن زريع عن سعيد، قال: حدثنا قتادة، عن الحسن، عن سمرة بن جندب، عن رسول الله صلى الله عليه وسلم قال: «‌كل ‌غلام ‌رهين بعقيقته تذبح عنه يوم سابعه، ويحلق رأسه ويسمى."(السنن الكبري للنسائي، كتاب العقيقة ، باب متي يعق ، رقم الحديث:4532 ، 372/4 ، ط: مؤسسة الرسالة)سنن الترمذی میں ہے:"حدثنا علي بن حجر قال: أخبرنا علي بن مسهر، عن إسماعيل بن مسلم، عن الحسن، عن سمرة قال: قال رسول الله صلى الله عليه وسلم: «الغلام مرتهن بعقيقته يذبح عنه يوم السابع، ويسمى، ويحلق رأسه» حدثنا الحسن بن علي الخلال قال: حدثنا يزيد بن هارون قال: أخبرنا سعيد بن أبي عروبة، عن قتادة، عن الحسن، عن سمرة بن جندب، عن النبي صلى الله عليه وسلم نحوه.: هذا حديث حسن صحيح والعمل على هذا عند أهل العلم يستحبون أن يذبح عن الغلام العقيقة يوم السابع، فإن لم يتهيأ يوم السابع فيوم الرابع عشر، فإن لم يتهيأ عق عنه يوم إحدى وعشرين، وقالوا: لا يجزئ في العقيقة من الشاة إلا ما يجزئ في الأضحية."(أبواب الأضاحي،باب من العقيقة،278/1 ، ط: قديمي)تنقيح الفتاوى الحامدية (6 / 367):"وَلَوْ قَدَّمَ يَوْمَ الذَّبْحِ قَبْلَ يَوْمِ السَّابِعِ أَوْ أَخَّرَهُ عَنْهُ جَازَ إلَّا أَنَّ يَوْمَ السَّابِعِ أَفْضَلُ".فقط واللہ اعلم
                                                  
عنوان: کافر کو قربانی کا گوشت اور زکوۃ دینے کا حکم
سوال: کیا کافر کو کو قربانی کا گوشت دینا جائز ہے یا نہیں ہیں اور مال زکات کا دینے کاکیاحکم ہے ؟
جواب: غیر مسلم کو قربانی کا گوشت بلا اجرت دینا جائز ہے، البتہ غریب مسلمانوں کو دینے کا ثواب زیادہ ہے، کیوں کہ یہ مستحب ہے؛ اس لیے قربانی کا گوشت مسلمانوں  کو دینے کی کوشش کرنی چاہیے، اگر کوئی مصلحت ہو تو غیر مسلم کو قربانی کا گوشت دے سکتے ہیں، البتہ  غیر مسلم  کو زکوۃ دینا جائز نہیں ہے، اس لیے کہ زکوۃ   کی ادائیگی کے لیے مستحق زکوٰۃ  مسلمان کو مالک بنانا ضروری ہے،  البتہ   غیر مسلم اگر ضرورت مند ہو تونفلی صدقات وغیرہ سے  اس  کی مدد کی جاسکتی ہے۔فتاوی عالمگیری میں ہے:"ويستحب أن يأكل من أضحيته ويطعم منها غيره، والأفضل أن يتصدق بالثلث، ويتخذ الثلث ضيافةً لأقاربه وأصدقائه، ويدخر الثلث، ويطعم الغني والفقير جميعاً، كذا في البدائع. ويهب منها ما شاء للغني والفقير والمسلم والذمي، كذا في الغياثية". (الفتاوي الهنديه ، كتاب الاضحية ، الباب السادس 5/ 300 ط: رشيدية)مصنف ابن ابی شیبہ میں ہے:"عن إبراهیم بن مهاجر قال: سألت إبراهیم عن الصدقة علی غیر أهل الإسلام، فقال: أما الزکاة فلا، وأما إن شاء رجل أن یتصدق فلا بأس".(المصنف لابن أبي شیبة ، ما قالوا في الصدقة یعطي منها أهل الذمة 2/ 402 ط: مكتبة الرشد ، رياض) فتاوی شامی میں ہے:"(ولا) تدفع (إلى ذمي) لحديث معاذ (وجاز) دفع (غيرها وغير العشر) والخراج (إليه) أي الذمي ولو واجبا كنذر وكفارة وفطرةخلافا للثاني." (الدرالمختار کتاب الزکاۃ باب المصرف ۱/ ۱۳۸ ط:سعيد)فقط واللہ اعلم
                                                  
عنوان: گھرمیں پالتوجانورگائے،بکری وغیرہ کی وجہ سے قربانی کے نصاب کا حکم
سوال: گھروں میں جو پالتو جانور ہوتے ہیں جیسے گائے، بیل، بھینس اور بکری کیا ان کو قربانی کے نصاب میں شامل کیا جائے گا ؟
جواب: واضح رہے کہ قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ ، مقیم ، مسلمان  مرد یا عورت کی ملکیت میں قربانی کے ایام میں، ذمہ میں  واجب الادا اخراجات منہا کرنے کے بعد ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر یا اس سے زائد ہو (خواہ ضرورت سے زائد مال نقدی ہو یا سونا چاندی ہو یا کسی اور شکل میں ہو، اسی طرح مالِ تجارت نہ بھی ہو، مثلاً کسی کے پاس دو مکان ہیں، ایک رہائش کے لیے اور ایک ایسے ہی بند پڑا ہوا ہے، اور ضرورت سے زائد ہے ) تو قربانی کے نصاب میں اس کو  بھی شامل کیا جائے گااور ایسے مرد وعورت پر قربانی واجب ہوگا۔ لہٰذا صورتِ مسئولہ میں گھر کے پالتو جانور گائے،بھینس اور بکری وغیرہ اگر ضرورت کے لیے ہیں(یعنی ان کا دودھ استعمال کیا جاتاہے) تو ان کو قربانی کے نصاب میں شامل نہیں کیا جائے گا،اور اگر انہیں شوق کے لیے پالا جاتا ہے، تو ان کو قربانی کے نصاب میں شامل کیا جائے گا۔فتاویٰ شامی میں ہے:"واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى)، خانية.(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل: تلزم لو قيمته نصاباً،..."(کتاب الأضحية،6/ 312،سعید)فتاویٰ ہندیہ میں ہے:"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان".  (‌‌كتاب الأضحية،الباب الثامن في صدقة الفطر،1/ 191،رشيديه)فقط واللہ اعلم
                                                  
عنوان: عقیقہ کا طریقہ اور عقیقہ کتنی عمر تک کرسکتے ہیں؟
سوال: عقیقہ کرنے کا طریقہ کیاہے ؟بیٹے کا اور بیٹی کا کیا حکم ہے؟کتنی عمر تک کر سکتے ہیں؟
جواب: پیدائش کے ساتویں روز عقیقہ کرنا مستحب ہے، اگر کسی وجہ سے ساتویں روز نہ کر سکیں، تو چودہویں روز کر لیا جائے، اگر چودہویں روز بھی نہ کرسکیں تو اکیسویں روز کر لیا جائے، اگر اکیسویں روز بھی عقیہ نہ کر سکيں تو اس کے بعد عقیقہ کرنا مباح ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔عقیقہ کے جانور کی وہی شرائط ہیں جو قربانی کے جانور کی ہیں،عقیقہ کے جانور کا سارا کا سارا گوشت گھر والے کھا سکتے ہیں، اور اگر چاہیں تو سارا گوشت صدقہ بھی کر سکتے ہیں، یا رشتہ داروں میں تقسیم بھی کر سکتے ہیں، اسی طرح  گوشت کو تین حصوں میں تقسیم کرکے ایک حصہ اپنے لیے، ایک حصہ رشتہ داروں کے لیے اور ایک حصہ غرباء میں تقسیم کرنا زیادہ بہتر ہے۔عقیقہ کے جانور کے ذبح کے بعد نومولود کے سر کے بال صاف کردیے جائیں، اور بالوں کے وزن کے بقدر چاندی یا اس کی قیمت صدقہ کردی جائے، اور بالوں کو کوڑا کرکٹ میں نہ پھینکا جائے، بلکہ کسی جگہ دفن کر دینا مستحب ہے۔لڑکے کی طرف سے دو چھوٹے جانور اور لڑکی کی طرف سے ایک چھوٹا جانور کرنا مستحب ہے، تاہم اگر لڑکے کے عقیقہ میں دو چھوٹے جانور کی وسعت نہ ہو تو ایک چھوٹا جانور کرنے سے بھی عقیقہ ہوجائے گا۔اسی طرح سے بڑے جانور کو ذبح کرنے سے بھی عقیقہ ہوجائے گا، اور اگر کئی بچوں کا عقیقہ ایک ساتھ کرنے کا ارادہ ہو تو بڑے جانور میں سات تک حصہ کیے جا سکتے ہیں، اور ہر حصہ ایک چھوٹے جانور کی طرف سے کافی ہوگا، یعنی بچی کے لیے ایک حصہ اور بچے کی طرف سے دو حصے کرنے سے عقیقہ ادا ہوجائے گا۔اعلاء السنن میں ہے:"أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع."(ج:۱۷،ص:۱۱۷، باب العقیقة، ط: إدارة القرآن والعلوم الإسلامیة)فيض الباری شرح صحيح البخاری  میں ہے :"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه". (ج:۷،ص:۸۱،ط:مکتبۃ مشکاۃ الاسلامیۃ)فتاوی شامی میں ہے:"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم."(ج:۶،ص؛۳۳۶، کتاب الأضحیة، ط: سعید)فقط واللہ اعلم
                                                  
