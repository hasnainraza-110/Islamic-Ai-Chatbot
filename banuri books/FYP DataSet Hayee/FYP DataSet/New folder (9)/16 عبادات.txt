عنوان: کمائی کی گاڑی کی وجہ سے وجوب قربانی؟
سوال: وہ گاڑی جس پر لوگ سواری کرتے ہیں، اور اس پر نفع پیدا کرتے ہیں، کیا یہ گاڑی قربانی کے نصاب میں شامل ہوگی؟
جواب: جس گاڑی کے ذریعہ مالک روزی حاصل کرتا ہے، یعنی  گاڑی میں سواریوں کو بٹھاکر ایک جگہ سے دوسری جگہ پہنچاکر کرایہ وصول کرتا ہے، اس گاڑی کی مالیت کو قربانی کے نصاب میں شامل نہیں کیا جائے گا، البتہ اس سے حاصل شدہ کرایہ اگر عید الاضحیٰ کے دنوں میں موجود ہو تو اسے قربانی کے نصاب میں شامل کیا جائے گا۔ فقط واللہ اعلم
                                                  
عنوان: ڈھائی تولہ سونا ملکیت میں ہونے کی صورت میں قربانی کے وجوب کا حکم
سوال: میری بہن کے پاس ڈھائی تولہ سونا ہے اور وہ گھر میں بچوں کو ٹیوشن پڑھاتی ہے،  جس سے ماہانہ دو ہزار روپے ملتے ہیں،  لیکن وہ اپنی ضروریات میں خرچ ہوجاتے ہیں، آیا اس پر قربانی واجب ہوگی یانہیں؟
جواب: جب نقدی ضرورت کے لیے ہوتی ہے اور خرچ بھی ہوجاتی ہے تو اس نقدی کو تو نصاب میں شامل نہیں کیا جائے گا، اور عید الاضحٰی کے ایام میں بھی اگر یہی حالت ہو کہ ڈھائی تولہ کے ساتھ ضرورت سے زائد رقم یا کوئی بھی سامان موجود نہ ہو تو قربانی واجب نہیں ہوگی۔ اور اگر عید الاضحیٰ کے ایام میں ڈھائی تولہ سونے کے ساتھ ضرورت سے زائد کوئی سامان یا ضرورت سے زائد نقد رقم موجود ہو تو چوں کہ مجموعی مالیت ساڑھے باون تولہ چاندی سے زیادہ ہوجائے گی؛ اس لیے اس صورت میں قربانی واجب ہوگی۔ فقط واللہ اعلم
                                                  
عنوان: ذبح کا طریقہ اور دعا
سوال: قربانی کرنے کا مکمل طریقہ مع دعا ارسال فرمائیں!
جواب: 1۔ذبح کا صحیح طریقہ یہ ہے کہ جانور کو قبلہ رو لٹانے کے بعد ’’بسم اللہ، و اللہ اکبر‘‘  کہتے ہوئے تیز دھار چھرے سے جانور کے حلق اور لبہ کے درمیان ذبح کیا جائے، اور گردن کو پورا کاٹ کر الگ نہ کیا جائے، نہ ہی حرام مغز تک کاٹا جائے، بلکہ ’’حلقوم‘‘  اور ’’مری‘‘  یعنی سانس کی نالی اور اس کے اطراف  کی خون کی رگیں جنہیں ’’اَوداج‘‘  کہا جاتا ہے کاٹ دی جائیں، اس طرح جانور کو شدید تکلیف بھی نہیں ہوتی اور سارا نجس خون بھی نکل جاتا ہے، اس طریقہ کے علاوہ باقی تمام طریقوں میں نہ ہی پورا خون نکلتا ہے اور جانور کو بلا ضرورت شدید تکلیف بھی ہوتی ہے۔جانور کو قبلہ رخ لٹاتے ہوئے جانور کی بائیں کروٹ پر لٹانا پسندیدہ ہے، (یعنی ہمارے ملک میں جانور کی سر والی طرف جنوب میں اور دم والی جانب شمال میں ہو)، تاکہ دائیں ہاتھ سے چھری چلانے میں سہولت رہے۔ "عن أنس، قال: «ضحى النبي صلى الله عليه وسلم بكبشين أملحين أقرنين، ذبحهما بيده، وسمى وكبر، ووضع رجله على صفاحهما»".( صحيح مسلم:3/ 1556)ترجمہ: حضرت انس ؓ فرماتے ہیں کہ نبی کریم ﷺنے دو چتکبرے سینگوں والے مینڈھوں کی قربانی کی، آپ ﷺ نے ان دونوں کو اپنے ہاتھ سے ذبح کیا ،اور ذبح کرتے وقت ’’بسم اللہ ، اللہ اکبر‘‘  پڑھا ،اور ان کے پہلو پر اپنا قدم مبارک رکھا ۔’’عن عائشة: أن رسول الله صلى الله عليه وسلم أمر بكبش أقرن يطأ في سواد، ويبرك في سواد، وينظر في سواد، فأتي به ليضحي به، فقال لها: «يا عائشة، هلمي المدية»، ثم قال: «اشحذيها بحجر»، ففعلت: ثم أخذها، وأخذ الكبش فأضجعه، ثم ذبحه، ثم قال: «باسم الله، اللهم تقبل من محمد، وآل محمد، ومن أمة محمد، ثم ضحى به»‘‘. ( صحيح مسلم:3/ 1557)ترجمہ: ام المؤمنین حضرت عائشہ صدیقہ رضی اللہ عنہا سے روایت ہے کہ رسول اللہ صلی اللہ علیہ وسلم نے ایک سینگوں والا مینڈھا لانے کا حکم دیا جو سیاہی میں چلتا ہو، سیاہی میں بیٹھتا ہو اور سیاہی میں دیکھتا ہو (یعنی پاؤں، پیٹ اور آنکھیں سیاہ ہوں)۔ پھر ایک ایسا مینڈھا قربانی کے لیے لایا گیا تو آپ صلی اللہ علیہ وسلم نے فرمایا کہ اے عائشہ! چھری لاؤ۔ پھر فرمایا کہ اس کو پتھر سے تیز کر و ، تو میں نے تیز کرکے دی۔ پھر آپ صلی اللہ علیہ وسلم نے چھری لی، مینڈھے کو پکڑا، اس کو لٹایا، پھر ذبح کرتے وقت فرمایا کہ ’’بسم اللہ‘‘، اے اللہ! محمد (صلی اللہ علیہ وسلم) کی طرف سے اور محمد (صلی اللہ علیہ وسلم) کی آل کی طرف سے اور محمد (صلی اللہ علیہ وسلم) کی امت کی طرف سے اس کو قبول کر، پھر اس کی قربانی کی۔فتاوی ہندیہ میں ہے:"أَمَّا الِاخْتِيَارِيَّةُ، فَرُكْنُهَا الذَّبْحُ فِيمَا يُذْبَحُ مِنْ الشَّاةِ وَالْبَقَرِ، وَالنَّحْرُ فِيمَا يُنْحَرُ وَهُوَ الْإِبِلُ عِنْدَ الْقُدْرَةِ عَلَى الذَّبْحِ وَالنَّحْرِ، وَلَايَحِلُّ بِدُونِ الذَّبْحِ أَوِالنَّحْرِ، وَالذَّبْحِ هُوَ فَرْيُ الْأَوْدَاجِ وَمَحَلُّهُ مَا بَيْنَ اللَّبَّةِ وَاللَّحْيَيْنِ، وَالنَّحْرُ فَرْيُ الْأَوْدَاجِ وَمَحَلُّهُ آخِرُ الْحَلْقِ، وَلَوْ نَحَرَ مَا يُذْبَحُ أَوْ ذَبَحَ مَا يُنْحَرُ يَحِلُّ لِوُجُودِ فَرْيِ الْأَوْدَاجِ لَكِنَّهُ يُكْرَهُ لِأَنَّ السُّنَّةَ فِي الْإِبِلِ النَّحْرُ وَفِي غَيْرِهَا الذَّبْحُ، كَذَا فِي الْبَدَائِعِ ... وَالْعُرُوقُ الَّتِي تُقْطَعُ فِي الذَّكَاةِ أَرْبَعَةٌ: الْحُلْقُومُ وَهُوَ مَجْرَى النَّفَسِ، وَالْمَرِيءُ وَهُوَ مَجْرَى الطَّعَامِ، وَالْوَدَجَانِ وَهُمَا عِرْقَانِ فِي جَانِبَيْ الرَّقَبَةِ يَجْرِي فِيهَا الدَّمُ، فَإِنْ قُطِعَ كُلُّ الْأَرْبَعَةِ حَلَّتْ الذَّبِيحَةُ، وَإِنْ قُطِعَ أَكْثَرُهَا فَكَذَلِكَ عِنْدَ أَبِي حَنِيفَةَ - رَحِمَهُ اللَّهُ تَعَالَى -، وَقَالَا: لَا بُدَّ مِنْ قَطْعِ الْحُلْقُومِ وَالْمَرِيءِ وَأَحَدِ الْوَدَجَيْنِ، وَالصَّحِيحُ قَوْلُ أَبِي حَنِيفَةَ - رَحِمَهُ اللَّهُ تَعَالَى - لِمَا أَنَّ لِلْأَكْثَرِ حُكْمَ الْكُلِّ، كَذَا فِي الْمُضْمَرَاتِ". (كِتَابُ الذَّبَائِحِ وَفِيهِ ثَلَاثَةُ أَبْوَابٍ، الْبَابُ الْأَوَّلُ فِي رُكْنِهِ وَشَرَائِطِهِ وَحُكْمِهِ وَأَنْوَاعِهِ، ٥ / ٢٨٥ - ٢٨٧)2۔ جب قربانی کا جانور قبلہ رخ لٹائے تو پہلے درج ذیل  آیت پڑھنا بہتر ہے:"إِنِّي وَجَّهْتُ وَجْهِيَ لِلَّذِي فَطَرَ السَّمَاوَاتِ وَالْأَرْضَ حَنِيفًا ۖ وَمَا أَنَا مِنَ الْمُشْرِكِينَ، إِنَّ صَلَاتِي وَنُسُكِي وَمَحْيَايَ وَمَمَاتِي لِلَّهِ رَبِّ الْعَالَمِينَ".اور ذبح کرنے سے پہلے درج ذیل دعا اگر یاد ہو تو پڑھ لے:"اللّٰهُم َّمِنْكَ وَ لَكَ" پھر ’’بسم اللہ اللہ اکبر‘‘  کہہ  کر ذبح کرے ، اور ذبح کرنے کے بعد اگر درج ذیل دعا یاد ہو تو پڑھ لے:"اَللّٰهُمَّ تَقَبَّلْهُ مِنِّيْ كَمَا تَقَبَّلْتَ مِنْ حَبِيْبِكَ مُحَمَّدٍ وَ خَلِيْلِكَ إبْرَاهِيْمَ عليهما السلام". اگر کسی اور کی طرف سے ذبح کر رہا ہو تو "مِنِّيْ" کی جگہ " مِنْ "  کے بعد اس شخص کا نام لے لے۔ فقط واللہ اعلم
                                                  
عنوان: کیا پانچ فیصد تجارت میں شریک پر قربانی واجب ہے؟
سوال: میں گزشتہ سات سال سےماموں کی دوکان پر تنخواہ پر کام کر رہا تھا،  لیکن گزشتہ دو سال سے ماموں نے مجھے دوکان کے منافع میں پانچواں حصے  کا شراکت دار بنا دیا ہے،  یعنی کہ دوکان کے مال پر تو میرا کوئی مالکانہ حق نہیں،  لیکن اس مال کے بکنے پر اس میں سے منافع میں حصہ دار ہوں تو کیا اس صورت میں مجھ پر قربانی واجب ہوتی ہے یا نہیں؟  نیز دوکان میں میری کوئی سرمایہ کاری نہیں ہے۔
جواب: ہر وہ شخص جو ایامِ عید میں صاحبِ نصاب ہو ( یعنی اس کے پاس ساڑھے باون تولہ چاندی یا اس کی قیمت کے بقدر نقدی یا کچھ سونا کچھ چاندی، یا کچھ سونا اور کچھ نقدی، یا کچھ چاندی اور کچھ نقدی، یا ضرورت سے زائد کوئی بھی سامان موجود ہو جس کی مجموعی قیمت ساڑھے باون تولہ چاندی کی قیمت کے مساوی یا زائد ہو ) اس پر قربانی واجب ہے، پس صورتِ  مسئولہ میں مذکورہ بالا تفصیل کے مطابق اگر آپ صاحبِ  نصاب ہوں تو اس صورت میں آپ پر قربانی واجب ہوگی۔قربانی کے وجوب کی صورت میں اگر ایامِ عید میں قربانی نہیں کی  تو بعد میں ایک قربانی کی قیمت کے بقدر رقم صدقہ کرنا واجب ہوگا۔ فقط واللہ اعلم
                                                  
عنوان: جس گاؤں یا دیہات میں عید کی نماز ہوتی ہو وہاں عید کی نماز سے پہلے قربانی کرنے کا حکم
سوال: قربانی نمازِ  عید سے پہلے کرنا جائز ہے یا نہیں ؟ میرا گاؤں دیہات میں ہے،  مگر جمعہ کی نماز، عید قربان کی نماز بھی ادا کرتے ہیں۔
جواب: جس گاؤں یا دیہات میں عید کی نماز ادا ہوتی ہو وہاں عید کی نماز ہونے سے پہلے قربانی کرنا جائز نہیں ہے۔ فقط واللہ اعلم
                                                  
عنوان: قربانی و نمازِ عید سے متعلق متفرق سوالات
سوال: 1-  قربانی کس عمر کے افراد پر واجب  ہے؟ کیا بچوں کے نام پر قربانی جائز ہے؟2-  کیا جس شخص کے نام پرقربانی کی جائے اس سے اجازت لینا لازم ہے؟3-  کیا قربانی صرف زندہ افراد کے نام پر ہوتی ہے  یا اپنے مرے ہوئے  افراد کے نام سے بھی ہوسکتی ہے؟4-  میں دبئی میں رہتا ہوں اگر میں عید کی نماز دبئی میں پڑھ لوں اور پاکستان کی عید نماز سے پہلے پاکستان آنے کے بعد بھی پڑھ سکتا ہوں؟
جواب: 1۔  قربانی واجب ہونے کی دیگر شرائط میں سے ایک شرط بالغ ہونا ہے، پس اگر کوئی بچہ مال دار ہو تو اس صورت میں بھی اس پر قربانی واجب نہیں ہوگی اور نہ ہی اس کے والد پر اپنے نابالغ بچہ کی طرف سے قربانی کرنا لازم ہوگا۔ البتہ اگر کوئی والد اپنے نابالغ بچوں کی طرف سے برضا و رغبت  قربانی کرنا چاہے تو نفلی طور پر کرسکتا ہے۔2۔ اگر کوئی شخص کسی اور کی جانب سے قربانی کرنا چاہتا ہو تو اس سے اجازت لینا یا کم از کم اسے آگاہ کرنا ضروری ہے، بصورتِ  دیگر اس کی طرف سے قربانی ادا نہ ہوگی، یعنی یہ نفلی قربانی ہوجائے گی، اور قربانی کرنے والے کی نیت اس شخص کو ثواب پہنچانا بھی ہے تو اللہ کی رحمت سے امید ہے کہ اس کا ثواب بھی اس کو پہنچ جائے گا۔3۔ مرحومین کے ایصالِ ثواب کے لیے ان کی طرف سے بھی قربانی کی جا سکتی ہے، جیساکہ حضرت علی کرم اللہ وجہہ رسولِ اکرم صلی اللہ علیہ وسلم کے پردہ فرماجانے کے بعد بھی ان کی طرف سے قربانی کیا کرتے تھے۔4۔ عید کی نماز دبئی میں ادا کرنے کی صورت میں عید کی نماز سے قبل پاکستان پہنچنے کی صورت میں آپ پر دوبارہ عید کی نماز ادا کرنا واجب نہیں، تاہم اگر آپ پاکستان میں بھی عید کی نماز میں شریک جائیں تو اس کی ممانعت نہیں۔  جیساکہ فتاوی سراجیہ میں ہے:"إذا صلی العيد في بلدة، ثم انتهي من الغد إلی قوم يصلون العيد بلدة أخري، فصلی معهم لم يكره". ( كتاب الصلاة، باب العيدين، فصل، ص: ١٨، سعيد) فقط واللہ اعلم
                                                  
عنوان: ذبح کا مسنون طریقہ کیا ہے
سوال: قربانی ذبح کرنے کا صحیح طریقہ؟
جواب: ذبح کا صحیح طریقہ یہ ہے کہ جانور کو قبلہ رو لٹانے کے بعد ’’بسم اللہ، و اللہ اکبر‘‘  کہتے ہوئے تیز دھار چھرے سے جانور کے حلق اور لبہ کے درمیان ذبح کیا جائے، اور گردن کو پورا کاٹ کر الگ نہ کیا جائے، نہ ہی حرام مغز تک کاٹا جائے، بلکہ ’’حلقوم‘‘ اور ’’مری‘‘  یعنی سانس کی نالی اور اس کے اطراف کی خون کی رگیں جنہیں ’’اَوداج‘‘  کہا جاتا ہے، کاٹ دی جائیں، اس طرح جانور کو شدید تکلیف بھی نہیں ہوتی اور سارا  نجس خون بھی نکل جاتا ہے، اس طریقہ کے علاوہ باقی تمام طریقوں میں پورا خون بھی نہیں نکلتا ہے اور جانور کو بلا ضرورت شدید تکلیف بھی ہوتی ہے۔جانور کو قبلہ رخ لٹانے میں بہتر یہ ہے کہ جانور کی بائیں کروٹ پر اسے لٹایا جائے، (یعنی ہمارے ملک میں جانور کا سر جنوب کی طرف اور دُم شمال کی جانب ہو)؛ تاکہ دائیں ہاتھ سے جانور کو ذبح کرنے میں سہولت ہو۔’’عن أنس، قال: «ضحى النبي صلى الله عليه وسلم بكبشين أملحين أقرنين، ذبحهما بيده، وسمى وكبر، ووضع رجله على صفاحهما»‘‘. ( صحيح مسلم:3/ 1556)ترجمہ: حضرت انس ؓ فرماتے ہیں کہ نبی کریم ﷺنے دو چتکبرے سینگوں والے مینڈھوں کی قربانی کی، آپ ﷺ نے ان دونوں کو اپنے ہاتھ سے ذبح کیا ،اور ذبح کرتے وقت ’’بسم اللہ ، اللہ اکبر‘‘  پڑھا ،اور ان کے پہلو پر اپنا قدم مبارک رکھا ۔’’عن عائشة: أن رسول الله صلى الله عليه وسلم أمر بكبش أقرن يطأ في سواد، ويبرك في سواد، وينظر في سواد، فأتي به ليضحي به، فقال لها: «يا عائشة، هلمي المدية»، ثم قال: «اشحذيها بحجر»، ففعلت: ثم أخذها، وأخذ الكبش فأضجعه، ثم ذبحه، ثم قال: «باسم الله، اللهم تقبل من محمد، وآل محمد، ومن أمة محمد، ثم ضحى به»‘‘. ( صحيح مسلم:3/ 1557)ترجمہ: ام المؤمنین حضرت عائشہ صدیقہ رضی اللہ عنہا سے روایت ہے کہ رسول اللہ صلی اللہ علیہ وسلم نے ایک سینگوں والا مینڈھا لانے کا حکم دیا جو سیاہی میں چلتا ہو، سیاہی میں بیٹھتا ہو اور سیاہی میں دیکھتا ہو (یعنی پاؤں، پیٹ اور آنکھیں سیاہ ہوں)۔ پھر ایک ایسا مینڈھا قربانی کے لیے لایا گیا تو آپ صلی اللہ علیہ وسلم نے فرمایا : اے عائشہ! چھری لاؤ۔ پھر فرمایا : اس کو پتھر سے تیز کرو، تو میں نے تیز کرکے دی۔ پھر آپ صلی اللہ علیہ وسلم نے چھری لی، مینڈھے کو پکڑا، اس کو لٹایا، پھر ذبح کرتے وقت فرمایا کہ ’’بسم اللہ‘‘، اے اللہ! محمد (صلی اللہ علیہ وسلم) کی طرف سے اور محمد (صلی اللہ علیہ وسلم) کی آل کی طرف سے اور محمد (صلی اللہ علیہ وسلم) کی امت کی طرف سے اس کو قبول کر، پھر اس کی قربانی کی۔فتاوی ہندیہ میں ہے:’’أَمَّا الِاخْتِيَارِيَّةُ فَرُكْنُهَا الذَّبْحُ فِيمَا يُذْبَحُ مِنْ الشَّاةِ وَالْبَقَرِ، وَالنَّحْرُ فِيمَا يُنْحَرُ وَهُوَ الْإِبِلُ عِنْدَ الْقُدْرَةِ عَلَى الذَّبْحِ وَالنَّحْرِ، وَلَا يَحِلُّ بِدُونِ الذَّبْحِ أَوِالنَّحْرِ، وَالذَّبْحِ هُوَ فَرْيُ الْأَوْدَاجِ وَمَحَلُّهُ مَا بَيْنَ اللَّبَّةِ وَاللَّحْيَيْنِ، وَالنَّحْرُ فَرْيُ الْأَوْدَاجِ وَمَحَلُّهُ آخِرُ الْحَلْقِ، وَلَوْ نَحَرَ مَا يُذْبَحُ أَوْ ذَبَحَ مَا يُنْحَرُ يَحِلُّ لِوُجُودِ فَرْيِ الْأَوْدَاجِ لَكِنَّهُ يُكْرَهُ لِأَنَّ السُّنَّةَ فِي الْإِبِلِ النَّحْرُ وَفِي غَيْرِهَا الذَّبْحُ، كَذَا فِي الْبَدَائِعِ... وَالْعُرُوقُ الَّتِي تُقْطَعُ فِي الذَّكَاةِ أَرْبَعَةٌ: الْحُلْقُومُ وَهُوَ مَجْرَى النَّفَسِ، وَالْمَرِيءُ وَهُوَ مَجْرَى الطَّعَامِ، وَالْوَدَجَانِ وَهُمَا عِرْقَانِ فِي جَانِبَيْ الرَّقَبَةِ يَجْرِي فِيهَا الدَّمُ، فَإِنْ قُطِعَ كُلُّ الْأَرْبَعَةِ حَلَّتْ الذَّبِيحَةُ، وَإِنْ قُطِعَ أَكْثَرُهَا فَكَذَلِكَ عِنْدَ أَبِي حَنِيفَةَ - رَحِمَهُ اللَّهُ تَعَالَى -، وَقَالَا: لَا بُدَّ مِنْ قَطْعِ الْحُلْقُومِ وَالْمَرِيءِ وَأَحَدِ الْوَدَجَيْنِ، وَالصَّحِيحُ قَوْلُ أَبِي حَنِيفَةَ - رَحِمَهُ اللَّهُ تَعَالَى - لِمَا أَنَّ لِلْأَكْثَرِ حُكْمَ الْكُلِّ، كَذَا فِي الْمُضْمَرَاتِ‘‘. (كِتَابُ الذَّبَائِحِ وَفِيهِ ثَلَاثَةُ أَبْوَابٍ، الْبَابُ الْأَوَّلُ فِي رُكْنِهِ وَشَرَائِطِهِ وَحُكْمِهِ وَأَنْوَاعِهِ، ٥ / ٢٨٥ - ٢٨٧) ( قربانی کے مسائل کا انسائیکلو پیڈیا از مفتی انعام الحق قاسمی  دامت براکاتہم ) فقط واللہ اعلم
                                                  
عنوان: قربانی کے لیے دنبہ کی عمر
سوال: میں نے دنبہ خریدا ہے جس کی عمر تقریباً آٹھ ماہ ہے، اور بظاہر بھی وہ اتنی ہی عمر کا لگتا ہے۔ کیا اس عید قرباں پہ اس کی قربانی ہوسکتی ہے؟
جواب: دنبہ یا بھیڑ  سال بھر کے ہوں تو ان کی قربانی جائز ہے، البتہ  اگر دنبہ، بھیڑ  اتنا موٹا تازہ ہو کہ سال بھر کا معلوم ہوتا ہو اور سال بھر والے بھیڑ دنبوں میں اگر چھوڑ دیں تو  فرق معلوم نہ ہوتا ہو تو چھ مہینے کے ایسے دنبے اور بھیڑ کی بھی قربانی درست ہے ۔ورنہ درست نہیں۔ "إن الفقهاء قالوا: الجذع من الغنم ابن ستة أشهر، والثني ابن سنة، والجذع من البقرابن سنة، والثني منه ابن سنتین، والجذع من الإبل ابن أربع سنین، والثني ابن خمس، وتقدیر هذه الأسنان ما قلت یمنع النقصان لایمنع الزیادة، حتی لو ضحی بأقل من ذلك شیئاً لایجوز، ولو ضحی بأکثر من ذلك شیئاً یجوز، و یکون أفضل". ( الفتاویٰ الهندیة‘ کتاب الأضحیة ۵/۲۹۷)فقط واللہ اعلم
                                                  
عنوان: شیعہ کے ہاتھ کا ذبیحہ کھانا
سوال: رافضی شیعہ کے ہاتھ کا ذبیحہ جائز ہے یا نہیں؟
جواب: " شیعہ " اگر قرآنِ مجید میں تحریف، حضرت علی رضی اللہ عنہ کی الوہیت، جبریل امین کے وحی لانے میں غلطی، اللہ تعالیٰ سے خطا کے صدور، یا اماموں کی عصمت اور نبوت سے بلند مقام ہونے کا عقیدہ رکھتاہو، یا حضرت ابوبکر صدیق رضی اللہ عنہ کی صحابیت کا انکار کرتاہو یا حضرت عائشہ صدیقہ طاہرہ رضی اللہ عنہا پر تہمت لگاتاہو تو اس کاذبیحہ حلال نہیں ہوگا، اور جس شیعے کے عقائد کفر وشرک کی حد تک نہ پہنچتے ہوں، اس کا حکم یہ نہیں ہوگا۔ فقط واللہ اعلم
                                                  
عنوان: بھینس کی قربانی کا حکم
سوال: کیا بھینس کی قربانی جائز ہے؟ کوئی مستند حوالہ بتا دیں۔
جواب: بھینس کی قربانی جائز ہے، فقہ کی مشہور کتاب ’’ فتاویٰ عالمگیری‘‘  میں لکھا ہے کہ بھینس کا تعلق بھی گائے کی جنس سے ہے، چنانچہ جس طرح گائے کی قربانی جائز ہے اسی طرح بھینس کی قربانی بھی جائز ہے۔الفتاوى الهندية (5/ 297):"(الباب الخامس في بيان محل إقامة الواجب) وهذا الباب مشتمل على بيان جنس الواجب ونوعه وسنه، وقدره وصفته. (أما جنسه) : فهو أن يكون من الأجناس الثلاثة: الغنم أو الإبل أو البقر، ويدخل في كل جنس نوعه، والذكر والأنثى منه والخصي والفحل لإطلاق اسم الجنس على ذلك. والمعز نوع من الغنم. والجاموس نوع من البقر". فقط واللہ اعلم
                                                  
عنوان: قربانی کا جانور چوری ہوگیا
سوال: ایک بکرا بقرعید کی قربانی کے لیے خرید کر لائے۔ساتھ میں گائے کی قربانی کا بھی ارادہ تھا،  لیکن گائے لینے سے پہلے بکرا چوری ہو گیا اور بعد میں گائے کی قربانی کی جس کا پہلے سے ارادہ تھا ۔ کیا اب بکرے کی طرف سے علیحدہ قربانی واجب ہوگی یا گائے والی قربانی ہی کافی ہوجائے گی؟
جواب: اگرقربانی کےلیے بکرا خریدا اور چوری ہوگیا اور اپنی واجب قربانی گائے کے ایک حصہ کی صورت میں ادا کرلی تو واجب اداہوگیا۔ اب بکرے  کے بدلے میں دوسرا جانور قربان کرنا ضروری نہیں۔  فقط واللہ ا علم
                                                  
عنوان: کھیرے جانور کی قربانی کرنا
سوال: میں نے ایک بچھڑا قربانی کے لیے لیا ہے، جس کا وزن 385 کے جی ہے، لیکن وہ کھیرا ہے، کیا کھیرے جانور کی قربانی ہو سکتی ہے؟
جواب: جس بچھڑے کی عمر دو سال مکمل نہ ہوئی ہو، اس کی قربانی جائز نہیں ہے، اگرچہ ایسا جانور کتنا ہی فربہ کیوں نہ ہو۔عمر مکمل ہونے کی علامت یہ ہے کہ وہ کھیرا نہ ہو، پس صورتِ  مسئولہ میں مذکورہ جانور کی اگر دو سال عمر مکمل نہیں ہوئی ہے، تو اس کی قربانی کرنے سے وجوب ساقط نہ ہوگا، اور جانور کی عمر مکمل ہونے کے بارے میں یقین ہونا ضروری ہے کہ یا تو وہ بچھڑا نگاہوں کے سامنے پلا ہو اور اس کی عمر دو سال مکمل ہوجائے یا ایسے جاننے والے سے جانور خریدے جس کے بارے میں یقین ہو کہ وہ اس بارے میں جھوٹ نہیں کہہ رہا۔  اس سلسلے میں صرف بیوپاری کی بات کا اعتبار نہیں ہے۔ فقط واللہ اعلم
                                                  
عنوان: قربانی کے جانور میں عیب پیدا ہو گیا
سوال: قربانی کے لیے جانور خریدا ہوا تھا،  اچانک گرنے سے اس کے پاؤں (کھر) میں چوٹ لگ گئی، بظاہر زخم نہیں،  لیکن جگہ سوج گئی ہے اور چل نہیں سکتا،  اس کے لیے کیا حکم ہے؟
جواب: صورتِ  مسئولہ میں اگر جانور بالکل بھی اپنا پیر زمین پر رکھنے پر قادر نہ رہا اور چلتے ہوئے بقیہ تین پاؤں زمین پر رکھ کر چلتاہے، اور زخمی پاؤں اٹھاکر چلتاہے اور یہ عیب قربانی کے وقت تک برقرار رہے تو ایسے عیب دار جانور کی قربانی درست نہیں۔ البتہ اگر کھر ایسی چوٹ آئی ہے کہ جانور چلتے وقت اس پاؤں کو بھی زمین پر رکھ کر سہارا لیتاہے، یا فی الحال تو  وقتی چوٹ کی وجہ سے جانور  زخمی پاؤں زمین پر نہ رکھ رہا ہو لیکن قربانی سے قبل تن دُرست ہوجائے تو ایسے جانور کی قربانی درست ہوجائے گی۔ فقط واللہ اعلم
                                                  
عنوان: بے قابو جانور کو گولی مارکر قربانی کرنا
سوال: میں نے 2 ویڈیوز دیکھی ہیں، جن میں قربانی کے بے قابو جانور کو گولی ماری گئی، ایک میں تو گولی مارنے کے بعد تکبیر پڑھی گئی۔سوال یہ ہے کہ اگر قربانی کا جانور بےقابو ہو جائے، تو کیا اس کو گولی مار کر قربانی کی جا سکتی ہے؟ اگر گولی مار کے قربانی جائز ہو، تو تکبیر کس وقت پڑھی جائے؟ جو شخص گولی مارتا ہے، کیا اس کو گولی مارتے وقت تکبیر کہنی چاہیے یا گولی مارنے کے فوراََ بعد تکبیر پڑھنا جائز ہے؟
جواب: جانور (جیسے گائے بیل وغیرہ ) بے قابو ہو جائے اور کسی طرح قابو میں نہ آرہا ہو تو اس کو گولی مار کر زخمی کیا جاسکتا ہے ، لیکن حلال ہونے کے لیے ضروری ہے کہ زخمی کرنے کے بعد اس کو شرعی طریقہ  سے ذبح کیا جائے، اگر ذبح کرنے سے پہلے وہ مر جائے تو اس کا کھانا حلال نہیں ہوگا۔تکبیر پڑھنا ذبح کے وقت ضروری ہے ، گولی مارتے وقت تکبیر پڑھنے کا اعتبار نہیں۔ (حقانیہ  6-453)  فقط واللہ اعلم
                                                  
عنوان: قربانی کس کی طرف سے کرے؟
سوال: اگر کوئی اپنے والدین کی طرف سے قربانی کرنا چاہتاہو، لیکن اس کے پاس گنجائش صرف اتنی ہے کہ یاوالدین کی طرف سے قربانی کرسکتا ہے یااپنی دے سکتاہے توکس کی طرف سے قربانی کرے؟  اور اس صورت میں والدین زندہ ہوں تو کیاحکم ہوگا؟
جواب: اگر خود پر قربانی کرنا لازم ہے تو اپنی طرف سے قربانی کرنا واجب ہے۔اس کو کسی صورت نہیں چھوڑا جاسکتا۔اگر اپنے اوپر بھی لازم نہ ہو تو پھر اختیا ر ہے کہ اپنی طرف سے نفلی کرے یا ان کی طرف سے ۔ جو شخص مال دار صاحبِ نصاب ہے، یا عید الاضحیٰ کے دنوں میں اس کی ملکیت میں ضرورت سے زائد اتنا مال یا چیز یں ہیں کہ ان کی مالیت ساڑھے باون تولہ چاندی کی قیمت کے برابر ہے، تو اس پر قربانی واجب ہے، اور اس پر لازم ہے کہ اپنی طرف سے ایک حصہ قربانی کرے۔  الدر المختار مع الشامیة:"وشرائطها الإسلام والإقامة والیسار الذي یتعلق به وجوب صدقة الفطر لا الذکور فتجب علی الأنثیٰ". (الدر المختار) فقط واللہ اعلم
                                                  
عنوان: ٹوٹی ہوئی ٹانگ والے جانور کی قربانی کا حکم
سوال: جس جانور کا  ایک پاؤں ٹوٹا ہواہے،  لیکن وہ جانور چل سکتا ہے  تو کیا ایسے جانور کی قربانی ہوتی ہے؟
جواب: اگر کسی جانور کی ٹانگ ٹوٹ جائے اور جانور چلتے وقت وہ ٹانگ زمین پر بالکل نہ رکھے، بلکہ تین ٹانگوں کے سہارے چلے اور ٹوٹی ہوئی ٹانگ زمین سے اٹھا کر چلے تو یہ قربانی میں عیب ہے، اس کی موجودگی میں قربانی درست نہیں ہوگی۔لیکن اگر چوٹ کی نوعیت ایسی ہو کہ جانور   چلتے ہوئے اس ٹانگ کا سہارا لے تو اس جانور کی قربانی درست ہوگی۔الفتاوى الهندية (5/ 297):
"ولاتجوز العمياء والعوراء البين عورها، والعرجاء البين عرجها وهي التي لاتقدر أن تمشي برجلها إلى المنسك". فقط واللہ اعلم
                                                  
عنوان: جس جانور میں قربانی اور عقیقہ کا حصہ ہو تو ذبح کرنے والا دعا کیسے کرے؟
سوال: اگر کسی جانور کے حصے میں قربانی اور عقیقہ دونوں ہے تو اس لحاظ سے دعا کی کیا صورت ہوگی؟
جواب: صورتِ  مسئولہ میں جانور پر چھری پھیرتے ہوئے تمام شرکاء کے نام پکارنا اور قربانی یا عقیقہ کے بارے میں زبان سے الفاظ کہنا ضروری نہیں،  تاہم ذبح کرتے وقت تمام شرکاء کی جانب سے ذبح کرنے کا خیال دل میں رکھنا کافی ہے،  پس ’’بسم اللہ اللہ اکبر‘‘  کہتے ہوئے ذبح کرنا کافی ہے۔ واضح رہے کہ قربانی اور عقیقے کے بعد مخصوص دعائیں پڑھنا واجب نہیں، بلکہ مستحب ہے، اس لیے اگر بڑے جانور میں قربانی اور عقیقے دونوں کے حصے ہوں تو قربانی اور عقیقہ دونوں کی دعا ذبح کے بعد پڑھی جاسکتی ہے۔بدائع الصنائع میں ہے:"أَمَّا الَّذِي يَرْجِعُ إلَى مَنْ عَلَيْهِ التَّضْحِيَةُ، فَمِنْهَا: نِيَّةُ الْأُضْحِيَّةَ لَاتُجْزِي الْأُضْحِيَّةُ بِدُونِهَا؛ لِأَنَّ الذَّبْحَ قَدْ يَكُونُ لِلَّحْمِ، وَقَدْ يَكُونُ لِلْقُرْبَةِ وَالْفِعْلُ لَايَقَعُ قُرْبَةً بِدُونِ النِّيَّةِ؛ قَالَ النَّبِيُّ عَلَيْهِ الصَّلَاةُ وَالسَّلَامُ: «لَا عَمَلَ لِمَنْ لَا نِيَّةَ لَهُ»، وَالْمُرَادُ مِنْهُ عَمَلٌ هُوَ قُرْبَةٌ؛ وَلِلْقُرْبَةِ جِهَاتٌ مِنْ الْمُتْعَةِ وَالْقِرَانِ وَالْإِحْصَارِ وَجَزَاءِ الصَّيْدِ وَكَفَّارَةِ الْحَلْقِ وَغَيْرِهِ مِنْ الْمَحْظُورَاتِ، فَلَاتَتَعَيَّنُ الْأُضْحِيَّةَ إلَّا بِالنِّيَّةِ؛ وَقَالَ النَّبِيُّ عَلَيْهِ الصَّلَاةُ وَالسَّلَامُ: «إنَّمَا الْأَعْمَالُ بِالنِّيَّاتِ وَإِنَّمَا لِكُلِّ امْرِئٍ مَا نَوَى»، وَيَكْفِيهِ أَنْ يَنْوِيَ بِقَلْبِهِ وَلَايُشْتَرَطُ أَنْ يَقُولَ بِلِسَانِهِ مَا نَوَى بِقَلْبِهِ، كَمَا فِي الصَّلَاةِ؛ لِأَنَّ النِّيَّةَ عَمَلُ الْقَلْبِ، وَالذِّكْرُ بِاللِّسَانِ دَلِيلٌ عَلَيْهَا". ( كتاب التضحية، فَصْلٌ فِي شَرَائِطُ جَوَازِ إقَامَةِ الْوَاجِبِ فِي الْأُضْحِيَّةِ، ٥ / ٧١) فقط واللہ اعلم
                                                  
عنوان: جانور کی دو تہائی دم موجود ہے، قربانی کا حکم
سوال: جانور کی دو تہائی دم موجود ہے،  لیکن ایک تہائی نہیں ہے،  یعنی زیادہ ہے اور کم نہیں ہے،  کیا اس جانور کی قربانی جائز ہے؟
جواب: اگر جانور کی دم ایک تہائی مقدار(یعنی تیسرے حصہ کے برابر)یااس سے زیادہ کٹی ہوئی ہو تو اس کی قربانی درست نہیں ہوگی،اور اگر تیسرے حصہ سے کم کٹی ہو تو قربانی درست ہوگی۔’’ (الجواب)ثلث حصہ کی مقدار، یااس سے زیادہ دم بریدہ بھیڑ وغیرہ کی قربانی درست نہیں ۔’’ ہدایہ‘‘ میں ہے ۔’’ جس جانور کے کان اور دم کٹی ہو۔ اس کی قربانی جائز نہیں ۔‘‘ولایجزیٔ مقطوعة الأذن والذنب، أما الأذن فلقوله علیه السلام: استشرفوا العین والأذن أي اطلبواسلامتهما، وأما الذنب فلأنه عضو کامل مقصود، فصار کالأذن‘‘. (الهدایة، ص ۴۳۱ ج۴ کتاب الأضحیة)خصی جانو رکی قربانی منصوص اور آپ کی پسندیدہ ہے ۔ اس پر دم بریدہ جانور کو قیاس نہیں کرسکتے۔ دم بریدہ جانور کی قربانی اس لیے جائز نہیں کہ دم ایک کامل عضو ہے ۔یہ بیکار نہیں ‘‘۔ (رحیمیہ 49-10) فقط واللہ اعلم
                                                  
عنوان: اہل تشیع کے لیے قربانی ذبح کرنے کی اجرت اورجانور شہر میں عید کی نماز سے پہلے ذبح کرنا
سوال: ایک مسلمان قصاب ایک اہلِ تشیع کی قربانی کا جانور ذبح کرتاہے اور اس بارےیہ پوچھناتھا کہ اس کی اجرت قصاب کے لیے کیسی ہے جو کہ جانور شہر میں عید کی نماز سے پہلے ذبح کرتاہے؟
جواب: اہلِ  تشیع کی قربانی کا  جانور  ذبح  کرکے اس کی اجرت لینا جائز ہے، اگرچہ عید کی نماز سے پہلے ذبح کیا ہو۔ فقط واللہ اعلم
                                                  
عنوان: ذبح کرتے وقت کیا پڑھنا چاہیے؟
سوال: قربانی کے جانور کو ذبح کرتے وقت بسم اللہ پڑھیں یا تکبیرات؟
جواب: ذبح کرتے وقت اللہ کا نام لینا ضروری ہے، جس کا سنت طریقہ یہ ہے کہ یوں کہے:"بِسْمِ اللّٰهِ اَللّٰهُ أَکْبَرُ". الدر المختار وحاشية ابن عابدين (رد المحتار) (6/ 299):
"(وتارك تسمية عمداً) خلافاً للشافعي (فإن) (تركها ناسياً) (حل) خلافاً لمالك". مسند أحمد مخرجاً (23/ 267):
"عن جابر بن عبد الله الأنصاري، أن رسول الله صلى الله عليه وسلم ذبح يوم العيد كبشين، ثم قال حين وجههما: «إني وجهت وجهي للذي فطر السموات والأرض، حنيفاً مسلماً، وما أنا من المشركين، إن صلاتي، ونسكي، ومحياي، ومماتي لله رب العالمين، لا شريك له، وبذلك أمرت، وأنا أول المسلمين، بسم الله، والله أكبر، اللهم منك، ولك عن محمد، وأمته»".فقط واللہ اعلم
                                                  
عنوان: قربانی کے جانور کوغسل دینے کا حکم
سوال: قربانی کے جانور کوغسل دے سکتے ہیں ایک دن پہلے؟
جواب: اگر دین کاحصہ نہ سمجھیں تو دے سکتے ہیں۔ فقط واللہ اعلم
                                                  
عنوان: جس جانور کے خصیتین اور عضو تناسل کٹ جائے اس کی قربانی کا حکم
سوال: جس جانور کا عضو تناسل اور خصیتین کٹ جائیں، اس کی قربانی کا کیا حکم ہے؟
جواب: جس جانور کے خصیتین اور  عضو تناسل کٹ جائے   اس کی قربانی کی جاسکتی ہے۔فقط واللہ اعلم
                                                  
عنوان: قربانی کے جانور کے حصوں کی تعداد
سوال: قربانی کے ایک جانور میں کتنے حصہ ہوتے ہیں؟
جواب: قربانی کے چھوٹے جانور (مثلاً بکرا، بکری اور دنبہ) میں ایک ہی حصہ ہوتا ہے، جب کہ قربانی کے بڑے جانور (مثلاً گائے، بیل، بھینس اور اونٹ وغیرہ) میں زیادہ سے زیادہ سات حصے ہوتے ہیں,  یعنی سات تک افراد شریک ہوسکتے ہیں۔  فقط واللہ اعلم
                                                  
عنوان: قربانی کس شخص پر واجب ہے؟
سوال: قربانی کس شخص پر واجب ہے؟
جواب: جو شخص مال دار صاحبِ نصاب ہے، یا عید الاضحیٰ کے دنوں میں اس کی ملکیت میں ضرورت سے زائد اتنا مال یا چیز یں ہیں کہ ان کی مالیت ساڑھے باون تولہ چاندی کی قیمت کے برابر ہے، تو اس پر قربانی واجب ہے، اور اس پر لازم ہے کہ اپنی طرف سے ایک حصہ قربانی کرے۔  الدر المختار مع الشامیة:"وشرائطها الإسلام والإقامة والیسار الذي یتعلق به وجوب صدقة الفطر لا الذکور فتجب علی الأنثیٰ". (الدر المختار)وفي الشامية:"قوله: (الیسار) بأن ملک مأتي درهم أو عرضاً یساویها غیر مسکنة ... یحتاجه إلی أن یذبح الأضحیة". (۹/۳۷۹ ، کتاب الأضحیة) فقط واللہ اعلم
                                                  
عنوان: قربانی کے بدکے ہوئے جانور کو پکڑنے کی کوشش میں اس کا سینگ ٹوٹ جائے تو کیا حکم ہے؟
سوال: اگر قربانی کا جانور بھاگ جائے اور اس کو پکڑنے کی کوشش میں اس کا سینگ ٹوٹ جائے تو آیا اس کی قربانی جائز ہوگی یا نہیں ؟
جواب: اگر ذبح کی تیاری کی درمیان جانور بھاگ جائے اور اس کو پکڑنے کی کوشش میں اس کا سینگ ٹوٹ جائے  یا کوئی اور عیب پیدا ہوجائے  اور اس کو ذبح کردیا جائے تو اس جانور کی قربانی درست ہے۔اور اگر ذبح کرنے کے علاوہ ویسے ہی جانور بھاگ جائے اور  اس کو پکڑنے کی کوشش میں اس کا سینگ بالکل جڑ سے اکھڑ جائے اور چوٹ کا اثر دماغ تک پہنچ جائے تو اس کی قربانی درست نہیں ہے، اور اگر سینگ جڑ سے نہ اکھڑے، بلکہ اوپر سے ٹوٹ جائے تو اس کی قربانی درست ہوگی۔فقط واللہ اعلم
                                                  
عنوان: ہر صاحبِ نصاب پر الگ الگ قربانی لازم ہے
سوال: اگر خاوند صاحبِ نصاب ہو اور بیوی بھی نصاب کی مالکن ہو تو کیادونوں کے لیے ایک قربانی کافی ہے؟
جواب: صورتِ مسئولہ میں دونوں پر الگ الگ قربانی کرنا واجب ہوگا، ایک قربانی دونوں کی جانب سے کافی نہ ہوگی۔ فقط واللہ اعلم
                                                  
عنوان: کیا قربانی کی کھال جنازہ گاہ کی تعمیر کے لیے دے سکتے ہیں؟
سوال: کیا قربانی کی کھال جنازہ گاہ کی تعمیر کے لیے دی جاسکتی ہے؟
جواب: قربانی کی کھال فروخت کرنے کی صورت میں حاصل شدہ رقم کا واحد مصرف مستحقِ زکاۃ شخص کومالکانہ حقوق و تصرف کے ساتھ دینا ہے، زکاۃ کی طرح اسے بھی جنازہ گاہ کی تعمیر میں صرف کرنا جائز نہیں ہے۔ فقط واللہ اعلم
                                                  
عنوان: بڑے جانور میں سات سے کم حصے رکھنا
سوال: بیل کے 5 حصے ہو سکتے ہیں?
جواب: قربانی کے بڑے جانور (مثلاً: گائے، بیل ، بھینس اور اونٹ یا اونٹنی ) میں ایک سے لے کر سات تک حصے کیے جاسکتے ہیں، لیکن سات سے زیادہ حصے کرنا جائز نہیں ہیں، لہٰذا اگر بڑے جانور میں شرکاء سات سے کم ہوں یعنی چار یا پانچ ہوں تو کوئی حرج نہیں، چاہیں تو پانچ برابر حصوں میں تقسیم کردیں اور چاہیں تو بعض شرکاء کے حصہ بڑھاکر سات حصے پورے کرلیں، مثلاً: پانچ میں سے دو  شرکاء کے دو ، دو حصے اور باقی تین کا ایک ، ایک حصہ مقرر کرلیں، دونوں صورتیں جائز ہیں، لیکن کسی شریک کا حصہ ساتویں حصے سے کم رکھنا جائز نہیں ہے، ورنہ قربانی درست نہیں ہوگی۔ساتویں حصے سے کم ہونے کی ایک صورت یہ ہے کہ ایک جانور میں سات سے زائد افراد شریک ہوجائیں، مثلاً: ایک بڑے جانور میں آٹھ افراد شریک ہوجائیں تو ہر شریک  کا حصہ  ساتویں  حصہ سے کم ہوگا اور کسی بھی شریک کی قربانی صحیح نہیں ہوگی۔ ایک صورت یہ بھی ہے کہ حصے دار تو سات یا سات سے کم ہوں، لیکن کوئی ایک شریک گائے کے ساتویں حصے سے کم یعنی آدھا یا تہائی وغیرہ حصہ لے تب بھی قربانی درست نہیں ہوگی۔بدائع الصنائع في ترتيب الشرائع (5/ 70):" ولايجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء.وقال مالك - رحمه الله -: يجزي ذلك عن أهل بيت واحد - وإن زادوا على سبعة -، ولايجزي عن أهل بيتين - وإن كانوا أقل من سبعة -، والصحيح قول العامة؛ لما روي عن رسول الله صلى الله عليه وسلم : «البدنة تجزي عن سبعة والبقرة تجزي عن سبعة». وعن جابر - رضي الله عنه - قال: «نحرنا مع رسول الله صلى الله عليه وسلم البدنة عن سبعة والبقرة عن سبعة»، من غير فصل بين أهل بيت وبيتين؛ ولأن القياس يأبى جوازها عن أكثر من واحد؛ لما ذكرنا أن القربة في الذبح وأنه فعل واحد لايتجزأ ؛ لكنا تركنا القياس بالخبر المقتضي للجواز عن سبعة مطلقاً، فيعمل بالقياس فيما وراءه ؛ لأن البقرة بمنزلة سبع شياه، ثم جازت التضحية بسبع شياه عن سبعة سواء كانوا من أهل بيت أو ،بيتين فكذا البقرة ... ولا شك في جواز بدنة أو بقرة عن أقل من سبعة بأن اشترك اثنان أو ثلاثة أو أربعة أو خمسة أو ستة في بدنة أو بقرة؛ لأنه لما جاز السبع فالزيادة أولى، وسواء اتفقت الأنصباء في القدر أو اختلفت؛ بأن يكون لأحدهم النصف وللآخر الثلث ولآخر السدس بعد أن لاينقص عن السبع، ولو اشترك سبعة في خمس بقرات أو في أكثر فذبحوها أجزأهم ؛ لأن لكل واحد منهم في كل بقرة سبعها، ولو ضحوا ببقرة واحدة أجزأهم فالأكثر أولى، ولو اشترك ثمانية في سبع بقرات لم يجزهم؛ لأن كل بقرة بينهم على ثمانية أسهم فيكون لكل واحد منهم أنقص من السبع، وكذلك إذا كانوا عشرة أو أكثر فهو على هذا". فقط واللہ اعلم
                                                  
عنوان: قربانی کے لیے جانور خریدنے کے بعد فروخت کرنا
سوال: اگر کسی شخص نے ایک قربانی خریدی، پھر اس کا اچھاریٹ ملنے پر بیچنا چاہے تو کیا اب وہ اس کو بیچ سکتا ہے؟
جواب: قربانی کے لیے جانور خریدنے کے بعد اس کو فروخت کرنا مناسب نہیں، تاہم اگر فروخت کرکے دوسرا جانور اسی قیمت کا یا اس سے زیادہ قیمت کا خریدا تو یہ جائز ہے۔ اگر پہلے جانور سے کم قیمت کا جانور خریدا ہے تو اس میں جو نفع ہوا ہے وہ نفع صدقہ کردینا ضروری ہے۔الفتاوى الهندية - (5 / 302):
"وَلَوْ بَاعَ الْأُضْحِيَّةَ جَازَ ... وَيَشْتَرِي بِقِيمَتِهَا أُخْرَى وَيَتَصَدَّقُ بِفَضْلِ مَا بَيْنَ الْقِيمَتَيْنِ". فقط واللہ اعلم
                                                  
عنوان: غریب کی قربانی کا جانور کم عمر نکلا
سوال: غریب نے بنیتِ اضحیہ جانور خریدا اور قربانی کی، بعد میں معلوم ہوا کہ جانور کم عمر تھا تو اس کی قربانی ہوئی یا نہیں؟
جواب: چوں کہ غریب پر قربانی واجب نہیں ہوتی، لیکن وہ جو جانور قربانی کی نیت سے خریدے یا کوئی جانور قربانی کے لیے متعین کردے تو وہی جانور قربانی کے لیے متعین ہوجاتاہے، خواہ اس میں قربانی کی شرائط مکمل نہ ہوں، اس لیے کم عمر جانور خریدنے کی صورت میں وہی جانور اس کے حق میں متعین تھا؛ اب قربانی کردینے کے بعد جانور کی عمر کا علم ہوا تو دوبارہ غریب پر قربانی کی قیمت صدقہ کرنا لازم نہیں ۔فقط واللہ اعلم
                                                  
عنوان: آلہ تناسل، خصیتین کٹے جانور کی قربانی کا حکم
سوال: اگر کسی جانور کو خصی کرتے وقت آلہ تناسل اور خصیتین بالکل کٹ جائیں تو اس کی قربانی کا کیا حکم ہے؟
جواب: اگر جانور کو خصی کرتے ہوئے اُس کے خصیتین اور آلہ تناسل کٹ جائیں، تو اس کی قربانی جائز ہے۔ فتاوی شامی میں ہے :"تجوز التضحیة بالمجبوب العاجز عن الجماع".  ( رد المحتار، كتاب الأضحية، ٩/ ٤٧٠، ط: دار عالم الكتب )فقط واللہ اعلم
                                                  
عنوان: گھوڑے، ہرن، زیبرا اور اسٹریلین گائے کی قربانی کا حکم
سوال: کیا گھوڑا، ہرن ،زیبرا، اورآسٹریلین گائے کی قربانی درست ہے یا نہیں؟
جواب: قربانی کے جانور شرعی طور پر متعین ہیں، جن میں   اونٹ ،گائے، دنبہ ، بھیڑ ، بکرا،مینڈھا(مذکر ومؤنث )شامل ہیں،بھینس گائے کے حکم میں ہے، اسی طرح آسٹریلین گائے بھی چوں کہ گائے ہے اس لیے اس کی قربانی بھی درست ہے۔ ان کے علاوہ کسی جانورکی قربانی درست نہیں۔اس حوالے سے اصول یہ ہے کہ قربانی پالتو مویشی کی ہوتی ہے، لہٰذا جو جانور فطری طور پر پالتو نہ ہو (خواہ اسے پال کر عادی کردیا جائے) اس کی قربانی جائز نہیں ہے، جیسے ہرن، زیبرا اور نیل گائے وغیرہ کہ باوجود حلال ہونے کے ان کی قربانی درست نہیں ہے؛ کیوں کہ یہ اصلاً وحشی جانور ہیں۔  رہی بات گھوڑے کی قربانی کی تو گھوڑے کا گوشت کھانا امام ابوحنیفہ رحمہ اللہ کے نزدیک قربانی کے علاوہ بھی مکروہِ تحریمی ہے، اور حنیفہ کے ہاں فتویٰ اسی پر ہے، نیز نبی کریم ﷺ سے  گھوڑے کی قربانی کا قولاً یا فعلاً کوئی ثبوت نہیں ہے؛ لہٰذا  گھوڑے  کی قربانی جائز نہیں ہے۔"يكره لحم الخيل في قول أبي حنيفة رحمه الله تعالى، خلافاً لصاحبيه، واختلف المشايخ في تفسير الكراهة، والصحيح أنه أراد بها التحريم، ولبنه كلحمه، كذا في فتاوى قاضي خان. وقال الشيخ الإمام السرخسي: ما قاله أبوحنيفة رحمه الله تعالى أحوط، وما قالا أوسع، كذا في السراجية". (الفتاوى الهندية (5/ 290)"وأما لحم الخيل فقد قال أبو حنيفة رضي الله عنه: يكره، وقال أبو يوسف ومحمد رحمهما الله: لايكره، وبه أخذ الشافعي رحمه الله". (بدائع الصنائع (5/ 38) (کفایت المفتی 8/191) فقط واللہ اعلم
                                                  
عنوان: مقروض آدمی کے لیے قربانی کا حکم
سوال: میرے اوپر ایک لاکھ کا قرض ہے اور میرے پاس ایک لاکھ روپے ہی ہیں تو کیا میں قرض اتاروں یا قربانی کروں ؟
جواب: اگر آپ کے پاس مذکورہ رقم کے علاوہ مزید کوئی ضرورت سے زائد مکان ، یاسامان کوئی ایسی چیز نہیں جو نصاب قربانی کو پہنچتی ہوتو محض مذکورہ رقم کی موجودگی میں جوکہ قرض کے برابر ہے ، آپ پر قربانی واجب نہیں ہے۔مقروض آدمی کو اولاً قرض اتارنے کی فکر کرنی چاہیے، تاہم اگرقرض کی ادائیگی فوری لازم نہ ہوبلکہ مدت مقرر ہو یامقروض آدمی باجود قرض کے قربانی کرلے تو اسے قربانی کا ثواب حاصل ہوگا۔بدائع الصنائع میں ہے :’’ولو كانعليه دين بحيث لو صرف إليه بعض نصابه لا ينقص نصابه لا تجب لأن الدين يمنع وجوب الزكاة فلأن يمنع وجوب الأضحية أولى ؛ لأن الزكاة فرض والأضحية واجبة والفرض فوق الواجب ‘‘. (10/254)فقط واللہ اعلم
                                                  
عنوان: قربانی کے گوشت کو تقسیم کے بغیر اکٹھے رکھنے کا حکم
سوال: بڑے جانور کی قربانی میں اگر گھر کے ہی  حضرات حصہ لے رہے ہوں جیسے بھائی بہن ماں باپ تو کیا سبھوں کے لیے سات حصہ گوشت کرکے تقسیم کرنا ضروری ہے؟ اگر سب راضی ہو جائیں کہ ایک ساتھ ہی گوشت رہے تو کیا اس میں حرج ہے؟
جواب: اگر ایک جانور میں کئی حضرات شریک ہوں تو ایسی  اجتماعی قربانی کے جانور کا گوشت شرکاء کے درمیان  تقسیم کرنا شرعاً لازم نہیں ہے، البتہ اگر تقسیم کرنا ہو تو وزن کر کے برابری کے ساتھ تقسیم کرنا لازم ہے، اندازے سے تقسیم کرنا جائز نہیں ہے، لہٰذا اگر گھر کے افراد  مل کر اجتماعی قربانی کرتے ہیں اور گوشت تقسیم کیے بغیر گھر میں  اکٹھا رکھ دیتے ہیں اور پھر اسی گوشت کو  پکاکر ایک ساتھ کھاتے ہیں تو ایسا کرنا جائز ہے اور اس صورت میں گوشت کو باقاعدہ تول کر حصوں کے موافق تقسیم کرنا ضروری نہیں ہے۔الدر المختار وحاشية ابن عابدين (رد المحتار) (6/ 317):"ويقسم اللحم وزناً لا جزافاً إلا إذا ضم معه الأكارع أو الجلد) صرفاً للجنس لخلاف جنسه. (قوله: ويقسم اللحم) انظر هل هذه القسمة متعينة أو لا، حتى لو اشترى لنفسه ولزوجته وأولاده الكبار بدنة ولم يقسموها تجزيهم أو لا، والظاهر أنها لاتشترط؛ لأن المقصود منها الإراقة وقد حصلت".فقط واللہ اعلم
                                                  
عنوان: اجتماعی قربانی میں نفع رکھنا
سوال: مہتممینِ  مدارس لوگوں سے پیسہ لے کر جانور خریدتے ہیں، مثلاً لوگوں سے 14 ہزار روپے لیے مگر جانور 10000 میں پڑتاہے، باقی رہے 4000 وہ مدرسے والے رکھ لیتے ہیں. آیا یہ طریقہ درست ہے یا نہیں؟ کیا اس صورتِ حال میں مہتممینِ  مدارس کو وکیل بالاجرۃ مان کر ما بقیہ رقم کو حلال کہہ سکتے ہیں جب کہ معاملہ پہلے سے وکالت بالاجرۃ کا طے شدہ نہ ہو؟
جواب: اگر قربانی کا انتظام کرنے والے ادارے اجرت کے طور پر کچھ لینا چاہیں، تو ابتدا ہی سے وضاحت کرکے اور متعین کرکے لے سکتے ہیں، بلا معاہدے کے بعد میں نہیں.اگر ابتدا میں اجرت کے حوالے سے کوئی بات طے نہ ہو تو جن لوگوں کی طرف سے قربانی کی گئی ہے، اُن کی اجازت سے ، اُن کے بیان کردہ مصرف میں خرچ کرنے کے پابند ہوں گے۔’’ الفقہ الإسلامي وأدلته ‘‘ :"ویشترط لجواز إقامة التضحیة علی المکلف بها نیة الأضحیة، فلاتجزی الأضحية بدونها، لأن الذبح قد یکون للحم وقد یکون للقربة، والفعل لایقع قربة بدون النیة".(۴/۲۷۱۳، کتاب الأضحیة) ’’ السنن الکبری للبیهقي ‘‘ : ’’ لایحل مال امرئٍ مسلم إلا بطیب نفس منه ‘‘. (۶/۱۶۶، کتاب الغصب ، مشکاة المصابیح :ص/۲۵۵ ، السنن الدارقطني :۳/۲۲، کتاب البیوع ، رقم الحدیث:۲۸۶۲)فقط واللہ اعلم
                                                  
عنوان: صاحبِ حیثیت کے لیے قرض لے کر قربانی کرنا؟
سوال: کیا ادھار لے کر قربانی کرنا صحیح ہوگا اگر صاحبِ حیثیت کے پاس ابھی تنخواہ نہ ملی ہو ؟
جواب: اگر قربانی واجب ہو اور نقد رقم نہ ہو تو  یا قرض لے کر قربانی کرے یا زیور/سامان میں سے اتنی مقدار فروخت کرے جس سے قربانی کی جاسکے؛ لہذا صورتِ مسئولہ میں جب کہ نقدی نہیں ہے اور سامان یا زیور بیچنے میں حرج ہے تو  قرض لے کر قربانی کرنا ضروری ہوگی۔فتاوی ہندیہ میں ہے:"(وَأَمَّا) (شَرَائِطُ الْوُجُوبِ) : مِنْهَا الْيَسَارُ وَهُوَ مَا يَتَعَلَّقُ بِهِ وُجُوبِ صَدَقَةِ الْفِطْرِ دُونَ مَا يَتَعَلَّقُ بِهِ وُجُوبُ الزَّكَاةِ،....(وَأَمَّا) (حُكْمُهَا) : فَالْخُرُوجُ عَنْ عُهْدَةِ الْوَاجِبِ فِي الدُّنْيَا وَالْوُصُولُ إلَى الثَّوَابِ بِفَضْلِ اللَّهِ تَعَالَى فِي الْعُقْبَى، كَذَا فِي الْغِيَاثِيَّةِ". (كِتَابُ الْأُضْحِيَّةِ وَفِيهِ تِسْعَةُ أَبْوَابٍ، الْبَابُ الْأَوَّلُ فِي تَفْسِيرِهَا وَرُكْنِهَا وَصِفَتِهَا وَشَرَائِطِهَا وَحُكْمِهَا وَفِي بَيَانِ مَنْ تَجِبُ عَلَيْهِ وَمَنْ لَا تَجِبُ، ٥ / ٢٩٢)فقط واللہ اعلم
                                                  
عنوان: قربانی کا جانور خریدنے کے بعد فروخت کر دینا اور اس رقم سے دو جانور خریدنا
سوال: اگرکوئی قربانی کا جانور خریدے اوراس کو بیچ کراس کی رقم سے دو جانورخرید لے کیا ایسا کر نا صحیح ہے؟
جواب: اگر مال دار آدمی یعنی صاحبِ نصاب شخص نے قربانی کا جانور قربانی کی نیت سے لیا  تو اس کے لیے اس کو فروخت کرنا مناسب نہیں ہے، لیکن اگر فروخت کرلیا تو بیع درست ہوجائے گی، پھر اس کے بعد دوسرا جانور اس سے کم قیمت کا نہ خریدے، اگر دوسرا جانور پہلے سے کم قیمت پر لیا تو  پہلے اور دوسرے جانور کی قیمت میں جتنا فرق ہو وہ صدقہ کردینا ضروری ہے۔  پس صورتِ  مسئولہ میں پہلا جانور جتنی قیمت پر فروخت کیا ہو اس سے کم قیمت پر دو جانور خریدنے کی اجازت نہیں ہوگی، البتہ کل حاصل شدہ رقم سے اگر دو جانور خرید لیے تو اس کی اجازت ہوگی، تاہم اگر پہلے بڑے جانور میں کوئی اور شریک نہیں تھا یا پہلا چھوٹا جانور تھا تو اسے فروخت کرنے کے بعد حاصل شدہ رقم سے جو دو جانور خریدے ہیں اگر اس میں کسی اور کو شرک نہ کیا ہو تو پہلے جانور کی قربانی سے واجب ادا ہوجائے گا اور دوسرے جانور کی قربانی نفل شمار ہوگی۔تنوير الأبصار مع الدر المختار :"(وفقير) عطف عليه (شراها لها)؛ لوجوبها عليه بذلك حتى يمتنع عليه بيعها، (و) تصدق (بقيمتها غني شراها أولا)؛ لتعلقها بذمته بشرائها أولا، فالمراد بالقيمة قيمة شاة تجزي فيها. (قوله: لوجوبها عليه بذلك) أي بالشراء، وهذا ظاهر الرواية؛ لأن شراءه لها يجري مجرى الإيجاب، وهو النذر بالتضحية عرفاً، كما في البدائع". ( شامي، ٦/ ٣٢١)وفیه أیضاً :"ويكره أن يبدل بها غيرها أي إذا كان غنياً، نهاية، فصار المالك مستعيناً بكل من يكون أهلاً للذبح آذناً له دلالةً اهـ". ( ٦/ ٣٢٩)الفتاوى الهندية :"ولو باع الأضحية جاز، خلافاً لأبي يوسف رحمه الله تعالى، ويشتري بقيمتها أخرى ويتصدق بفضل ما بين القيمتين".  ( ٥/ ٣٠١)خلاصة الفتاوی میں ہے:"ولو ضحی بأكثر من واحدة، فالواحدة فريضة و الزيادة تطوع عند عامة العلماء". (٤/ ٣١٥)فقط واللہ اعلم
                                                  
عنوان: کیا عقیقہ کے جانور کی ہڈیاں توڑ سکتے ہیں؟
سوال: عقیقہ کے جانور کی ہڈی توڑنا کیسا ہے؟ بعض لوگ منع کرتے ہیں اور کہتے ہیں کہ ہڈی کو جوڑ سے الگ کیا جائے اور درمیان سے نہ کاٹا جائے اور دلیل دیتے ہیں کہ ایک حدیث میں اس سے منع کیا گیا ہے۔ آیا ایسی کوئی بات حدیث سے ثابت ہے یا نہیں؟
جواب: عقیقہ کے جانور کی ہڈیاں ذبح کے بعد نہ توڑنا اور اعضاء کو جوڑوں سے الگ کرنا رسول اکرم صلی اللہ علیہ وسلم کے عمل سے ثابت ہے، اور یہ مستحب ہے، ضروری نہیں، ہڈیاں نہ توڑنے کی حکمت یہ ہے کہ عقیقہ کا جانور نوزائیدہ بچے کا بدل اور اس کی سلامتی کا ذریعہ ہے، پس عقیقہ کے جانور کی ہڈیاں نہ توڑنا بچے کی ہڈیوں اور اعضاء کی سلامتی کے لیے نیک شگون ہے کہ اس سے بچے کے اعضاء و ہڈیاں سالم رہیں گی، البتہ آج کل جانور کے سالم اعضاء پکانے کا رواج نہیں رہا ہے، اور اس طرح گوشت بنانے میں تقسیم کے وقت بہت سے گھرانوں کے محروم رہنے کا سبب بھی ہے، لہذا عقیقہ کے جانور کی ہڈیاں توڑ کر چھوٹی چھوٹی بوٹیاں بنانا جائز ہے، ضرورت کے پیشِ نظر ایسا کرنے میں شرعاً قباحت نہیں۔ بلکہ جس جگہ ہڈی توڑنے کو بالکل ممنوع اور نہ توڑنے کو لازم سمجھا جاتا ہو تو اس کے خلاف کرکے حکم کی حیثیت واضح کردینی چاہیے، جیساکہ بعض اکابر کے کلام میں عقیقہ کے جانور کی ہڈی نہ توڑنے کا رد پایا جاتاہے. سنن الکبری للبیہقی میں ہے:18690 باب من قال : لاتكسر عظام العقيقة، ويأكل أهلها منها ويتصدقونويهدون: "(روى ) أبو داود في المراسيل ، عن محمد بن العلاء ، عن حفص ، عن جعفر بن محمد ، عن أبيه أن النبي صلى الله عليه وسلم قال في العقيقة التي عقتها فاطمة عن الحسن والحسين عليهم السلام : " أن تبعثوا إلى القابلة منها برجل ، وكلوا وأطعموا ، ولاتكسروا منها عظما"." ( أخبرناه ) أبو بكر محمد بن محمد ، أنبأ أبو الحسين الداودي ، ثنا أبو علي اللؤلئي ، ثناأبو داود . . . فذكره". "18691 ( أخبرنا ) علي بن أحمد بن عبدان ، أنبأ أحمد بن عبيد ، ثنا عثمان بن عمر ، ثنا مسدد ، ثنا عبد الوارث ، عنعامر الأحول ، عن عطاء ، عن أم كرز - رضي الله عنها - قالت : قال رسول الله صلى الله عليه وسلم : " عن الغلام شاتان مكافأتان ، وعن الجارية شاة " . قال : وكان عطاء يقول : تقطع جدولا ولايكسر لها عظم ، أظنه قال : ويطبخ . قال : وقال عطاء : إذا ذبحت فقل : بسم الله والله أكبر ، هذه عقيقة فلان ( وفي رواية ) ابن جريج ، عن عطاء ، أنه قال في العقيقة: تقطع آراباً آراباً وتطبخ بماء وملح ويهدي في الجيران . ( وروي ) في ذلك عن جابر بن عبد الله من قوله.  ( ٩/ ٣٠)تحفة المولود بأحكام المولودمیں ہے:"استحب أن لايكسر عظامها تفاؤلاً بسلامة أعضاء المولود و صحتها و قوتها" . ( الباب السادس في العقيقة و أحكامها، الفصل الثالث عشر في كراهة كسر عظمها، ص: ٦٢، ط: دار الكتب العلمية)فتاوی شامی میں ہے:"وَهِيَ شَاةٌ تَصْلُحُ لِلْأُضْحِيَّةِ تُذْبَحُ لِلذَّكَرِ وَالْأُنْثَى سَوَاءٌ فَرَّقَ لَحْمَهَا نِيئًا أَوْ طَبَخَهُ بِحُمُوضَةٍ أَوْ بِدُونِهَا مَعَ كَسْرِ عَظْمِهَا أَوْ لَا وَاِتِّخَاذِ دَعْوَةٍ أَوْ لَا، وَبِهِ قَالَ مَالِكٌ" . ( كتاب الأضحية، خَاتِمَةٌ يُسْتَحَبُّ لِمَنْ وُلِدَ لَهُ وَلَدٌ، ٦/ ٣٣٦)العقود الدرية في تنقيح الفتاوي الحامديةمیں ہے:" وَلَا يُكْسَرُ عَظْمُهَا، وَإِنْ كُسِرَ لَمْ يُكْرَهْ". (كتاب الذبائح، ٢ / ٢١٣)بداية المجتهد و نهاية المقصد لابن الرشد میں ہے:"و استحب كسر عظامها لما كانوا في الجاهلية يقطعونها من المفاصل" . ( كتاب العقيقة، ١ / ٤٢٢، ط: دار الكتب العلمية) فقط واللہ اعلم
                                                  
عنوان: کیا مشترکہ فیملی کی صورت میں سب گھر والوں کی طرف سے ایک قربانی کافی ہے؟
سوال: کئی بھائی ایک گھر میں ساتھ رہتے ہیں، شادی شدہ ہیں، نوکریوں والے ہیں اور نوکریاں بھی قطر کی گورنمنٹ کی کہ کئی کئی ہزار ریال ایک ایک بھائی کی تنخواہ ہے، لیکن کھانا سب کا ایک ہی دیگ اور ایک نظم کے تحت پکتا ہے. اب کیا ایک قربانی سب کی طرف سے کافی ہو گی یا ہر ایک کے لیے اپنی اپنی کرنا ضروری ہے ؟
جواب: ہر صاحبِ نصاب عاقل بالغ مسلمان کے ذمہ  قربانی کرنا واجب ہے ، اگر ایک گھر میں متعدد صاحبِ نصاب افراد ہوں تو ایک  قربانی سارے گھر والوں کی طرف سے کافی نہیں ہوگی، بلکہ گھر میں رہنے والے ہر صاحبِ نصاب شخص پر الگ الگ قربانی کرنا لازم ہوگی، کیوں کہ حدیث شریف میں آتا ہے کہ جو شخص صاحبِ حیثیت ہونے کے باوجود قربانی نہ کرے وہ ہماری عید گاہ کے قریب بھی نہ آئے، اس حدیث سے ثابت ہوتا ہے کہ ہر صاحبِ نصاب پر مستقل علیحدہ قربانی کرنا واجب ہے۔ دوسری وجہ یہ بھی ہے کہ قربانی ایک عبادت ہے، لہٰذا دیگر عبادات (نماز ، روزہ، حج، زکاۃ ) کی طرح قربانی بھی ہر مکلف کے ذمہ الگ الگ واجب ہوگی۔ اس کے علاوہ رسول اللہ ﷺ کا عمل مبارک بھی یہ تھا کہ آپ ﷺ اپنی قربانی الگ فرمایا کرتے تھے اور ازواجِ مطہرات کی طرف سے الگ قربانی فرمایا کرتے تھے، اور آپ ﷺ کی صاحب زادی حضرت فاطمہ رضی اللہ عنہا کی قربانی مستقل طور پر ہوتی تھی، چنانچہ اس سے بھی پتا چلتا ہے کہ ایک قربانی سارے گھر والوں کی طرف سے کافی نہیں ہے۔لہذا   گھر میں متعدد صاحبِ نصاب افراد ہونے کی صورت میں تمام گھر والوں کی طرف سے ایک قربانی کرنا کافی نہیں ہے، بلکہ گھر کے ہر صاحبِ نصاب فرد پر اپنی  اپنی قربانی کرنا واجب اور لازم ہے، گھر کے کسی ایک فرد کے قربانی کرنے سے باقی افراد  کے ذمہ سے  واجب قربانی ساقط نہیں ہوگی۔سنن الترمذي ت شاكر (4/ 89):"حدثنا قتيبة قال: حدثنا مالك بن أنس، عن أبي الزبير، عن جابر قال: «نحرنا مع رسول الله صلى الله عليه وسلم بالحديبية البدنة عن سبعة، والبقرة عن سبعة». هذا حديث حسن صحيح، والعمل على هذا عند أهل العلم من أصحاب النبي صلى الله عليه وسلم وغيرهم، وهو قول سفيان الثوري، [ص:90] وابن المبارك، والشافعي، وأحمد".سنن الترمذي ت شاكر (4/ 91):"حدثنا يحيى بن موسى قال: حدثنا أبو بكر الحنفي قال: حدثنا الضحاك بن عثمان قال: حدثني عمارة بن عبد الله قال: سمعت عطاء بن يسار يقول: سألت أبا أيوب الأنصاري: كيف كانت الضحايا على عهد رسول الله صلى الله عليه وسلم؟ فقال: «كان الرجل يضحي بالشاة عنه وعن أهل بيته، فيأكلون ويطعمون حتى تباهى الناس، فصارت كما ترى». هذا حديث حسن صحيح، وعمارة بن عبد الله مديني، وقد روى عنه مالك بن أنس، والعمل على هذا عند بعض أهل العلم، وهو قول أحمد، وإسحاق، واحتجا بحديث النبي صلى الله عليه وسلم أنه ضحى بكبش، فقال: «هذا عمن لم يضح من أمتي». وقال بعض أهل العلم: لاتجزي الشاة إلاعن نفس واحدة، وهو قول عبد الله بن المبارك، وغيره من أهل العلم".سنن الترمذي ت شاكر (4/ 100):"عن جابر بن عبد الله قال: شهدت مع النبي صلى الله عليه وسلم الأضحى بالمصلى، فلما قضى خطبته نزل عن منبره، فأتي بكبش، فذبحه رسول الله صلى الله عليه وسلم بيده، وقال: «بسم الله، والله أكبر، هذا عني وعمن لم يضح من أمتي»".سنن ابن ماجه (2/ 1044):"عن أبي هريرة، أن رسول الله صلى الله عليه وسلم قال: «من كان له سعة، ولم يضح، فلايقربن مصلانا»".سنن ابن ماجه (2/ 1047):عن ابن عباس، قال: «كنا مع رسول الله صلى الله عليه وسلم في سفر، فحضر الأضحى، فاشتركنا في الجزور، عن عشرة، والبقرة، عن سبعة»".سنن ابن ماجه (2/ 1047):" عن أبي هريرة، قال: «ذبح رسول الله صلى الله عليه وسلم، عمن اعتمر من نسائه في حجة الوداع بقرة بينهن»".بدائع الصنائع في ترتيب الشرائع (5/ 62):"(وأما) الذي يجب على الغني دون الفقير، فما يجب من غير نذر ولا شراء للأضحية بل شكراً لنعمة الحياة وإحياء لميراث الخليل عليه الصلاة والسلام حين أمره الله تعالى عز اسمه بذبح الكبش في هذه الأيام فداء عن ولده ومطية على الصراط ومغفرة للذنوب وتكفيراً للخطايا على ما نطقت بذلك الأحاديث، وهذا قول أبي حنيفة ومحمد وزفر والحسن بن زياد وإحدى الروايتين عن أبي يوسف - رحمهم الله - ... (ولنا) قوله عز وجل ﴿فصل لربك وانحر﴾ [الكوثر: 2] قيل في التفسير: صل صلاة العيد وانحر البدن بعدها، وقيل: صل الصبح بجمع وانحر بمنى ومطلق الأمر للوجوب في حق العمل ومتى وجب على النبي عليه الصلاة والسلام يجب على الأمة؛ لأنه قدوة للأمة، فإن قيل: قدقيل في بعض وجوه التأويل لقوله عز شأنه: ﴿وانحر﴾ [الكوثر: 2] أي ضع يديك على نحرك في الصلاة، وقيل: استقبل القبلة بنحرك في الصلاة، فالجواب أن الحمل على الأول أولى؛ لأنه حمل اللفظ على فائدة جديدة، والحمل على الثاني حمل على التكرار؛ لأن وضع اليد على النحر من أفعال الصلاة عندكم يتعلق به كمال الصلاة، واستقبال القبلة من شرائط الصلاة لا وجود للصلاة شرعاً بدونه فيدخل تحت الأمر بالصلاة، فكان الأمر بالصلاة أمراً به فحمل قوله عز شأنه " وانحر " عليه يكون تكرارا والحمل على ما قلناه يكون حملاً على فائدة جديدة فكان أولى.وروي عن النبي عليه الصلاة والسلام أنه قال: «ضحوا فإنها سنة أبيكم إبراهيم، عليه الصلاة والسلام». أمر عليه الصلاة والسلام بالتضحية، والأمر المطلق عن القرينة يقتضي الوجوب في حق العمل، وروي عنه عليه الصلاة والسلام أنه قال: «على أهل كل بيت في كل عام أضحاة وعتيرة» و " على " كلمة إيجاب، ثم نسخت العتيرة فثبتت الأضحاة، وروي عنه عليه الصلاة والسلام أنه قال: «من لم يضح فلايقربن مصلانا»، وهذا خرج مخرج الوعيد على ترك الأضحية، ولا وعيد إلا بترك الواجب، وقال عليه الصلاة والسلام : «من ذبح قبل الصلاة فليعد أضحيته ومن لم يذبح فليذبح بسم الله». أمر عليه الصلاة والسلام بذبح الأضحية وإعادتها إذا ذبحت قبل الصلاة، وكل ذلك دليل الوجوب؛ ولأن إراقة الدم قربة والوجوب هو القربة في القربات.(وأما) الحديث فنقول بموجبه: إن الأضحية ليست بمكتوبة علينا، ولكنها واجبة، وفرق ما بين الواجب والفرض كفرق ما بين السماء والأرض على ما عرف في أصول الفقه، وقوله: " هي لكم سنة " إن ثبت لا ينفي الوجوب؛ إذ السنة تنبئ عن الطريقة أو السيرة، وكل ذلك لاينفي الوجوب".بدائع الصنائع في ترتيب الشرائع (5/ 70):"وأما قدره فلا يجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لايجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر فبقي الأمر في الغنم على أصل القياس.فإن قيل: أليس أنه روي أن رسول الله صلى الله عليه وسلم ضحى بكبشين أملحين أحدهما عن نفسه والآخر عمن لا يذبح من أمته فكيف ضحى بشاة واحدة عن أمته عليه الصلاة والسلام؟(فالجواب) أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته، لا للإجزاء وسقوط التعبد عنهم، ولا يجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء.وقال مالك - رحمه الله -: يجزي ذلك عن أهل بيت واحد - وإن زادوا على سبعة -، ولا يجزي عن أهل بيتين - وإن كانوا أقل من سبعة -، والصحيح قول العامة؛ لما روي عن رسول الله صلى الله عليه وسلم: «البدنة تجزي عن سبعة والبقرة تجزي عن سبعة». وعن جابر - رضي الله عنه - قال: «نحرنا مع رسول الله صلى الله عليه وسلم البدنة عن سبعة والبقرة عن سبعة من غير فصل بين أهل بيت وبيتين»؛ ولأن القياس يأبى جوازها عن أكثر من واحد؛ لما ذكرنا أن القربة في الذبح، وأنه فعل واحد لايتجزأ؛ لكنا تركنا القياس بالخبر المقتضي للجواز عن سبعة مطلقاً فيعمل بالقياس فيما وراءه؛ لأن البقرة بمنزلة سبع شياه، ثم جازت التضحية بسبع شياه عن سبعة سواء كانوا من أهل بيت أو بيتين فكذا البقرة". فقط واللہ اعلم
                                                  
عنوان: تیس ہزار کمانے والے کے لیے قربانی کا کیا حکم ہے؟
سوال: ایک بندہ ہر مہینہ میں 30 ہزار روپے کماتا ہے اور ایک بی سی بھی ہے جو کہ ایک سال ہو چکا ہے، اب قربانی کا کیا حکم ہے؟
جواب: صورتِ مسئولہ میں اگر اس کے پس عیدالاضحی کے دنوں میں ساڑھے باون تولہ چاندی کی قیمت کے بقدر نقدی جمع شدہ بی سی کی رقم کے طور پر موجود ہو یا ضروریاتِ  زندگی سے زائد  سامان  یا مال موجود ہو جس  کی مالیت ساڑھے باون تولہ چاندی کی مالیت کے مساوی ہو تو ایسی صورت میں مذکورہ شخص پر قربانی کرنا واجب ہوگا۔ فقط واللہ اعلم
                                                  
عنوان: غیرصاحب نصاب کا قربانی کرنا
سوال: اگر کوئی شخص صاحبِ  نصاب نہ ہو اور اس کے پاس قربانی کے پیسے ہوں تو وہ قربانی کرسکتا ہے؟
جواب: جو شخص صاحبِ  نصاب نہ ہو تو اس پر شرعاً قربانی واجب نہیں ،تاہم اگر اپنی خوشی سے وہ قربانی کرناچاہے تو قربانی کرسکتا ہے قربانی کاثواب اسے حاصل ہوگا۔فقط واللہ اعلم
                                                  
عنوان: کیا گھر کے سربراہ کی پورے گھر  طرف سے ایک قربانی کافی ہے ؟
سوال: کیا قربانی صرف گھر کے سربراہ کی طرف سے کافی ہوتی ہے اگر چہ دیگر صاحبِ  نصاب بھی ہوں، مثلاً بیوی ۔ مدلل جواب درکار ہے۔
جواب: ہر صاحبِ نصاب عاقل بالغ مسلمان کے ذمہ  قربانی کرنا واجب ہے، لہذا  گھر میں متعدد صاحبِ نصاب افراد ہونے کی صورت میں تمام گھر والوں کی طرف سے گھر کے سربراہ کی  ایک قربانی کرنا کافی نہیں ہے، بلکہ گھر کے ہر صاحبِ نصاب فرد پر اپنی  اپنی قربانی کرنا واجب اور لازم ہے، گھر کے کسی ایک فرد کے قربانی کرنے سے باقی افراد  کے ذمہ سے  واجب قربانی ساقط نہیں ہوگی۔فقط واللہ اعلمتفصیل  کے لیے درج ذیل لنک پر جامعہ کا فتویٰ ملاحظہ فرمائیں :کیا سارے گھر والوں کی طرف سے ایک قربانی کرنا کافی ہے؟
                                                  
عنوان: مصنوعی طریقہ سے انجکشن کے ذریعہ پیدا ہونے والے جانور کی قربانی کا حکم
سوال: انجکشن (مصنوعی افزائش نسل) سے پیدا ہونے والے جانور  کی قربانی کرنا جائز ہے ؟
جواب: جانور اپنی ماں کے تابع ہوتے ہیں؛ لہذا انجیکشن وغیرہ کے ذریعے مادہ منویہ حلال جانور (مثلاً گائے ، اونٹ، بکرا وغیرہ)  کی مادہ میں داخل کیا جائے اور اس سے بچہ پیدا ہوتو ایسے جانور کی قربانی جائز ہے۔الفتاوى الهندية (5/ 297):
’’فإن كان متولداً من الوحشي والإنسي، فالعبرة للأم، فإن كانت أهليةً تجوز وإلا فلا‘‘.  فقط واللہ اعلم
                                                  
عنوان: کیا قربانی میں حصہ ڈالنے سے قربانی ہو جائے گی؟
سوال: قربانی کے عمل میں خود شریک ہوکر قربانی کے گوشت کو تین حصے کرنا چاہیےلیکن ایسے غریبوں کے لیے جو بہت دور ہوں اور پہنچ سے باہر ہوں، اگرایک شخص غریب عوام میں قربانی کا  تمام گوشت تقسیم کرنے والے ایک مستند ادارے کو پیسے بھیج کر اجتماعی قربانی میں حصہ ڈالے تو کیا یہ عمل درست اور افضلیت والا ہے؟
جواب: خود اپنے ہاتھوں سے قربانی کرنا افضل ہے، اور یہی رسولِ  اکرم صلی اللہ علیہ وسلم کی سنت ہے، تاہم اگر کوئی حصہ ڈالتا ہے، خواہ قربانی کے وقت حاضر ہو یا نہ ہو بہر صورت اس کی قربانی ہوجائے گی اور اگر کوئی تین حصے کے بجائے پورا ہی جانور ضرورت مندوں میں صدقہ کردیتا ہے تو یہ اور فضیلت والی بات ہے۔ فقط واللہ اعلم
                                                  
عنوان: ایسی بکری جس کے تمام دانت جھڑ گئے ہوں اس کی قربانی کا کیا حکم ہے؟
سوال: ایک بکری جس کی عمر ۵ سال ہے، لیکن اب اس کا کوئی دانت موجود نہیں، کیا اس سے قربانی ہوسکتی ہے؟ اور کیا دانتوں کا بالکل نہ ہونا عیب تو نہیں؟
جواب: جس جانور کی عمر زیادہ ہونے کی وجہ سے سارے دانت گرگئے ہوں، لیکن اسے گھاس و چارہ کھانے میں دقت نہ ہوتی ہو تو اس کی قربانی جائز ہوگی. البتہ اگر وہ اچھی طرح سے گھاس نہ کھا سکتا ہو تو دانت کا جھڑنا منفعتِ  کامل نہ ہونے کی وجہ سےعیب شمار ہوگا اور اس کی قربانی جائز نہ ہوگی ؛ لہٰذا صورتِ  مسئولہ میں اگر مذکورہ بکری دانتوں کے بغیر چارہ  چر سکتی ہو تو اس کی قربانی جائز ہوگی، بصورتِ  دیگر قربانی جائز نہ ہوگی، جیساکہ ''فتاوی ہندیہ'' میں ہے:''و أما الهتماء وهي التي لا أسنان لها، فإن كانت ترعی و تعلف جازت و إلا فلا''. (٥/ ٢٩٨، ط: رشيدية)فقط واللہ اعلم
                                                  
عنوان: عید سے قبل قربانی کا جانور مرجائے
سوال: ‎ اگر صاحبِ  استطاعت کا بقرہ عید سے پہلے قربانی کاجانور مرجاۓ یامرنے سے پہلے ذبح کرلے تواس کے لیے قربانی کا کیا حکم ہے؟
جواب: اگر صاحبِ نصاب آدمی نے قربانی کے لیے جانور خریدا تھا اور جانور قربانی سے قبل ہی مرگیا یا مرنے سے پہلے اسے ذبح کرلیا تو اس صورت میں اس شخص پر دوسری قربانی کرنا واجب ہے، چاہے جانور ادھار پر لے یا کوئی چیز فروخت کر کے قربانی کرے۔ اگرقربانی کے ایام میں اس شخص نے قربانی نہیں کی تو قربانی کے دن گزرنے کے بعد اس پر ایک متوسط جانور کی قیمت فقراء ومساکین پرصدقہ کرنا واجب ہے۔ البتہ اگرجانور خرید نے والا شخص غریب تھا اورجانور قربانی سے پہلے مرگیا یا گم ہوگیا تو اس پر دوسری قربانی واجب نہیں۔فقط واللہ اعلم
                                                  
عنوان: گابن جانور کی قربانی
سوال: میں قربانی کے لیے گائے لایا ہوں، مجھے کچھ عزیز واقارب نے بتایا کہ اس گائے کے پیٹ میں بچہ ہے،  اس صورت میں میری قربانی ہوجائے گی؟ مجھے کیا کرنا چاہیے؟
جواب: جس جانور کے پیٹ میں بچّہ ہو (زندہ یا مردہ) اس کا ذبح کرنا جائز ہے، البتہ جان بوجھ کر ولادت کے قریب جانور کوذبح کرنا مکروہ ہے، اوراگر یہ جانور قربانی کا ہے تو ذبح کے بعد جو بچہ نکلےاس کو بھی ذبح کیا جائے گا، اور اس کا کھانا حلال ہے، اور اگر مردہ نکلے تو اس کا کھانا درست نہیں۔الفتاوى الهندية (5/ 287):’’شاة أو بقرة أشرفت على الولادة، قالوا: يكره ذبحها؛ لأن فيه تضييع الولد‘‘.فقط واللہ اعلم
                                                  
عنوان: کیا قیمتی موبائل وجوب قربانی کے حوالہ سے نصاب میں شمار ہوگا؟
سوال: قیمتی موبائل نصاب قربانی میں شمار ہوگا یا نہیں؟
جواب: اگر کسی کے پاس قیمتی موبائل ہو، لیکن وہ اس کے استعمال میں ہو تو یہ ضروریات میں داخل ہوگااور اس کی وجہ سے اس پر قربانی واجب نہ ہوگی، البتہ اگر کسی کے پاس ایک سے زائد موبائل ہوں  اور زائد موبائل استعمال میں نہ آتے ہوں وہ ضرورت سے زائد سامان میں شمار ہوں گے اور اگر ان کی مالیت نصاب تک پہنچے تو مالک پر قربانی واجب ہوگی: الدر المختار وحاشية ابن عابدين (رد المحتار) (6/ 312):"وشرائطها: الإسلام والإقامة واليسار الذي يتعلق به) وجوب (صدقة الفطر). (قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لويدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم". فقط واللہ اعلم
                                                  
عنوان: قربانی کی نذر میں قربانی ہی کرنا ضروری ہے
سوال: کیا نذر قربانی کے عوض نقد رقم کسی غریب کو دینا جائز ہے یا جانور ذبح کرنا ہی ضروری ہے؟
جواب: اگر کسی نے قربانی کرنے کی نذر مانی ہو تو اس کے لیے قربانی ہی کرنا ضروری ہے،غریب کو رقم دینے سے نذر پوری نہیں ہوگی۔ بدائع الصنائع میں ہے:"أَمَّا الَّذِي يَجِبُ عَلَى الْغَنِيِّ وَالْفَقِيرِ فَالْمَنْذُورُ بِهِ؛ بِأَنْ قَالَ: لِلَّهِ عَلَيَّ أَنْ أُضَحِّيَ شَاةً أَوْ بَدَنَةً أَوْ هَذِهِ الشَّاةَ أَوْ هَذِهِ الْبَدَنَةَ أَوْ قَالَ: جَعَلْت هَذِهِ الشَّاةَ ضَحِيَّةً أَوْ أُضْحِيَّةً وَهُوَ غَنِيٌّ أَوْ فَقِيرٌ؛ لِأَنَّ هَذِهِ قُرْبَةٌ لِلَّهِ تَعَالَى عَزَّ شَأْنُهُ مِنْ جِنْسِهَا إيجَابٌ وَهُوَ هَدْيُ الْمُتْعَةِ وَالْقِرَانِ وَالْإِحْصَارِ وَفِدَاءُ إسْمَاعِيلَ - عَلَيْهِ الصَّلَاةُ وَالسَّلَامُ - وَقِيلَ هَذِهِ الْقُرْبَةُ تَلْزَمُ بِالنَّذْرِ كَسَائِرِ الْقُرَبِ الَّتِي لِلَّهِ تَعَالَى عَزَّ شَأْنُهُ مِنْ جِنْسِهَا إيجَابٌ مِنْ الصَّلَاةِ وَالصَّوْمِ وَنَحْوِهِمَا، وَالْوُجُوبُ بِسَبَبِ النَّذْرِ يَسْتَوِي فِيهِ الْفَقِيرُ وَالْغَنِيُّ وَإِنْ كَانَ الْوَاجِبُ يَتَعَلَّقُ بِالْمَالِ كَالنَّذْرِ بِالْحَجِّ أَنَّهُ يَصِحُّ مِنْ الْغَنِيِّ وَالْفَقِيرِ جَمِيعًا". (كِتَابُ التَّضْحِيَةِ، ٥/ ٦١ - ٦٢) فقط واللہ اعلم
                                                  
عنوان: ایک کپورے والے بچھڑے کی قربانی کا حکم
سوال: میرے بچھڑے کا پیدائشی ایک کپورا ہے,  اب وہ قربانی کی عمر کو پہنچ چکا ہے,  دو دانت گرا چکا ہے گائیوں کو حاملہ بھی کرتا ہے، کیا اس کی قربانی جائز ہے؟  ایک کپورا شرعی عیب تو نہیں؟
جواب: ایسا بچھڑا جس کا  ایک خصیہ نہ ہو، اس کی قربانی درست ہے۔فقط واللہ اعلم
                                                  
