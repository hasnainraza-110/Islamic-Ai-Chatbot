عنوان: قربانی کے گوشت کی تقسیم سے متعلق ایک سوال
سوال: 1- شرعی حکم ہے کہ قربانی کے جانور کے گوشت کے تین حصے کریں:  ایک حصہ اہلِ خانہ کے لیے، ایک حصہ رشتہ داروں اور ایک حصہ غریبوں میں تقسیم کریں۔ ہمارے گاؤں میں گزشتہ کئی سالوں  سے غریبوں کے حصے کا گوشت محلے کی سطح پر اکٹھا کر کے مل کر کھایا جاتا ہے (کھانے والوں میں صاحبِ حیثیت لوگ بھی شامل ہیں)  جب کہ اسی  اکٹھا کیے گئے گوشت میں سے تھوڑا سا غریبوں، قربانی نہ کرنے والوں، انتظامیہ، پولیس اور ہسپتال وغیرہ کے لیے دیا جاتا ہے۔ ؟2-  انتظامیہ( اسسٹنٹ کشمنر)، پولیس اور ہسپتال کا عملہ جو  کہ صاحبِ ثروت  ہے، کیا پردیسی ہونےکی بنا پر ان کو  غریبوں کے حصے  کا گوشت دیا جاسکتا ہے؟  قرآن وحدیث کی رو سے راہ نمائی فرمائیں!
جواب: 1- واضح رہے کہ قربانی کے گوشت کے سلسلے میں  ذبح کے بعد گوشت سارا کا سارا تقسیم بھی  کیا جاسکتا ہے، اور  سارا  اپنے لیے محفوظ بھی  رکھ  سکتے ہیں،  البتہ افضل یہ  ہے کہ گوشت  کے تین حصے کرکے ایک حصہ غرباء میں تقسیم کردیا جائے،  اور ایک حصہ رشتہ داروں میں تقسیم کردیا جائے، اور ایک حصہ اپنے لیے محفوظ کرلیا جائے؛ لہٰذا بصورتِ مسئولہ  آپ کے  گاؤں والوں کا قربانی کے گوشت کے تین  حصے کرکے ایک حصہ غریبوں کے  لیے مختص کرنا  افضل ہے، اور اس کو  محلے  کی  سطح پر  اکٹھا  بھی کیا جاسکتا ہے ،لیکن پھر  اس صورت میں یہ مستحقین کا حق ہے،  ان پر ہی   تقسیم کیا جانا ضروری ہے ،مستحق غیر مستحق کا مل کر کھانا درست نہیں۔ نیز گاؤں میں قربانی کرنے والے تمام افراد کو اس ترتیب میں شرکت پر مجبور کرنا بھی درست نہیں ہے۔2-  ان کے لیے غریبوں والے حصے کے علاوہ سے انتظام کیا جائے ، اگر انتظام نہ ہوسکے تو  محلے والوں کی اجازت سے ان کو اس حصے میں سے بھی دیا جاسکتا ہے۔" (قَوْلُهُ:  وَيَأْكُلُ غَنِيًّا وَيَدَّخِرُ)؛ لِقَوْلِهِ عَلَيْهِ الصَّلَاةُ وَالسَّلَامُ بَعْدَ النَّهْيِ عَنْ الِادِّخَارِ:  «كُلُوا وَأَطْعِمُوا وَادَّخِرُوا» الْحَدِيثُ رَوَاهُ الشَّيْخَانِ وَأَحْمَدُ.(قَوْلُهُ:  وَنُدِبَ إلَخْ) قَالَ فِي الْبَدَائِعِ: وَالْأَفْضَلُ أَنْ يَتَصَدَّقَ بِالثُّلُثِ وَيَتَّخِذَ الثُّلُثَ ضِيَافَةً لِأَقْرِبَائِهِ وَأَصْدِقَائِهِ وَيَدَّخِرَ الثُّلُثَ؛ وَيُسْتَحَبُّ أَنْ يَأْكُلَ مِنْهَا، وَلَوْ حَبَسَ الْكُلَّ لِنَفْسِهِ جَازَ؛ لِأَنَّ الْقُرْبَةَ فِي الْإِرَاقَةِ وَالتَّصَدُّقِ بِاللَّحْمِ تَطَوُّعٌ. (قَوْلُهُ: وَنُدِبَ تَرْكُهُ) أَيْ تَرْكُ التَّصَدُّقِ الْمَفْهُومِ مِنْ السِّيَاقِ. (قَوْلُهُ: لِذِي عِيَالٍ) غَيْرِ مُوَسَّعِ الْحَالِ بَدَائِعُ."( كتاب الأضحية، ۶ / ۳۲۸، ط: دار الفكر)فقط واللہ اعلم
                                                  
عنوان: جانور کو قبلہ رو ذبح کرنا
سوال: اگر قربانی کے جانور کی گردن ٹانگیں اور ذبح کرنے والے کی چھری قبلہ  رخ نہیں ہو تو کیا قربانی ہو جاتی ہے ؟ اور دعا پڑھنا لازمی ہے یا نہیں؟
جواب: 1- جانور  کو  بوقتِ   ذبح  قبلہ  رو  لٹانا  سنتِ  موٴکدہ  ہے،  قبلہ  کے  علاوہ  کسی  اور  سمت  کی  طرف  رخ  کرکے  ذبح  کرنا  مکروہ  ہے، البتہ ذبیحہ اس صورت میں بھی حلال ہوگا، اگر جانور کو گرا کر قبلہ رخ لٹادیا گیا اور ذبح کرنے کے دوران  وہ اپنے زور کی وجہ سے قبلہ رخ سے ہٹ گیا تو کراہت نہیں ہوگی۔جانور کو معمولی تکلیف کے پیشِ نظر  اسے قبلہ رو  کرنا چھوڑنا نہیں چاہیے۔2-  جانور حلال ہونے کے لیے اللہ کے نام پر ذبح کرنا ضروری ہے، قربانی کی مشہور دعا پڑھنا  جانور کے حلال ہونے کے لیے لازم نہیں ہے،  بلکہ مستحب ہے، صرف  "بسم اللہ اللہ اکبر" پڑھ لینا بھی کافی ہے۔مزید تفصیل کے لیے درج ذیل لنک پر فتویٰ ملاحظہ کیجیے:قربانی کا طریقہ اور مسنون دعائیںقال في الدر (مع الرد کتاب الذبائح: ۹/۴۲۷، ):"وكره ترك التوجه إلی القبلة؛ لمخالفته السنة اهـ".وفي الرد:"(قوله: لمخافته السنة) أي: الموٴکدة؛ لأنه توارثه الناس فیکره ترکه بلا عذر، إتقاني اهـ".وقال في الفتاوی الهندیة (کتاب الذبائح الباب الأول: ۵/۲۸۸ ):"وإذا ذبحها بغیر توجه القبلة حلت ولکن یکره اهـ".وقال في بذل المجهود (کتاب الضحایا، باب ما یستحب في الضحایا: ۴/۷۰) في بیان ذبح أضحیته صلی الله علیه وسلم:”وأخذ الکبش فأضجعه علی الیسار“ و هو الظاهر؛ لأنه أیسر في الذبح اهـ".فقط واللہ اعلم
                                                  
عنوان: بے نمازی مرغی فروش سے مرغی خریدنے کا حکم
سوال: کیا ہم ایسے مرغی فروش سے مرغی خرید سکتے ہیں جو نماز نہ پڑھتا ہو؟
جواب: بے نمازی مرغی فروش اگر اللہ کا نام لے کر شرعی طریقہ سے مرغی کو ذبح کر کے بیچتا ہو تو اس سے مرغی خریدنے کی گنجائش ہے، البتہ اگر قریب میں کوئی نمازی، دین دار مرغی فروش موجود ہو تو اس سے خریداری کو ترجیح دینی چاہیے۔ فقط واللہ اعلم
                                                  
عنوان: قربانی میں ایک حصہ ایک گھر والوں کی طرف سے کافی نہیں
سوال: میرے بڑے بھائی دبئی میں ہوتے ہیں، انہیں وہاں کے کسی شیخ نے یہ بتایا ہے قربانی کے حوالے سے کہ ایک فیملی کا سربراہ ایک حصہ قربانی کرتا ہے تو وہ سارے گھر والوں کی طرف سے ہو جاتا ہے، جب کہ ہم یہاں پر ہر فرد کے حساب قربانی میں حصہ لیتے ہیں!
جواب: ہر صاحبِ نصاب عاقل بالغ مسلمان کے ذمہ  قربانی کرنا واجب ہے، اگر ایک گھر میں متعدد صاحبِ نصاب افراد ہوں تو ایک  قربانی سارے گھر والوں کی طرف سے کافی نہیں ہوگی، بلکہ گھر میں رہنے والے ہر صاحبِ نصاب شخص پر الگ الگ قربانی کرنا لازم ہوگی، کیوں کہ حدیث شریف میں آتا ہے کہ جو شخص صاحبِ حیثیت ہونے کے باوجود قربانی نہ کرے وہ ہماری عید گاہ کے قریب بھی نہ آئے، اس حدیث سے ثابت ہوتا ہے کہ ہر صاحبِ نصاب پر مستقل علیحدہ قربانی کرنا واجب ہے۔ دوسری وجہ یہ بھی ہے کہ قربانی ایک عبادت ہے، لہٰذا دیگر عبادات (نماز ، روزہ، حج، زکاۃ) کی طرح قربانی بھی ہر مکلف کے ذمہ الگ الگ واجب ہوگی۔ اس کے علاوہ رسول اللہ ﷺ کا عمل مبارک بھی یہ تھا کہ آپ ﷺ اپنی قربانی الگ فرمایا کرتے تھے اور ازواجِ مطہرات کی طرف سے الگ قربانی فرمایا کرتے تھے، اور آپ ﷺ کی صاحب زادی حضرت فاطمہ رضی اللہ عنہا کی قربانی مستقل طور پر ہوتی تھی، چنانچہ اس سے بھی پتا چلتا ہے کہ ایک قربانی سارے گھر والوں کی طرف سے کافی نہیں ہے۔باقی ترمذی شریف   میں ایک  روایت میں اس بات کا ذکر ہے کہ حضورِ اقدس ﷺ کے زمانے میں ایک شخص اپنی طرف سے اور اپنے گھر والوں کی طرف سے ایک بکری کی قربانی کرتا تھا اور اسی بکری سے خود بھی کھاتا اور دوسروں کو بھی کھلاتا تھا، چنانچہ اس حدیث کی وجہ سے امام مالک رحمہ اللہ اور امام احمد بن حنبل رحمہ اللہ یہ فرماتے ہیں کہ ایک بکری ایک آدمی کے پورے گھر والوں کی طرف سے کافی ہے، حتیٰ کہ امام مالک رحمہ اللہ فرماتے ہیں کہ اگر ایک گھر میں کئی صاحب نصاب افراد ہوں تو ان میں سے ہر ایک کی طرف سے قربانی کرنے کی ضرورت نہیں ہے، بلکہ اگر ایک بکری کی قربانی کردی جائے تو سب کی طرف سے  کافی ہوجائے گی، بشرطیکہ وہ سب آپس میں رشتہ دار ہوں اور ایک ہی گھر میں رہتے ہوں۔ صورتِ مسئولہ میں اسی وجہ سے  شیخ نے  کہا کہ ایک حصہ کافی ہے۔لیکن امام ابو حنیفہ رحمہ اللہ کے نزدیک یہ حدیث   ثواب میں شرکت پر محمول ہے، یعنی اس حدیث سے یہ بات ثابت ہوتی ہے  کہ اگر کوئی آدمی  اپنی طرف سے ایک بکری کی قربانی کرے اور  اس کے ثواب میں اپنے ساتھ   سارے گھر والوں کو شریک کر لے تو یہ جائز ہے، اس کی نظیر یہ ہے کہ ایک مرتبہ رسول اللہ ﷺ نے ایک مینڈھا اپنی طرف سے قربان فرمایا اور دوسرا مینڈھا قربان کر کے فرمایا: ’’هذا عن من لم یضحّ من أمتي‘‘  یعنی میں یہ قربانی اپنی امت کے ان لوگوں کی طرف سے کر رہا ہوں جو قربانی نہ کرسکیں،  لہٰذا جس طرح  اس حدیث سے یہ مطلب لینا قطعاً درست نہیں ہوگا کہ چوں کہ آپ ﷺ نے اپنی امت کی طرف سے ایک مینڈھا قربان فرمادیا؛ اس لیے اب امت کے ذمے سے قربانی ساقط ہوگئی، بلکہ مطلب یہ ہوگا کہ آپﷺ نے ثواب میں ساری امت کو اپنے ساتھ شریک کرلیا۔ اسی طرح ترمذی شریف میں مذکور حدیث سے بھی یہ مطلب لینا درست نہیں کہ ایک صاحب نصاب آدمی ایک بکری کی قربانی اپنی طرف سے اور  گھر کے دیگر صاحب نصاب افراد کی طرف سے   کرتا تھا اور سب کے ذمہ سے  واجب قربانی  ساقط ہوجاتی تھی، بلکہ  حدیث شریف کا صحیح مطلب یہ ہے کہ  حضور ﷺ کے زمانہ میں غربت عام ہونے کی وجہ سے بعض اوقات ایک گھر کے اندر ایک ہی شخص صاحبِ نصاب ہوتا تھا، اس وجہ سے پورے گھر میں ایک ہی شخص کے ذمہ قربانی واجب ہوتی تھی، باقی لوگوں کے ذمہ صاحبِ نصاب نہ ہونے کی وجہ سے قربانی واجب ہی نہ ہوتی تھی؛ اس لیے پورے گھر میں سے صرف ایک ہی آدمی قربانی کیا کرتا تھا، اور قربانی ملتِ ابراہیمی کی ایسی یاد گار اور عظیم سنت ہے کہ ہر شخص کا جذبہ اس پر عمل کرنے کا ہوتا ہے، اور صحابہ کرام رضی اللہ عنہم ہر نیکی میں ایک دوسرے سے سبقت لے جانے والے تھے، ان میں سے ہر شخص بتکلف قربانی کی کوشش کرتا، اس لیے بتادیا گیا کہ گھر میں اگر ایک فرد صاحبِ حیثیت ہے تو   صرف وہی قربانی کرے، اور اپنے گھر کے تمام افراد کو اس قربانی کے ثواب میں شریک کرلے۔اس کے علاوہ حنفیہ یہ بھی فرماتے ہیں کہ اگر ایک بکری پورے گھر والوں کی طرف سے کافی ہوتی تو جن حدیثوں میں بڑے جانور (گائے، اونٹ، وغیرہ) کو سات کی طرف سے متعین کیا گیا ہے، اس کے کیا معنی ہوں گے؟  کیوں کہ  نصوص کی روشنی میں یہ بات متفق علیہ ہے کہ ایک بکری گائے کے ساتویں حصے کے برابر ہے، لہٰذا اگر ایک گائے میں آٹھ آدمی شریک ہوجائیں تو بمقتضائے تحدید  ’’ البقرة عن سبعة‘‘ کسی کی بھی قربانی جائز نہیں ہوگی، ورنہ تحدید بے کار ہو جائے گی، جب کہ اگر ایک گھر میں مثلاً دس افراد صاحبِ نصاب  ہوں تب بھی ایک بکری گھر کے تمام دس افراد کی طرف سے کافی ہوجائے اور سب کی قربانی ادا ہو جائے تو یہ بات سمجھ سے بالاتر ہے کہ ایک بکری تو دس افراد کی طرف سے کافی ہو جائے اور ایک گائے آٹھ  افراد کی طرف سے کافی نہ ہو، اور اگر یہ کہا جائے کہ گائے کا ساتواں حصہ سارے گھر والوں کی طرف سے کافی ہوجائے گا تو پھر تو ایک گائے کے اندر صرف سات افراد نہیں بلکہ ساٹھ، ستر افراد کی قربانی ہو سکے گی جو کہ واضح طور پر نصوص کے خلاف ہے۔خلاصہ یہ ہے کہ  گھر میں متعدد صاحبِ نصاب افراد ہونے کی صورت میں تمام گھر والوں کی طرف سے ایک قربانی کرنا کافی نہیں ہے، بلکہ گھر کے ہر صاحبِ نصاب فرد پر اپنی  اپنی قربانی کرنا واجب اور لازم ہے، گھر کے کسی ایک فرد کے قربانی کرنے سے باقی افراد  کے ذمہ سے  واجب قربانی ساقط نہیں ہوگی۔سنن الترمذي ت شاكر (4/ 89):"حدثنا قتيبة قال: حدثنا مالك بن أنس، عن أبي الزبير، عن جابر قال: «نحرنا مع رسول الله صلى الله عليه وسلم بالحديبية البدنة عن سبعة، والبقرة عن سبعة». هذا حديث حسن صحيح، والعمل على هذا عند أهل العلم من أصحاب النبي صلى الله عليه وسلم وغيرهم، وهو قول سفيان الثوري، [ص:90] وابن المبارك، والشافعي، وأحمد".سنن الترمذي ت شاكر (4/ 91):"حدثنا يحيى بن موسى قال: حدثنا أبو بكر الحنفي قال: حدثنا الضحاك بن عثمان قال: حدثني عمارة بن عبد الله قال: سمعت عطاء بن يسار يقول: سألت أبا أيوب الأنصاري: كيف كانت الضحايا على عهد رسول الله صلى الله عليه وسلم؟ فقال: «كان الرجل يضحي بالشاة عنه وعن أهل بيته، فيأكلون ويطعمون حتى تباهى الناس، فصارت كما ترى». هذا حديث حسن صحيح، وعمارة بن عبد الله مديني، وقد روى عنه مالك بن أنس، والعمل على هذا عند بعض أهل العلم، وهو قول أحمد، وإسحاق، واحتجا بحديث النبي صلى الله عليه وسلم أنه ضحى بكبش، فقال: «هذا عمن لم يضح من أمتي». وقال بعض أهل العلم: لا تجزي الشاة إلاعن نفس واحدة، وهو قول عبد الله بن المبارك، وغيره من أهل العلم".سنن الترمذي ت شاكر (4/ 100):"عن جابر بن عبد الله قال: شهدت مع النبي صلى الله عليه وسلم الأضحى بالمصلى، فلما قضى خطبته نزل عن منبره، فأتي بكبش، فذبحه رسول الله صلى الله عليه وسلم بيده، وقال: «بسم الله، والله أكبر، هذا عني وعمن لم يضح من أمتي»".سنن ابن ماجه (2/ 1044):"عن أبي هريرة، أن رسول الله صلى الله عليه وسلم قال: «من كان له سعة، ولم يضح، فلا يقربن مصلانا»".سنن ابن ماجه (2/ 1047):عن ابن عباس، قال: «كنا مع رسول الله صلى الله عليه وسلم في سفر، فحضر الأضحى، فاشتركنا في الجزور، عن عشرة، والبقرة، عن سبعة»".سنن ابن ماجه (2/ 1047):" عن أبي هريرة، قال: «ذبح رسول الله صلى الله عليه وسلم، عمن اعتمر من نسائه في حجة الوداع بقرة بينهن»".فقط واللہ اعلم
                                                  
عنوان: فوت شدہ شخص کی طرف سے کی گئی قربانی کے گوشت کا حکم
سوال: کسی فوت شدہ بندے کی طرف سے کی گئی قربانی کا گوشت خود کھا سکتے ہیں اور عزیز واقارب میں بانٹ سکتے ہیں یا سارا ہی غرباء میں تقسیم کرنا چاہیے؟
جواب: میت کی طرف سے قربانی کرنا جائز ہے  اور  اس قربانی کا گوشت کھانا سب کے لیے جائز ہوگا۔ سارا غرباء میں تقسیم کرنا ضروری نہیں، البتہ اگر میت نے اپنی طرف سے قربانی کی وصیت کی ہو اور میت کے مال سے ہی قربانی کی جائے تو اس کا گوشت صدقہ کرنا ہوگا۔فتاوی شامی میں ہے:"من ضحى عن الميت يصنع كما يصنع في أضحية نفسه من التصدق والأكل والأجر للميت والملك للذابح.  قال الصدر: والمختار أنه إن بأمر الميت لايأكل منها وإلا يأكل، بزازية، وسيذكره في النظم."(کتاب الأضحیة ج نمبر ۶ ص نمبر ۳۲۶،ایچ ایم سعید)فقط واللہ اعلم
                                                  
عنوان: ساتویں دن کے بعد عقیقہ کرنے کا حکم
سوال: کیا ساتویں دن کے بعد بھی عقیقہ کر سکتے ہیں ؟
جواب: بچے کی پیدائش پر بطورِ شکرانہ جو قربانی کی جاتی ہے اسے ’’عقیقہ‘‘ کہتے ہیں،عقیقہ کرنا مستحب ہے، عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن ، ورنہ اکیسویں (21) دن کرے،  اس کے بعد عقیقہ کرنا مباح ہے،اگر کرلے تو ادا ہوجاتا ہے،  تاہم جب بھی عقیقہ کرے بہتر یہ ہے پیدائش کے دن  کے حساب سے ساتویں دن کرے۔ لہذا بہتر یہی ہے کہ ساتویں دن ، یا پھر  چودھویں دن، ورنہ اکیسویں دن بچہ یا بچی کا عقیقہ کرلیں۔المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه ". ( المستدرک علی الصحیحین للحاکم(4/ 266) رقم الحدیث: 7595،  کتاب الذبائح، ط: دار الكتب العلمية – بيروت)اعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: ادارۃ القرآن والعلوم الاسلامیہ)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید) فقط واللہ اعلم
                                                  
عنوان: دو بھائیوں کا والدہ مرحومہ کی طرف سے قربانی کرنا
سوال: کیا دو بھائی آپس میں پیسے ملا کر اپنی مرحومہ والدہ کی طرف سے قربانی کر سکتے ہیں؟
جواب: چند افراد مل کر مشترکہ رقم سے کسی میت کے ایصالِ ثواب کے لیے ایک حصہ قربانی کرنا چاہیں تو اس کی صورت یہ ہے کہ سب لوگ اپنے حصے کی رقم کسی ایک کو ہبہ کر دیں اور وہ قربانی کا ایک حصہ اس مرحوم کے نام پر کردے جس کے نام پر سب قربانی کرنا چاہتے ہیں، اس سے قربانی بھی ہوجائے گی اور میت کو ثواب بھی مل جائے گا۔لہذا صورتِ مسئولہ میں دنوں بھائیوں میں سے کوئی ایک بھائی دوسرے بھائی کو قربانی کی رقم ہبہ کر دے اور اسے اس رقم کا مالک بنا دے اور جسے مالک بنایا ہے وہ پھر والدہ کی طرف سے قربانی کر لےتو والدہ کی طرف سے قربانی ادا ہوجائے گی۔(ماخوذ از قربانی کے مسائل کا انسائیکلو پیڈیا ص: ۱۶۸)مفتی اعظم پاکستان حضرت مولانا مفتی محمد شفیع عثمانی صاحب رحمہ اللہ اس طرح کے سوال کے جواب میں تحریر فرماتے ہیں:سوال: کیا فرماتے ہیں علماءِ دین  و مفتیانِ  شرع مبین کہ لوگ ایک سال کے لیے مزدور رکھتے ہیں، اس کی اجرت  کے اندر ایک سال کا کھانا بھی داخل ہے، کیا اس مزدور کو اپنی  قربانی  کے گوشت  سے کھانا کھلانا جائز ہوگا یا نہیں؟یعنی اس کی اجرت  میں جو کھانا دیاجاتا  ہے  اس کھانا کو اپنی قربانی کے گوشت سے  کھلا سکتے ہیں یا  نہ؟2۔ دیگر  یہ ہے کہ محلہ میں بیس یا تیس گھر والوں پر ایک ایک سردار  ہوتے ہیں جس کو ہمارے اصطلاح  میں شماز کہتے ہیں، اب قربانی  کرنے والے لوگ اپنی قربانی  کے گوشت کو تین حصہ کرتے ہیں ایک حصہ خود رکھتے ہیں اور دو حصہ ان شمازیوں کو دیتے ہیں اور اپنی قربانی کو  چھیلنا اور کوٹنا وغیرہ یعنی قصائی  کا کام شمازیوں سے لیتے ہیں اور اگر کوئی شخص کام کرنے کے لیے حاضر نہ ہو تو ان کو سردار  صاحب بہت برا  بھلا کہتے ہیں،  کبھی کبھی ان کو گوشت  کے حصہ سے محروم کیاجاتا ہے،  اور جو لوگ کام کرنے کے لیے حاضر ہوتے ہیں وہ بھی محض  گوشت  کے خیال سے آتے ہیں، کیوں کہ ان کو گوشت  نہ ملے تو ہر گز کام کرنے کے لیے نہیں آئیں گے تو خلاصہ یہ ہے کہ شمازیوں سے قصائی کا کام لے کر ان کو قربانی کے گوشت  دینا  جائز ہوگا یا نہ؟3۔ یہ ہے کہ چھ آدمی  مل  کر ایک  بیل قربانی  کے لیے خریدتے ہیں، اب چھ آدمی چھ حصہ  کو از طرف  خود، ساتواں حصہ کو  چھ آدمی  مل کر حضور ﷺ کے لیے قربانی  دیتے ہیں، اب یہ ساتواں  حصہ قربانی  ہوگی یا نہ؟ ہونے کی صورت  پر باقی چھ  حصہ قربانی میں فتور آئے گا یا نہ؟بینوا توجروا عنداللہ الجلیل ۔جواب 1: بہتر  یہ ہے  کہ قربانی  کے ایام  میں اس کے کھانے میں کچھ زیادتی کردی جائے، تاکہ قربانی  کا گوشت  معاوضہ ملازمت سے زائد ہو جائے ۔2: ظاہر ہے کہ قربانی کا گوشت کسی خدمت کے معاوضہ میں دینا حرام ہے اور جو کسی نے دیا ہے، اس کی قیمت لگا کر صدقہ کرنا واجب ہے۔3: ساتویں حصہ میں کئی آدمیوں  کی شرکت  کی وجہ سے  یہ قربانی ناجائز ہوگئی۔واللہ سبحانہ وتعالیٰ اعلم بندہ محمد شفیع عفااللہ عنہدارالعلوم  کراچی۲۱ /صفر ۱۳۷۸ھبدائع الصنائع میں ہے:"وأما قدره فلايجوز الشاة والمعز إلا عن واحد وإن كانت عظيمةً سمينةً تساوي شاتين مما يجوز أن يضحى بهما؛ لأن القياس في الإبل والبقر أن لا يجوز فيهما الاشتراك؛ لأن القربة في هذا الباب إراقة الدم وأنها لا تحتمل التجزئة؛ لأنها ذبح واحد، وإنما عرفنا جواز ذلك بالخبر، فبقي الأمر في الغنم على أصل القياس. فإن قيل: أليس أنه روي أن رسول الله صلى الله عليه وسلم ضحى بكبشين أملحين أحدهما عن نفسه والآخر عمن لايذبح من أمته، فكيف ضحى بشاة واحدة عن أمته عليه الصلاة والسلام؟ (فالجواب): أنه عليه الصلاة والسلام إنما فعل ذلك لأجل الثواب؛ وهو أنه جعل ثواب تضحيته بشاة واحدة لأمته لا للإجزاء وسقوط التعبد عنهم، ولايجوز بعير واحد ولا بقرة واحدة عن أكثر من سبعة، ويجوز ذلك عن سبعة أو أقل من ذلك، وهذا قول عامة العلماء".(كتاب الأضحية، ۵ / ۷۰، ط: سعید)الدر المختار وحاشية ابن عابدين (رد المحتار) (2/ 595):''الأصل أن كل من أتى بعبادة ما،  له جعل ثوابها لغيره وإن نواها عند الفعل لنفسه؛ لظاهر الأدلة. وأما قوله تعالى :﴿ وَاَنْ لَّيْسَ لِلْاِنْسَانِ اِلَّا مَا سَعٰى﴾ [النجم: 39] أي إلا إذا وهبه له، كما حققه الكمال، أو اللام بمعنى على كما في : ﴿وَلَهُمُ اللَّعْنَةُ﴾ [غافر: 52]، ولقد أفصح الزاهدي عن اعتزاله هنا والله الموفق.(قوله: بعبادة ما) أي سواء كانت صلاةً أو صوماً أو صدقةً أو قراءةً أو ذكراً أو طوافاً أو حجاً أو عمرةً، أو غير ذلك من زيارة قبور الأنبياء عليهم الصلاة والسلام، والشهداءوالأولياء والصالحين، وتكفين الموتى، وجميع أنواع البر، كما في الهندية، ط۔ وقدمنا في الزكاة عن التتارخانية عن المحيط: الأفضل لمن يتصدق نفلاً أن ينوي لجميع المؤمنين والمؤمنات؛ لأنها تصل إليهم ولا ينقص من أجره شيء.'' اه.فقط واللہ اعلم
                                                  
عنوان: عید کے علاوہ  بڑے جانور سے عقیقہ کرنا
سوال: کیا عید کے علاوہ باقی دنوں میں بھی بڑے جانوروں سے عقیقہ کیا جا سکتا ہے؟
جواب: قربانی کے ایام کے  علاوہ باقی ایام میں بھی بڑا جانور (گائے، بیل اونٹ وغیرہ)   لے کر عقیقہ کرنا درست ہے۔ پورا جانور ایک ہی بچے کی طرف سے عقیقہ کرسکتے ہیں یا  ایک گائے یا اونٹ میں  جس طرح  قربانی کے سات  حصے ہوتے ہیں اس طرح سات عقیقے بھی ہوسکتے ہیں۔اعلاءالسنن (117/7):"يصنع بالعقيقة ما يصنع بالأضحى."الجوہرۃ النیرۃ (282/2):"و إن كان أحدهم يريد بنصيبه اللحم فإنه لايجزئ عن الكلّ إجماعًا، وكذا إذا  كان نصيب أحدهم أقلّ من السبع فإنه لايجوز عن الكلّ أيضًا."فتح الباري (9 / 593):"والجمهور على إجزاء الإبل والبقر أيضاً، وفيه حديث عند الطبراني وأبي الشيخ عن أنس رفعه: يعق عنه من الإبل والبقر والغنم. ونص أحمد على اشتراط كاملة. وذكر الرافعي بحثاً أنها تتأدى بالسبع، كما في الأضحية."الدر المختار وحاشية ابن عابدين  (6 / 326):"[تنبيه] قد علم أن الشرط قصد القربة من الكل، وشمل ما لو كان أحدهم مريدا للأضحية عن عامه وأصحابه عن الماضي تجوز الأضحية عنه ونية أصحابه باطلة وصاروا متطوعين، وعليهم التصدق بلحمها وعلى الواحد أيضاً؛ لأن نصيبه شائع، كما في الخانية، وظاهره عدم جواز الأكل منها، تأمل. وشمل ما لو كانت القربة واجبةً على الكل أو البعض اتفقت جهاتها أو لا، كأضحية وإحصار وجزاء صيد وحلق ومتعة وقران خلافاً لزفر؛ لأن المقصود من الكل القربة، وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد."فقط واللہ اعلم
                                                  
عنوان: نذر کے جانور کو تبدیل کرنا
سوال: ایک آدمی نے نذر مانی کہ میرا بیٹا حافظ بنا تومیں اس بیل کو ذبح کروں گا۔اس بیل کو بیچ کر دوسرا خرید کر ذبح کر سکتا ہے؟ یا اسی بیل کو ذبح کرنا ضروری ہے(جبکہ بیٹا حافظ بن گیا ہے)اس بیل سے وہ خود کھا سکتا ہے؟ اگر نہیں تو کیا اس کی بیوی کھا سکتی ہے؟
جواب: صورت مسئولہ میں چونکہ پہلے سے ملکیت میں موجود جانور کو نذر میں ذبح کے لیے متعین کیا تھااس لیے شرط پوری ہونے کی بناء پر مذکورہ  متعین جانور ہی کو ذبح کرنا ہی بہتر ہے ۔البتہ اگر یہ شخص اس جانور کو فروخت کرتاہے تو دوسرا جانور پہلے جانور سے کم قیمت پر نہ خریدیں،اگر دوسرا جانور پہلے جانور سے کم قیمت پر خریداتو اس صورت میں دونوں کی قیمتوں میں جو فرق ہے اس رقم کا صدقہ کرنا لازم ہوگا۔نذر ماننے والا نذر کے جانور سے نہ خود کھاسکتاہے نہ اس کے اہل وعیال ،بلکہ تمام گوشت فقراء پر صدقہ کرنا لازم ہے۔فتاوی ہندیہ میں ہے :" رجل اشترى شاة للأضحية وأوجبها بلسانه ، ثم اشترى أخرى جاز له بيع الأولى في قول أبي حنيفة ومحمد - رحمهما الله تعالى - ، وإن كانت الثانية شرا من الأولى وذبح الثانية فإنه يتصدق بفضل ما بين القيمتين ؛ لأنه لما أوجب الأولى بلسانه فقد جعل مقدار مالية الأولى لله تعالى فلا يكون له أن يستفضل لنفسه شيئا ، ولهذا يلزمه التصدق بالفضل قال بعض مشايخنا : هذا إذا كان الرجل فقيرا فإن كان غنيا فليس عليه أن يتصدق بفضل القيمة ، قال الإمام شمس الأئمة السرخسي الصحيح أن الجواب فيهما على السواء يلزمه التصدق بالفضل غنيا كان أو فقيرا ؛ لأن الأضحية وإن كانت واجبة على الغني في الذمة فإنما يتعين المحل بتعيينه فتعين هذا المحل بقدر المالية لأن التعيين يفيد في ذلك"۔(42/239)البحرالرائق میں ہے :"وإنما وجبت بالنذر فليس لصاحبها أن يأكل منها شيئا ولا أن يطعم غيره من الأغنياء ، سواء كان الناذر غنيا ، أو فقيرا لأن سبيلها التصدق وليس للمتصدق أن يأكل من صدقته ولا أن يطعم الأغنياء"۔(22/66)فتاوی شامی میں ہے :"قوله ( ويأكل من لحم الأضحية إلخ ) هذا في الأضحية الواجبة والسنة سواء إذا لم تكن واجبة بالنذر وإن وجبت به فلا يأكل منها شيئا ولا يطعم غنيا سواء كان الناذر غنيا أو فقيرا لأن سبيلها التصدق وليس للمتصدق ذلك ولو أكل فعليه قيمة ما أكل "۔(6/327)فقط واللہ اعلم
                                                  
عنوان: جانور کو نشے کا انجیکشن لگاکر ذبح کرنا
سوال: کیاجانور کو ذبح کرتے وقت میں قابو کرنے کے لیے نشے کا انجیکشن لگانا  جائز ہے؟
جواب: جانور کو بے ہوش کرکے ذبح کرنے کا طریقہ (مثلًا ذبح سے پہلے پستول سے دماغ میں نشانہ لگاکر یا نشے کا انجیکشن لگاکر ذبح کرنا)   سنت  اور اسلامی تعلیمات کے خلاف ہے، اور اس میں جانور کے حرام ہونے کا ظن غالب ہے، اگر اس ضرب سے یا انجیکشن سے جانور کی ہلاکت یقینی ہوجائے تو جانور حرام ہوجائے گا، اور ہلاکت نہ ہو تو بھی جانور کو نشہ آور اشیاء دینا جائز نہیں ہے؛ اس لیے اس طریقہ سے اجتناب لازم ہے۔امداد الاحکام میں ہے:"السوال:۔ کیا فرماتے ہیں علماء دین ومفتیان شرح متین اس مسئلہ میں کہ غیر قوموں کو مسلمانوں پر ایک بڑا اعتراض گاؤ کُشی، نیز دیگر حلال جانوروں کے متعلق ہے کہ اس کے ذبح میں بلاوجہ ایک جاندار کی ایذا اور تکلیف ہوتی ہے، جو انسانی اخلاق کے خلاف ہے تو کیا اگر اس کے دفعیہ کے لیے اگر کوئی صورت نکالیں اور جانوروں کو کسی دوا وغیرہ سے بے ہوش کرکے ذبح کریں تو آیا جانور کو کسی بے ہوشی لانے والی دوا سے بے ہوش کرنا اور بے ہوشی کی حالت میں ذبح کیا ہوا جانور حلال ہے یا نہیں؟ مدلّل جواب باصواب تحریر کریں۔ فقط والسلام   احقر ابراہیم ابن یوسف سوجھ بکس ۱۷۳       رنگون الجوابغیرقوموں کا یہ اعتراض بالکل غلط ہے۔ تجربہ اور اقوالِ اطبّاء اس پر شاہد ہیں کہ ذبح میں جانور کو بنسبت جان کی بدون ذبح کے بہت کم تکلیف ہوتی ہے۔ دوسرے یہ کہ غیر قوم ذرا ذرا سی بات پر انسان کو قتل سے تو روکتے نہیں اور جانور پر اتنا رحم! یہ کون سا قاعدہ ہے۔ پس مخالفین کے اعتراض سے متاثر ہونا اور اس سے متاثر ہوکر جانور کو ذبح سے پہلے بے ہوش کرنا جائز نہیں۔ یہ جواب تو اس صورت میں ہے جب کہ جانور کو دوا سونگھا کر بے ہوش کیا جائے اور اگر کھانے پینے کی دوا دے کر بے ہوش کیا جاوے تو اس میں دو گناہ ہیں: ایک تأثر من اعتراض المخالفین کا گناہ، دوسرے جانور کو مسکر و مضر کے کھلانے پلانے کا گناہ۔ قال في الدر: "و حرم الانتفاع بھا ولو سقی بھا دوابّ إلی أن قال: ویحرم أکل النبج والحشیشة  والأفیون۔ اھ أي القدر المسکر منها."(ج؍۵،ص؍۴۵۳)اور اگر بے ہوش کرکے کسی نے ذبح کردیا تو ذبیحہ حلال ہوگا، جب کہ شرائطِ ذبح بتمامہا موجود ہوں، مگر کراہت سے خالی نہيں اور اس کا گوشت کھانا جائز ہوگا۔ لیکن ایسے بے ہوش کردہ گائے یا بکری وغیرہ ذبح کرنے سے قربانی کے ادا اور صحیح ہونے میں تامل ہے۔۔۔۔۔۔۔۔۔ الخ حرّرہ الاحقر ظفراحمد عفا اللہ عنہ     از تھانہ بھون ، خانقاہ امدادیہ (امداد الاحكام 4/229).فقط واللہ اعلم
                                                  
عنوان: گھر پر پالے ہوئے قربانی کے جانور کے بالوں کو استعمال کرنے اور فروخت کرنے کاحکم
سوال: قربانی کی نیت سے اگر دنبہ پالیں تو اس کے بال خود استعمال کر سکتے ہیں اور کیا اس کو فروخت کر سکتے ہیں؟
جواب: بصورتِ مسئولہ قربانی کا جانور  اگر پہلےسے پال لیا ہو، اور چارہ وغیرہ گھر پر کھلاتے رہے تو اس جانور کے بال کا استعمال خود کرنا بھی جائز ہے اور ان بالوں کو فروخت کرنا بھی جائز  ہے۔فتاوی ہندیہ میں ہے:"فإن كان يعلفها فما اكتسب من لبنها أو انتفع من روثها فهو له، ولايتصدق بشيء، كذا في محيط السرخسي."(الباب السادس،ج:5،ص:301،ط:مکتبه رشیدیه)فقط والله اعلم
                                                  
عنوان: عقیقہ کا جانور دو جگہوں پر ذبح کرنے کا حکم
سوال: عقیقہ کا جانور دو جگہ ذبح کرسکتے ہیں یا نہیں؟
جواب: عقیقہ کا جانور دو جگہوں پر ذبح کرنے میں کوئی حرج نہیں ہے۔ فقط واللہ اعلم
                                                  
عنوان: حالتِ جنابت میں جانور ذبح کرنا
سوال: حالتِ جنابت میں جانور ذبح کرنا کیسا ہے؟
جواب: فقہاءِ کرام نے جہاں ذبح کرنے کی شرائط کا ذکر فرمایا ہے، وہاں ذبح کرنے والے کا جنابت سے پاک ہونا ذکر نہیں فرمایا، لہٰذا ذبح کرنے والے کا جنابت سے پاک ہونا ضروری نہیں ہے، اگر کسی شخص نے حالتِ جنابت میں بھی جانور ذبح کر لیا تو  اس ذبیحہ کا کھانا حلال ہو گا۔الفقه الإسلامي وأدلته للزحيلي (4/ 2763):"شروط الذابح: مما سبق تعرف شروط الذابح: وهي أن يكون مميزاً عاقلاً، مسلماً أو كتابياً: ذمياً أو حربياً أو من نصارى بني تغلب، قاصداً التذكية، ولو كان مكرهاً على الذبح، ذكراً أو أنثى، طاهراً أو حائضاً أو جنباً، بصيراً أوأعمى، عدلاً أو فاسقاً."فقط والله اعلم
                                                  
عنوان: جانور کے جسم میں دانہ نکلنا عیب ہے یا نہیں؟
سوال: ايك بكرے کے جسم میں پیدائشی طور پر دانه نكلا هوا  ہے،  اس كي قرباني كا حكم كيا هے؟
جواب: بکرے کے جسم میں دانہ نکلنا ایسا عیب نہیں، جس کی بنا پر اس کی قربانی درست نہ ہو، ایسے جانور کی قربانی جائز ہے۔"(ويضحي بالجماء والخصي والثولاء) أي المجنونة (إذا لم يمنعها من السوم والرعي، وإن منعها لا) تجوز التضحية بها (والجرباء السمينة) فلو مهزولة لم يجز، لأن الجرب في اللحم نقص."(الدر المختار، ص: ٦٤٧، دار الكتب العلمية، بيروت) فقط واللہ اعلم
                                                  
عنوان: جس بکرے کا دانت ٹوٹا ہو اس کی قربانی کا حکم
سوال: میں نے  ایک بکرا پالا ہے، لیکن اس کے دانت کبھی نہیں دیکھے، لیکن پھر اچانک سے دیکھاکہ اس کا سامنے کا ایک دانت آدھا ٹوٹ گیا، کیا اس کی قربانی جائز ہے؟
جواب: قربانی صحیح ہونے کی شرط جانور کی عمر کا پورا ہونا ہے، دانت نکلنا ضروری نہیں، لہذا عمر پوری ہونے کی صورت میں اگرچہ دانت نہ نکلے ہوں اور جانور چارا کھا سکتا ہو تب بھی قربانی صحیح ہوگی؛ لہذا اگر بکرا بکری کی عمر ایک سال، گائے بھینس کی عمر دو سال اور اونٹ اونٹنی کی عمر پانچ سال مکمل ہونے کے باوجود دانت نہ نکلے ہوں تو ان کی قربانی صحیح ہوگی، لیکن اس سلسلے میں صرف بائع کی بات کا اعتبار نہیں ہوگا، بلکہ یا تو جانور سامنے پلا ہو اور یقین ہو کہ اس کی عمر مکمل ہوچکی ہے، یا بیچنے والا دیانت دار اور ایسا قابلِ اعتماد ہو جو جھوٹ نہ کہتاہو تو اس کی بات کا اعتبار کیا جاسکتاہے، جہاں شبہ ہو وہاں ایسے جانور کو چھوڑ کر مکمل دانت والے جانور کی قربانی کی جائے۔واضح رہے کہ مذکورہ جواب سامنے کے دانت آنے یا نہ آنے کے اعتبار سے ہے، اگر اتفاقاً کسی جانور کے اکثر دانت ابھی تک آئے ہی نہ ہوں، یا اکثر دانت ٹوٹ چکے ہوں جس کی وجہ سے وہ چارہ نہ کھاسکے تو ایسے جانور کی قربانی درست نہیں ہوگی۔صورتِ مسئولہ میں اگر آپ کے بکرے کی عمر ایک سال مکمل ہوچکی ہے اور وہ چارہ کھا سکتا ہے تو اس کی قربانی درست ہوگی۔ فقط واللہ اعلم
                                                  
عنوان: سینگ کا کور نکل جانے کی صورت میں قربانی کا حکم
سوال: اگر گائے کے سینگ کا اوپر والا وہ کور سا جو ہوتا ہے وہ گر جائے، لیکن نیچے ہڈی ایک دم ٹھیک ٹھاک ہو تو کیا اس جانور سے عیدالاضحی کی قربانی ہو سکتی ہے؟
جواب: اگر کسی جانور کی سینگ کا اوپر والا حصہ ٹوٹ کر گر جائے اور سینگ کی جڑیں مضبوط ہوں، وہ نہ ٹوٹی ہوں تو ایسے جانور کی قربانی کرنا جائز ہے۔ فتاوی ہندیہ میں ہے: "و يجوز بالجماء التي لاقرن لها و كذا مكسورة القرن، كذا في الكافي. وإن بلغ الكسر المشاش لايجزيه، و المشاش رؤس العظام مثل الركبتين و المرفقين، كذا في البدائع".(٥/ ٢٩٧، ط:رشيدية)فقط واللہ اعلم
                                                  
عنوان: عقیقہ کے ساتھ دوسرا بکرا صدقہ کی نیت سے ذبح کرنا
سوال: اگر کوئی اپنی بیٹی کی ولادت پر عقیقہ کے طور پر ایک بکرا ذبح کرنے کے بجائے ایک سے زائد بکرے ذبح کرے۔ اور ایک میں عقیقے کی نیت کرے اور باقی میں صدقہ کی نیت کرے تو اس صورت میں کیا حکم ہے؟ کیا ایسا عقیقہ کرنا جائز ہے؟  یا سنت پر زیادتی لازم آئے گی؟
جواب: اگر کوئی شخص بیٹی کی ولادت پر ایک سے زائد بکرے ذبح کرنے کو لازم سمجھے بغیر ذبح کرتا ہے اور ایک بکرے میں عقیقہ کی نیت کرتا ہے، باقی میں صدقہ کی تو اس میں شرعاً کوئی حرج نہیں، بلکہ اس کو دوہرا اجر ملے گا، ایک عقیقہ کا  اور دوسرا صدقہ کا۔یہ سنت پر زیادتی تب کہلائے گی جب لڑکی کے عقیقے کے لیے ایک بکرے یا بکری سے زیادہ کو ضروری سمجھے، یا بطورِ صدقہ ذبح کو لازم سمجھے یا اس طرح کرنے کو زیادہ فضیلت کا باعث سمجھ کر بتکلف کرتاہے، یا اس کا اہتمام کرتا ہے۔پھر صدقہ کے بکرے  کا گوشت ہر شخص کھا سکتا ہے، خواہ وہ مال دار ہو یا صدقہ دینے والے کا قریبی رشتہ دار ہو۔  البتہ صدقہ کرنے والے کو چاہیے کہ اپنے زیرِ کفالت افراد کو اس صدقہ کی چیز نہ کھلائے نہ خود کھائے، بلکہ ایسی صورت میں زیادہ بہتر یہ ہے کہ کسی مستحق کو دے؛ تاکہ ثواب بھی زیادہ ہو۔اس بات کا سمجھنا بھی ضروری ہے کہ  جانور صدقہ کرنے میں کوئی حرج نہیں، البتہ اگر جانور کے ذبح سے مقصود فقط خون بہانا ہو اور یہ نیت ہو کہ جان کے بدلہ جان چلی جائے یہ درست نہیں۔ البتہ ذبح کرکے اس کا گوشت فقراء ومساکین میں تقسیم کرنامقصود ہو تو یہ درست ہے۔ لیکن صدقہ کی یہ صورت بھی لازم نہیں، لہذا ذبح کے بجائے نقدرقم یا دیگر اشیاء ضرورت فقراء ومساکین کو دینابھی جائز ہے۔مفتی اعظم ہند مفتی کفایت اللہ رحمہ اللہ لکھتے ہیں:"زندہ جانور صدقہ کردینابہتر ہے،شفائے مریض کی غرض سے ذبح کرنا اگر محض لوجہ اللہ(رضائے الہی کے لیے)ہوتومباح تو ہے ، لیکن اصل مقصد بالاراقۃ(خون بہانے سے )صدقہ ہوناچاہیے نہ کہ فدیہ جان بجان۔" (8/252)فقط واللہ اعلم
                                                  
عنوان: والدین کی جانب سے عقیقہ
سوال: اگر کوئی شخص اپنے والدین کی طرف سے عقیقہ کی سنت ادا کرے تو کیا یہ سنت ادا ہوجائے گی؟ اگر ایک گائے کو جو گائے عقیقہ کے لیے خریدی گئی ہے، آٹھ لوگوں کی طرف سے ذبح کیا جاۓ، عقیقہ کی نیت سے تو کیا یہ درست ہوگا؟
جواب: عقیقہ اصل میں  والد کے لیے  مستحب  ہے کہ وہ اپنی اولاد کی جانب سے کرے، اگر بیٹا اپنے والدین کی جانب سے کرنا چاہے جب کہ ان کا عقیقہ نہ ہوا ہو، تو بھی ادا ہو جائے گا۔ نیز آٹھ آدمیوں کی جانب سے ایک گائے میں عقیقہ نہ ہوگا۔ ایک مرد کی طرف سے دو حصے کرنے ہوتے ہیں، اور ایک گائے میں سات حصے ہوتے ہیں۔ اگر استطاعت نہ ہو تو ہر ایک کی طرف سے ایک ہی حصہ کردے، اس طرح سات افراد کا عقیقہ ایک گائے میں ہوسکتا ہے۔"مَنْ وُلِدَ لَهُ وَلَدٌ فَأَحَبَّ أَنْ یَنْسُكَ عَنْهُ فَلْیَنْسُكَ."ترجمہ: جس کے ہاں بچہ پیدا ہو اور وہ اس کی طرف سے نسیکہ (جانور ذبح ) کرنا چاہے تو نسیکہ کرے۔ (سنن أبي داؤد، 28442)اور رسول اللہ صلی اللہ علیہ وآلہ وسلم کا ارشاد ہے:"من ولد له ولد فأحبّ أن ينسك عنه فلينسك عن الغلام شاتين، و عن الجاريه شاة."ترجمہ: ’’جس کے ہاں بچہ پیدا ہو اور اس کی طرف سے ذبح کرنا چاہے تو لڑکے کی طرف سے دو بکریاں اور لڑکی کی طرف سے ایک بکری ذبح کرے۔‘‘ (ابو داؤد، السنن، 3: 107، رقم: 2842، دارالفکر)الدر المختار وحاشية ابن عابدين (رد المحتار) (6/ 336):"يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهبًا ثم يعق عند الحلق عقيقة إباحة على ما في الجامع المحبوبي."فقط واللہ اعلم
                                                  
عنوان: ذبح کے وقت جانور میں کس قدر حیات کا ہونا لازم ہے؟
سوال: ذبح کے وقت جانور میں حیاتِ مستقرہ کا پایا جانا ضروری ہے یا حیاتِ خفیفہ بھی کافی ہے؟
جواب: فقہائے کرام کی تصریحات سے معلوم ہوتا ہے کہ جانور کے حلال ہونے کے لیے ذبح کے وقت مطلق حیات کا پایا جاناکافی ہے، لہذا ذبح کے وقت جانور کا تڑپنا، اضطراب، حرکت کرنا یا اس سے خون کا نکلنا یہ ذبح کے تحقق کے لیے کافی ہے، اور اس صورت میں وہ جانور حلال ہوگا۔الدر المختار شرح تنوير الأبصار في فقه مذهب الإمام أبي حنيفة - (6 / 295):"(وحل) المذبوح (بقطع أي ثلاث منها) إذ للأكثر حكم الكل وهل يكفي قطع أكثر كل منها خلاف وصحح البزازي قطع كل حلقوم ومريء وأكثر ودج وسيجيء أنه يكفي من الحياة قدر ما يبقى في المذبوح."وفیه أیضاً:(6 / 470):"(و) المعتبر (في المتردية وأخواتها) كنطيحة وموقوذة و ما أكل السبع (والمريضة ) مطلق (الحياة وإن قلت) كما أشرنا إليه  (وعليه الفتوى) وتقدم في الذبائح ( فإن تركها ) أي الذكاة ( عمدًا) مع القدرة عليها ( فمات ) حرم كذا يحرم لو عجز عن التذكية في ظاهر الرواية."لسان الحكام - (1 / 382):"و في النوازل: رجل ذبح شاة أو بقرة إن تحركت بعد الذبح وخرج منها دم مسفوح تحل، وكذا إن تحركت ولم يخرج الدم أو خرج الدم ولم تتحرك فإن لم تتحرك ولم يخرج الدم لاتحل هذا اذا لم يعلم حياتها وقت الذبح فإن علمت حلت وإن لم تتحرك."مجمع الأنهر في شرح ملتقى الأبحر(8 / 91):"(ولو ذبح شاة لم تعلم حياتها فتحركت أو خرج منها) أي من الشاة ( دم ) من غير تحرك ( حلت ) أكلها لأن الحركة وخروج الدم لايكونان إلا من الحي وذكر محمد بن مقاتل إن خرج الدم ولم يتحرك لايحل ( وإلا ) أي وإن لم يتحرك أو لم يخرج الدم (فلا) تحل إن لم تعلم حياته وقت الذبح ( وإن علمت ) حياتها وقت الذبح (حلت مطلقًا) أي على كل حال."ملتقى الأبحر - (1 / 242):"ولو ذبح شاة لم تعلم حياتها فتحركت أو خرج منها دم حلت وإلاَّ فلا وإنْ علمت حلت مطلقاً".فقط واللہ اعلم
                                                  
عنوان: عقیقہ کے جانور کی عمر
سوال: عقیقہ کا جانور کس عمر میں ہونا چاہیے؟
جواب: عقیقہ کے لیے جانوروں میں ان شرائط کا ہونا ضرروی ہے جو شرائط قربانی کے جانوروں کے لیے ہیں، یعنی جن جانوروں کی قربانی درست ہے ان سے عقیقہ کرنابھی درست ہے۔ عقیقہ اور قربانی کے لیے جانور اور ان کی عمریں مندرجہ ذیل ہیں:1- بکرا وغیرہ چھوٹا جانور ایک سال کی عمرکاہو۔2- گائے، بیل، بھینس وغیرہ دوسال کی۔3- اونٹ پانچ سال کاہوناضروری ہے۔اگر مذکورہ جانوروں کی عمریں متعینہ عمروں سے کم ہیں تو قربانی اور عقیقہ درست نہیں، البتہ اگر بھیڑ اور دنبہ ایک سال سے کم اور چھ مہینے سے زائد کا ہو مگر اتنا فربہ ہو کہ ایک سال کا معلوم ہوتا ہو تو اس کی قربانی و عقیقہ درست ہے۔ باقی اگر عقیقہ میں ذبح کیے جانے والے بکرے یا بکری کی عمر یقینی طور پر مکمل ایک سال ہو، اور دو دانت نہ آئے ہوں تب بھی عقیقہ درست ہوگا۔ فقط واللہ اعلم
                                                  
عنوان: دو بیٹوں کے عقیقے کرنا
سوال: کیا صرف بکرے قربان کر کے ہی عقیقہ کیا جا سکتا ہے یا بیل گائے میں بھی حصہ ڈالا جاسکتا ہے، جیسا کی قربانی کی جاتی ہے؟ میں اپنے دونوں بیٹوں کا عقیقہ کرنا چاہتا ہوں۔ راہ نمائی درکار ہے!
جواب: لڑکے کے عقیقے میں صاحبِ استطاعت شخص کے لیے  دو بکرے یا بڑے جانور میں دو حصے اور لڑکی کے عقیقے میں ایک بکرا یا بڑے جانور میں ایک حصہ کرنا مسنون ہے، البتہ اگر لڑکے کے عقیقہ میں دو بکرے ذبح کرنے کی گنجائش نہ ہو تو ایک بکرا ذبح کرنا بھی کافی ہوگا۔اور عقیقہ کے لیے جانوروں میں ان شرائط کا ہونا ضرروی ہے جو شرائط قربانی کے جانوروں کے لیے ہیں، یعنی جن جانوروں کی قربانی درست ہے ان سے عقیقہ کرنابھی درست ہے۔ عقیقہ اور قربانی کے لیے جانور اور ان کی عمریں مندرجہ ذیل ہیں:1- بکرا وغیرہ چھوٹا جانور ایک سال کی عمرکا ہو۔2- گائے، بیل بھینس وغیرہ دوسال کی۔3- اونٹ پانچ سال کاہونا ضروری ہے۔اگر مذکورہ جانوروں کی عمریں متعینہ عمروں سے کم ہیں تو قربانی اورعقیقہ درست نہیں، البتہ اگربھیڑ اور دنبہ ایک سال سے کم اور چھ مہینے سے زائد کا ہو، مگر اتنا فربہ ہو کہ ایک سال کا معلوم ہوتا ہو تو اس کی قربانی وعقیقہ درست ہے۔لہذا صورتِ مسئولہ میں آپ  اگر اپنے دو بیٹوں کا عقیقہ کرنا چاہتے ہیں تو جس چیز کے ذریعہ بھی کریں گے تو عقیقہ درست ہو گا۔ المستدرک  میں ہے:" عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا، بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه".(المستدرک علی الصحیحین للحاکم، (4/ 266) رقم الحدیث: 7595،  کتاب الذبائح، ط: دار الكتب العلمية – بيروت)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الأضحیة، ط: سعید)فقط واللہ اعلم
                                                  
عنوان: عقیقہ کا حکم
سوال: ایک غریب آدمی ہے جو دیہاڑی دار مزدور ہے، جس سے بمشکل  گھر کا چولہا چلتا ہے، اب اس کے دو جڑواں بیٹے ہوئے تو کیا عقیقہ اپنی مالی استعداد کے مطابق کرے گا یا ضروری ہے کہ وہ دو بکرے ذبح کرے؟
جواب: لڑکے کی ولادت پر اگر استطاعت ہوتو (ہر ایک لڑکے کی طرف سے ) دوبکرے یا بکریاں ذبح کرنامستحب ہے۔  اور اگر دو کی وسعت نہ ہو تو ایک کا ذبح کرنا بھی کافی ہے، اور اگر اس کی بھی وسعت نہ ہو تو جس قدر ممکن ہو اتنا صدقہ کردیں۔ عقیقہ کرنا واجب یا لازم نہیں۔ (کفایت المفتی 8/242)بعد میں جب بھی استطاعت ہو عقیقے کی نیت سے بکرے ذبح کرسکتاہے، اس سے بھی عقیقہ ادا ہوجائے گا، البتہ جب بھی ذبح کرے پیدائش کے حساب سے ساتویں دن کا لحاظ رکھے، یعنی جس دن بچہ پیدا ہو (مثلاً: جمعے کے دن پیدائش ہو تو) اس سے پچھلا دن (مثلًا جمعرات) ساتواں روز ہوگا۔فقط واللہ اعلم
                                                  
عنوان: گائے کی قربانی میں کتنے حصے کر سکتے ہیں؟
سوال: عقیقہ کے جانور میں کتنے حصہ کر سکتے ہیں اگر گاۓ ہو تو؟
جواب: بڑا جانور قربانی میں ذبح کیا جائے یا عقیقے میں، اس میں سات تک حصوں کی نیت کی جاسکتی ہے، سات سے زیادہ کی اجازت نہیں ہے، لہٰذا اگر عقیقے میں گائے ذبح کر رہے ہیں تو اس میں اختیار ہے، چاہے تو پورا جانور عقیقے کی نیت سے ذبح کردیا جائے، یا لڑکے کے لیے دو حصے اور لڑکی کے لیے ایک حصے کے حساب سے ایک سے زائد بچوں کا عقیقہ کرلیا جائے، یا باقی حصے قربانی کے رکھ لیے جائیں، یا اس میں نفلی صدقے وغیرہ کی نیت کرلی جائے۔ یا پورا جانور ایک ہی بچے یا بچی کی طرف سے بطورِ عقیقہ ذبح کردیا جائے۔ فقط واللہ اعلم
                                                  
عنوان: عمرہ یا طواف کسی زندہ کو بخشنا
سوال: کیا زندہ انسان کو عمرہ کرکے ہدیہ کیا جاسکتا ہے؟ نفلی طواف کسی کے نام  کیا جاسکتاہے؟
جواب: نفلی اعمال کا ثواب جس طرح مردوں کو بخشا جا سکتا ہے، اسی طرح زندوں کو بھی نفلی اعمال کا ثواب بخشا جا سکتا ہے۔ ثواب پہنچانے کے لیے مُردوں کی تخصیص نہیں، رسول اللہ صلی اللہ علیہ وسلم اپنی امت کی طرف سے قربانی فرمایا کرتے تھے اور امت میں زندہ مردے سب شامل ہیں، چناں چہ حدیث شریف میں ہے:سنن ابن ماجه ت الأرنؤوط (4/ 301):"عن عائشة أو عن أبي هريرة: أن رسول الله صلى الله عليه وسلم كان إذا أراد أن يضحي اشترى كبشين عظيمين سمينين أقرنين أملحين موجوءين، فذبح أحدهما عن أمته، لمن شهد لله بالتوحيد، وشهد له بالبلاغ، وذبح الآخر عن محمد وعن آل محمد  صلى الله عليه وسلم."اسی طرح حضرت علی رضی اللہ عنہ بھی رسول اللہ صلی اللہ علیہ وسلم کی طرف سے قربانی فرمایا کرتے تھے:مشكاة المصابيح (1/ 459):"وعن حنش قال: رأيت عليًّا رضي الله عنه يضحي بكبشين فقلت له: ما هذا؟ فقال: إن رسول الله صلى الله عليه وسلم أوصاني أن أضحي عنه فأنا أضحي عنه. رواه أبو داود وروى الترمذي نحوه."اس سے بھی معلوم ہوا کہ اعمال کا ثواب ہدیہ کرنا جائز اور درست ہے۔عمرہ اور نفلی طواف کرکے اس کا ثواب زندوں کو بھی بخشا جاسکتاہے، نیز زندہ اور مردہ کی طرف سے حجِ بدل بھی کیا جاسکتاہے، جیسا کہ بخاری شریف کی روایت سے بھی معلوم ہوتا ہے:"بخاری شریف کی روایت میں ہے کہ ایک عورت حجۃ الوداع کے موقع پر رسول اللہ ﷺ کے پاس مسئلہ پوچھنے کے لیے آئیں، اس نے پوچھا کہ اے اللہ کے رسول! میرے والد اتنے ضعیف اور کمزور ہو چکے ہیں کہ سواری پر بیٹھے کی بھی ہمت و طاقت نہیں رکھتے، جب کہ حج اُن پر فرض ہے، کیا میں اپنے والد کی طرف سے حج کر سکتی ہوں؟ رسول اللہﷺ نے فرمایا: جی ہاں! آپ کر سکتی ہیں۔"صحيح البخاري (3/ 18):'' عن عبد الله بن عباس رضي الله عنهما، قال: كان الفضل رديف النبي صلى الله عليه وسلم، فجاءت امرأة من خثعم، فجعل الفضل ينظر إليها وتنظر إليه، فجعل النبي صلى الله عليه وسلم يصرف وجه الفضل إلى الشق الآخر، فقالت: إن فريضة الله أدركت أبي شيخًا كبيرًا لايثبت على الراحلة، أفأحج عنه؟ قال: «نعم» وذلك في حجة الوداع."ان تمام دلائل سے یہ بات واضح ہو گئی کہ اعمال کا ثواب زندہ و مردوں سب کے لیے  درست ہے اور یہ حکم احادیث سے ثابت شدہ ہے۔"فإن من صام أو صلى أو تصدق وجعل ثوابه لغيره من الأموات والأحياء جاز، ويصل ثوابها إليهم عند أهل السنة والجماعة، كذا في البدائع۔ وبهذا علم أنه لا فرق بين أن يكون المجعول له ميتا أو حيًّا." (البحر الرائق، 3/63)(کفایت المفتی 4/140-آپ کے مسائل اور ان کا حل4/425)فقط واللہ اعلم
                                                  
عنوان: عقيقہ كا جانور كتنا بڑا ہونا چاہیے؟
سوال: عقيقہ كا جانور كتنا بڑا ہونا چاہیے؟
جواب: عقیقہ میں صرف اسی جانور کو ذبح کیا جاسکتا ہے جو قربانی کے قابل ہو۔ بکرا، بکری، دنبہ، بھیڑ پورے ایک سال یا اس سے بڑے ہوں، گائے، بیل، بھینس، بھینسا پورے دو سال یا اس سے بڑے ہوں اور اونٹ، اونٹنی پورے پانچ سال یا اس سے بڑے ہوں۔ البتہ کسی دنبہ یا بھیڑ کی عمر ایک سال سے کم ہو لیکن چھ ماہ سے زائد ہو اور وہ جسامت میں پورے سال والے جانوروں کی طرح نظر آتا ہو تو اس کی قربانی اور عقیقہ بھی درست ہے۔ واضح رہے کہ بڑے جانور جیسے گائے، اونٹ وغیرہ میں سات حصے قربانی یا عقیقہ کے کرسکتے ہیں۔ اور چھوٹے جانور جیسے بکرا، دنبہ وغیرہ میں صرف ایک ہی حصہ قربانی یا عقیقہ کرسکتے ہیں۔الدر المختار و حاشية ابن عابدين (رد المحتار) (ج:6، ص:336، ط: دار الفكر-بيروت):’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضة أو ذهبا ثم يعق عند الحلق عقيقة إباحة على ما في الجامع المحبوبي، أو تطوعا على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئا أو طبخه بحموضة أو بدونها مع كسر عظمها أو لا واتخاذ دعوة أو لا، وبه قال مالك. وسنّها الشافعي وأحمد سنة مؤكدة شاتان عن الغلام وشاة عن الجارية غرر الأفكار ملخصًا، والله تعالى أعلم.‘‘الفتاوى الهندية (ج:5، ص:297، ط: دار الفكر):’’(وأما سنه) فلايجوز شيء مما ذكرنا من الإبل والبقر والغنم عن الأضحية إلا الثني من كل جنس وإلا الجذع من الضأن خاصة إذا كان عظيما، وأما معاني هذه الأسماء فقد ذكر القدوري أن الفقهاء قالوا: الجذع من الغنم ابن ستة أشهر والثني ابن سنة والجذع من البقر ابن سنة والثني منه ابن سنتين والجذع من الإبل ابن أربع سنين والثني ابن خمس، وتقدير هذه الأسنان بما قلنا يمنع النقصان، ولايمنع الزيادة، حتى لو ضحى بأقل من ذلك شيئا لا يجوز، ولو ضحى بأكثر من ذلك شيئًا يجوز ويكون أفضل، ولايجوز في الأضحية حمل ولا جدي ولا عجول ولا فصيل.‘‘فقط و الله أعلم
                                                  
عنوان: قاتل کے ساتھ اجتماعی قربانی کرنا
سوال: قاتل کے ساتھ اجتماعی قربانی کرنا کیسا ہے؟
جواب: اجتماعی قربانی میں اس بات کا لحاظ رکھنا ضروری ہے کہ حصہ داروں میں سے کوئی شریک حرام آمدنی والا نہ ہو، اگر شرکاء میں سے کسی شریک کی کل آمدنی یا اکثر آمدنی حرام ہو تو ایسے شخص کی شرکت کے ساتھ قربانی درست نہ ہو گی،  البتہ شرکاء میں سے اگر کوئی شریک فاسق ہو تو ایسے شخص کی شرکت کی وجہ سے قربانی خراب نہ ہو گی، قربانی درست ہو جائے گی، لہٰذا اگر قربانی کے بڑے جانور کے شرکاء میں سے کوئی قاتل ہو تو اس کی شرکت کی وجہ سے باقی حصہ داروں کی قربانی خراب نہیں ہوگی، البتہ قربانی کرنے والے کو چاہیے کہ نیک صالح شرکاء کے ساتھ قربانی کرے۔ فتاوی ہندیہ میں ہے :"وإن كان كل واحد منهم صبياً أو كان شريك السبع من يريد اللحم أو كان نصرانياً ونحو ذلك لايجوز للآخرين أيضاً، كذا في السراجية. ولو كان أحد الشركاء ذمياً كتابياً أو غير كتابي وهو يريد اللحم أو يريد القربة في دينه لم يجزئهم عندنا؛ لأن الكافر لايتحقق منه القربة، فكانت نيته ملحقةً بالعدم، فكأنه يريد اللحم، والمسلم لو أراد اللحم لايجوز عندنا". (۵ / ۳۰۴، رشیدیہ)شامی میں ہے :"قال في المنح هناك: وعن عبد الله بن محمد بن أسلم السمرقندي وكان من كبار علماء سمرقند أنه لايحل له أن ينتفع بشيء منه بوجه من الوجوه وإن أذن له الراهن؛ لأنه أذن له في الربا؛ لأنه يستوفي دينه كاملاً فتبقى له المنفعة فضلاً؛ فتكون رباً، وهذا أمر عظيم، قلت: وهذا مخالف لعامة المعتبرات من أنه يحل بالإذن إلا أن يحمل على الديانة، وما في المعتبرات على الحكم ، ثم رأيت في جواهر الفتاوى: إذا كان مشروطاً صار قرضاً فيه منفعة وهو رباً، وإلا فلا بأس به ا هـ ما في المنح ملخصاً، وتعقبه الحموي بأن ما كان رباً لايظهر فيه فرق بين الديانة والقضاء على أنه لا حاجة إلى التوفيق بعد أن الفتوى على ما تقدم أي من أنه يباح ، قلت: وما في الجواهر يفيد توفيقاً آخر يحمل ما في المعتبرات على غير المشروط وما مر على المشروط، وهو أولى من إبقاء التنافي ويؤيده ما ذكروه فيما لو أهدى المستقرض للمقرض إن كانت بشرط كره وإلا فلا، وأفتى في الخيرية فيمن رهن شجر الزيتون على أن يأكل المرتهن ثمرته نظير صبره بالدين بأنه يضمن". (۵ / ۱۶۶، سعید)فقط والله اعلم
                                                  
عنوان: کیا قربانی کرنے والا ضرورت پڑنے پر جسم کے زائد بال ہٹا سکتا ہے؟
سوال: سستی کی وجہ سے میں اپنے جسم کی صفائی نہ کر سکا اور میں نے قربانی کی بھی نیت کی ہوئی ہے، کیا میں اپنے جسم کی صفائی کر سکتا ہوں؟
جواب: جس شخص کا قربانی کا ارادہ ہو ، اس کے لیے ذوالحجہ کا چاند نظر آنے کے بعد قربانی تک جسم کے زائد بال  نہ ہٹانا اور ناخن نہ تراشنا مستحب ہے، واجب نہیں، اگر آپ کو اس کی ضرورت محسوس ہو تو جسم کی صفائی کرسکتے ہیں۔ "عَنْ عَمْرِو بْنِ مُسْلِمٍ أَنَّهُ قَالَ : أَخْبَرَنِي ابْنُ الْمُسَيَّبِ ، أَنَّ أُمَّ سَلَمَةَ زَوْجَ النَّبِيِّ صَلَّى اللَّهُ عَلَيْهِ وَسَلَّمَ أَخْبَرَتْهُ، أَنَّ رَسُولَ اللَّهِ صَلَّى اللَّهُ عَلَيْهِ وَسَلَّمَ قَالَ : " مَنْ أَرَادَ أَنْ يُضَحِّيَ فَلَايَقْلِمْ مِنْ أَظْفَارِهِ، وَلَا يَحْلِقْ شَيْئًا مِنْ شَعْرِهِ فِي عَشْرِ الْأُوَلِ مِنْ ذِي الْحِجَّةِ ".(سنن النسائي ، كتاب الضحايا، رقم الحديث: ٤٣٦٢) العرف الشذی  میں ہے:"و مسألة حديث الباب مستحبة،  و الغرض التشاكل بالحجاج."(ج:1،ص:278،ط:ایچ ایم سعید)فقط واللہ اعلم
                                                  
عنوان: بچپن میں عقیقہ نہ کیے جانے کی صورت میں جوانی میں عقیقہ کا حکم
سوال: اگر پیدائش پر عقیقہ نہ کیا گیا ہو تو بعد میں نوجوانی کے وقت کے لیے کیا حکم ہے؟
جواب: عقیقہ کا مستحب وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودہویں (14)  دن، ورنہ اکیسویں (۲۱) دن کرے،  اس کے بعد عقیقہ کرنا مباح ہے، اگر کرلے تو ادا ہوجاتا ہے،  تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے، اگر بچپن میں عقیقہ نہ ہوا تو بڑی عمر میں اپنا عقیقہ خود بھی کیا جاسکتا ہے، عقیقہ ادا ہوجائے گا، اگرچہ مستحب وقت کی فضیلت حاصل نہیں ہوگی۔   ’’ مصنف ابن أبي شیبة ‘‘ :"عن محمد [ابن سیرین] قال : ’’ لو أعلم أنه لم یعقّ عني لعققتُ عن نفسي ‘‘. (۱۲/۳۱۹ ، حدیث :۲۴۷۱۸ ، کتاب العقیقة، ط : المجلس العلمي أفریقا) ’’ إعلاء السنن ‘‘ :"عن الحسن البصري : ’’ إذا لم یعق عنك فعقّ عن نفسك، وإن کنت رجلاً ‘‘.(۱۷/۱۳۴، باب أفضلیة ذبح الشاة في العقیقة، تحت حدیث :۵۵۱۴ ، بیروت)فقط واللہ اعلم
                                                  
عنوان: برائلر مرغ سے عقیقہ کرنا
سوال: میں اپنے بچے کا عقیقہ کرنے لگا ہوں، لیکن کیا کسی بڑے جانور کی بجائے اس کو برائلر مرغ کے ساتھ سر انجام دے سکتا ہوں؛ کیوں کہ لوگوں سے سنا ہے کہ مرغ سے نہیں ہو سکتا؟
جواب: بصورتِ مسئولہ برائلر مرغی سے عقیقہ کرنا درست نہیں ہے، چاہے جتنی مرغیاں ذبح کی جائیں اس سے عقیقہ کی سنت ادا نہیں ہوگی، عقیقہ صرف ان ہی جانوروں سے کیا جاسکتاہے جن کی قربانی درست ہے، نیز عقیقہ کے جانور کی وہی شرائط ہیں جو قربانی کے جانور کی ہیں، یعنی بکرے کی عمر سال بھر مکمل ہونا ضروری ہے، اور اگر گائے کو ذبح کرنا ہو تو اس کی عمر دو سال مکمل ہونا ضروری ہے۔واضح رہے کہ ’’عقیقہ‘‘ مستحب ہے، ضروری نہیں ہے، اگر گنجائش ہو تو کرلینا چاہیے، گنجائش نہ ہو تو اسے مؤخر بھی کیا جاسکتاہے، اور عقیقہ کا مستحب وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن، ورنہ اکیسویں (۲۱) دن کرے،  اس کے بعد عقیقہ کرنا مباح ہے، اگر کرلے تو ادا ہوجاتا ہے،  تاہم جب بھی عقیقہ کرے،  بہتر یہ ہے کہ پیدائش کے دن  کے حساب سے ساتویں دن کرے۔ المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه".(المستدرك علی الصحیحین للحاکم، (4/ 266) رقم الحدیث: 7595،  کتاب الذبائح، ط: دار الكتب العلمية – بيروت) فقط واللہ اعلم
                                                  
عنوان: ’’ایئر گن‘‘ (Air Gun) سے شکار کرنے اور اس شکار کو کھانے کا حکم
سوال: پرندوں اور جانوروں کا ایئرگن سے شکار کرنا اور ایئر گن سے شکار کیے ہوئے پرندے یا جانور کا گوشت کھانے کا حکم؟
جواب: ’’ایئر گن‘‘ (Air Gun) ایک خاص قسم کی بندوق ہے جو کسی آتش گیر مادے کے بغیر محض ہوا اور مختلف قسم کی گیس کے دباؤ  کے ذریعہ گولیوں کو پھینکتی ہے، اس   ’’ایئر گن‘‘ (Air Gun) سے شکار کرنے کا حکم بھی عام بندوق سے شکار کرنے والا ہی ہے یعنی ’’ایئر گن‘‘ (Air Gun)  کی گولی سے کیا ہوا شکار  اگر ذبح سے پہلے مرجائے تو اس کا کھانا جائز نہیں ہوگا، اور اگر گولی سے شکار کرنے کے بعد جانور کو زندہ زخمی حالت میں پالیا اور پھر اس کو  اللہ کا نام لے کر  ذبح کردیا جائے تو اس کو  کھانا جائز ہوگا ؛  لہٰذا بسم اللہ پڑھ کر چھوڑی ہوئی گولی سے کیا ہوا شکار ذبح سے قبل مر جائے تو اس کا کھانا جائز نہیں ہے۔یہ حکم عام گولیوں کا ہے، البتہ اگر ’’ایئر گن‘‘ (Air Gun) کی گولی محدد (نوک دار ہونے کے ساتھ دھاری دار بھی ہو) ہو تو ایسی گولی کا شکار حلال ہوگا، لہذا اس پر اگر  اللہ کانام لے کر جانور پر فائر کیا جائے اور گولی لگنے کے بعد  اس جانور پر قابو پانے سے پہلے ہی وہ مرجائے تو اس شکار کا کھانا درست ہوگا۔ (کشف الباری 4/263)الدر المختار وحاشية ابن عابدين (رد المحتار) (6/ 471)"(أو بندقة ثقيلة ذات حدة)؛ لقتلها بالثقل لا بالحد، ولو كانت خفيفةً بها حدة حل؛ لقتلها بالجرح.(قوله: أو بندقة) بضم الباء والدال: طينة مدورة يرمى بها (قوله: ولو كانت خفيفةً) يشير إلى أن الثقيلة لا تحل وإن جرحت. قال قاضي خان: لا يحل صيد البندقة والحجر والمعراض والعصا وما أشبه ذلك وإن جرح؛ لأنه لايخرق إلا أن يكون شيء من ذلك قد حدده وطوله كالسهم وأمكن أن يرمي به؛ فإن كان كذلك وخرقه بحده حل أكله، فأما الجرح الذي يدق في الباطن ولا يخرق في الظاهر لا يحل؛ لأنه لا يحصل به إنهار الدم، ومثقل الحديد وغير الحديد سواء، إن خزق حل وإلا فلا اهـ.والخزق بالخاء والزاي المعجمتين: النفاذ. قال في المغرب: والسين لغة والراء خطأ: وفي المعراج عن المبسوط: بالزاي يستعمل في الحيوان؛ وبالراء في الثوب. وفي التبيين: والأصل أن الموت إذا حصل بالجرح بيقين حل؛ وإن بالثقل أوشك فيه فلا يحل حتما أو احتياطاً اهـ. ولا يخفى أن الجرح بالرصاص إنما هو بالإحراق  والثقل بواسطة اندفاعه العنيف إذا ليس له حد فلا يحل. وبه أفتى ابن نجيم."فقط واللہ اعلم
                                                  
عنوان: عقیقہ کے جانور کے لیے قربانی کے جانور والی عمر ہونا لازم ہے
سوال: قربانی کے جانوروں کی جو عمریں متعین ہیں، تو آیا عقیقہ میں بھی وہی عمریں ہونا لازمی ہے جانوروں کی؟
جواب: عقیقہ کے جانور کی بھی وہی شرائط ہیں جو قربانی کے جانور کی ہیں، لہٰذا عمر کے اعتبار سے بھی قربانی کے جانور کی شرط ملحوظ رکھنا ضروری ہے، یعنی بکری، بکرے، دنبہ اور بھیڑ کے لیے کم از کم ایک سال کی عمر کا ہونا ضروری ہے۔  البتہ اگر دنبہ، بھیڑ پورے سال کا نہ ہو، لیکن اتنا توانا اور صحت مند ہو کہ سال بھر کے دنبہ اور بھیڑوں کے ساتھ کھڑا کیا جائے تو یہ ان سے چھوٹا نظر نہ آئے تو اس کی قربانی بھی عقیقہ کے لیے جائز ہے۔فتاوی شامی میں ہے:         "ثم یعق عند الحلق عقیقة ... وهي شاة تصلح للأضحیة."(الدر المختار مع شرحہ رد المحتار، ج:۶، ص:۳۳۶، ط:سعید)                              فقط واللہ اعلم
                                                  
عنوان: شکار کے بعد جانور کو ذبح کرنے کا حکم
سوال: حلال اور حرام جانور کا شکار کرنے کے بعد اگر جانور مر جائے تو کیا اس جانور کو ذبح کر کے کھا سکتے ہیں؟
جواب: جس جانور کا حرام ہونا قرآن و حدیث سے ثابت ہے اس کا کھانا حلال نہیں ہے، خواہ شکار کیا جائے یا کسی دوسری طرح اس کو حاصل کیا جائے۔اور جو جانور حلال ہیں اگر ان کو شکار کیا جائے، پھر اگر وہ ایسی حالت میں مل جائے کہ اس میں زندگی باقی ہو اور اس  کو ذبح کرنا ممکن ہو  تو ایسی حالت میں اس کا ذبح کرنا ضروری ہے، اگر ذبح نہ کیا تو اس کا کھانا حلال نہ ہو گا، اور اگر ذبح کرنا ممکن نہ ہو تو بغیر ذبح کے اس کا کھانا حلال ہو گا بشرطیکہ دھاری دار آلے سے اس کا شکار کیا گیا ہو اور تیر وغیرہ پھینکتے ہوئے بسم اللہ پڑھی جائے۔ بدائع الصنائع في ترتيب الشرائع (5/ 51):"وقال أصحابنا - رحمهم الله -: لو جرحه السهم أو الكلب فأدركه لكن لم يأخذه حتى مات فإن كان في وقت لو أخذه يمكنه ذبحه فلم يأخذه حتى مات لم يؤكل؛ لأن الذبح صار مقدورًا عليه فخرج الجرح من أن يكون ذكاةً، وإن كان لايمكنه ذبحه أكل". فقط واللہ اعلم
                                                  
عنوان: کیا مسجد میں جنازہ ادا کیا جاسکتا ہے؟
سوال: کیا مسجد میں جنازہ ادا کیا جاسکتا ہے؟
جواب: کسی معتبر عذر کے بغیر مسجد میں جنازے کی نماز اداکرنا مکروہ ہے، رسول اللہ صلی اللہ علیہ وسلم اور صحابہ کرام رضوان اللہ علیہم اجمعین کا معمول یہی تھا کہ نمازِ جنازہ مسجد سے باہر کھلی جگہ میں ادا فرماتے تھے۔ البتہ اگر کوئی عذر ہو، مثلاً شدید بارش ہو اور کوئی متبادل جگہ موجود نہ ہو تو اس صورت میں مسجد میں نماز جنازہ ادا کی جاسکتی ہے۔حدیث شریف میں ہے :                  "(مَنْ صَلَّى عَلَى جَنَازَةٍ فِي الْمَسْجِدِ فَلَا شَيْءَ عَلَيْهِ)".  (سنن ابی داود :101/2،ط:رحمانیة)                      فتاوی ہندیہ میں ہے:                 "وصلاة الجنازة في المسجد الذي تقام فیه الجماعة مکروهة، ولاتكرہ بعذر المطر ونحوہ."(ج:1،ص:165،ط:رشیدیة)                    فقط واللہ اعلم
                                                  
عنوان: ایک لڑکے اور تین لڑکیوں کے عقیقہ کے لیے بڑا جانور ذبح کرنا
سوال: اگر عقیقہ میں بڑا جانور ذبح  کیا جاۓتو اس کی ترتیب کیا ہو گی؟  مثلاً ایک لڑکا اور تین لڑکیاں ہیں، اگر لڑکے کے دو حصے اورلڑکیوں کے تین حصے کریں تو باقی دو حصوں میں کیا نیت کریں؟
جواب: اگر ایک لڑکے اور تین لڑکیوں کا عقیقہ کرنا ہو اور اس کے لیے بڑا جانور ذبح کرنا ہو،  جو کہ پانچ حصے بنتے ہیں تو پوری گائے کے پانچ حصے ہی بنائے جا سکتے ہیں اور پانچ حصوں سے سب کا عقیقہ درست ہو جائے گا،  گائے کے سات حصے بنانا ضروری نہیں، بڑئے جانور میں سات حصے ہونے کا مطلب یہ ہے کہ سات سے زیادہ حصے نہ بنائے جائیں۔مجمع الأنهر في شرح ملتقى الأبحر (2/ 517):"(ويجوز اشتراك أقل من سبعة ولو) كانت البدنة بين (اثنين) نصفين في الأصح قال العيني في شرح الكنز وتجوز عن ستة أو خمسة أو أربعة أو ثلاثة ذكره محمد في الأصل؛ لأنه لما جاز عن السبعة فعن دونه أولى."فقط واللہ اعلم
                                                  
عنوان: تہجد کی نماز کا طریقہ
سوال: تہجد کی نماز عام نوافل  کی طرح ہے یا اس کا کوئی مخصوص طریقہ ہے؟
جواب: تہجد کی نماز کا طریقہ وہی ہے جو عام نفل نماز کا ہے، اس کا الگ سے شریعت میں کوئی خاص طریقہ مقرر نہیں ہے، البتہ تہجد رات کے آخری پہر میں پڑھنا افضل ہے، اور تہجد   کی نماز میں افضل یہ ہے کہ آٹھ رکعت چار سلام کے ساتھ پڑھی جائیں، یعنی دو، دو رکعت کرکے پڑھی جائیں، اور ممکن ہو تو قدرے طویل تلاوت کی جائے۔ فقط واللہ اعلم
                                                  
عنوان: قربانی کے جانور کی عمر اور دانت
سوال: ہمارے ہاں کچھ لوگوں میں یہ بحث چل رہی ہے کہ قربانی کے جانور کا دوندہ ہونا ضروری ہے، کچھ لوگوں کا کہنا ہے کہ ایک سال کا ہونا ضروری ہے۔
جواب: شریعتِ مطہرہ میں قربانی کے جانور کی قربانی درست ہونے کے لیے ان کے لیے ایک خاص عمر کی تعیین ہے، یعنی بکرا، بکری  وغیرہ کی عمر ایک سال، گائے، بھینس وغیرہ کی دو سال، اور اونٹ، اونٹنی کی عمر پانچ سال پورا ہونا ضروری ہے، دنبہ اور بھیڑ  وغیرہ  اگر چھ ماہ  کا ہوجائے، لیکن وہ صحت اور فربہ ہونے میں سال بھر کا معلوم ہوتا ہو تو اس کی قربانی بھی درست ہوگی۔  اگر یقینی طور پر معلوم ہو کہ ان جانوروں کی اتنی عمریں ہوگئی ہیں (مثلاً: جانور کو اپنے سامنے پلتا بڑھتا دیکھا ہو اور ان کی عمر بھی معلوم ہو) تو ان کی قربانی درست ہے، پکے دانت نکلنا ضروری نہیں،  بلکہ مدت پوری ہونا شرط ہے۔  آج کل چوں کہ فساد کا غلبہ ہے؛ اس لیے صرف بیوپاروی کی بات پر اعتماد نہیں کیا جاسکتا، لہٰذا احتیاطاً دانت کو عمر معلوم کرنے کے لیے علامت کے طور پر مقرر کیا گیا ہے، دانتوں کی علامت ایسی ہے کہ اس میں کم عمر کا جانور نہیں آسکتا، ہاں زیادہ عمر کا آنا ممکن ہے، یعنی تجربے سے یہ بات ثابت ہے کہ مطلوبہ عمر سے پہلے جانور کے دو دانت نہیں نکلتے۔ملحوظ رہے کہ ہر جانور کے لیے ایک سال ہونا کافی نہیں ہے، بلکہ یہ حکم صرف قربانی کے چھوٹے جانور کے لیے ہے۔الفتاوى الهندية (5/ 297):"(وأما سنّه) فلايجوز شيء مما ذكرنا من الإبل و البقر و الغنم عن الأضحية إلا الثني من كل جنس و إلا الجذع من الضأن خاصةً إذا كان عظيماً، وأما معاني هذه الأسماء فقد ذكر القدوري: أن الفقهاء قالوا: الجذع من الغنم ابن ستة أشهر، والثني ابن سنة. والجذع من البقر ابن سنة، والثني منه ابن سنتين. والجذع من الإبل ابن أربع سنين، والثني ابن خمس. وتقدير هذه الأسنان بما قلنا: يمنع النقصان، و لايمنع الزيادة، حتى لو ضحى بأقل من ذلك شيئاً لايجوز، ولو ضحى بأكثر من ذلك شيئاً يجوز ويكون أفضل".فقط واللہ اعلم
                                                  
عنوان: مغرب کے بعد ولادت کی صورت میں عقیقہ کس دن کیا جائے؟
سوال: ایک صاحب کا بیٹا پیر کے روز رات ساڑھے 8 بجے پیدا ہوا۔ آیا پہلا روز پیدائش کا پیر ہی کہلائے گا یا منگل؟عقیقے کے لیے  ساتواں دن پیر کے حساب سے شمار کیا جائے یا منگل سے؟
جواب: عقیقہ کے دنوں میں دن سے مراد شرعی دن ہے،  اور شرعی دن صبح صادق سے غروبِ آفتاب تک ہوتا ہے، اور ہر  رات، آنے والے دن میں شامل ہے، اس اعتبار سے سورج غروب ہونے کے بعد بچہ پیدا ہوا تو آنے والا بعد کا دن اس کی ولادت کا دن شمار ہوگا۔  لہذا صورتِ مسئولہ میں  جب  بچہ کی ولادت مغرب کے بعد ہوئی ہے تو اگلے ہفتہ اس ولادت کے دن سے پہلے والا دن اس کا ساتواں دن ہوگا، مثلاً اگر بچہ کی ولادت  پیر کے دن سورج غروب ہونے کے بعد رات 8 بجے ہوئی ہے  تو وہ رات منگل  کی رات شمار ہوگی، اور اس بچہ کی ولادت کا پہلا دن منگل کا دن کہلائے گا، اور آئندہ  پیر کا دن  اس کا ساتواں دن شمار ہوگا، اس میں عقیقہ کرنا مستحب ہوگا۔ فقط واللہ اعلم
                                                  
عنوان: لڑکے کے عقیقہ میں ایک بکرا ذبح کرنا
سوال: لڑکے کے عقیقے میں ایک بکرا ذبح کرنا کیسا ہے؟
جواب: لڑکے کی ولادت پر اگر استطاعت ہو تو  دوبکرے یا بکریاں (دو دنبے) ذبح کرنامستحب ہے۔  اور اگر دو کی وسعت نہ ہو تو ایک کاذبح کرنا بھی کافی ہے۔ (کفایت المفتی 8/242) فقط واللہ اعلم
                                                  
عنوان: عقیقہ میں بچہ کے بال حلق کرنے کا کیا طریقہ ہے؟
سوال: بچے کی پیدائش کے ساتویں دن بچے کے سر کے بال اتارنے کا سنت طریقہ کیا ہے؟
جواب: عقیقہ کے موقع پر بچہ کے بال صاف کرنے کا کوئی مخصوص طریقہ احادیث میں منقول نہیں کہ اسے سنت قرار دیا جائے، اور اس کے علاوہ دیگر طریقوں کو غیر مسنون قرار دیا جائے۔نیز پہلے ذبح پھر بال مونڈنا،  یا پہلے  بال مونڈنا پھر ذبح کرنا، یا ایک ہی وقت میں دونوں عمل کرنا سب جائز ہے، البتہ  بال ذبح کے بعد مونڈوانا بہتر ہے۔نیز بچہ کے بال مونڈوانے  کے  بعد اس کے وزن کے بقدر چاندی صدقہ کردی جائے اور  بالوں کو کسی ایسی جگہ دفن کردیا جائے جہاں راہ گزر کے پیر نہ پڑتے ہوں۔مسند احمد میں ہے: حدثنا ابن نمير، قال: أخبرنا شريك، وأبو النضر قال: حدثنا شريك، عن عبد الله بن محمد بن عقيل، عن علي بن حسين، عن أبي رافع قال: لما ولدت فاطمة حسنا قالت: ألا أعق عن ابني بدم؟ قال: " لا، ولكن احلقي رأسه ثم تصدقي بوزن شعره من فضة على المساكين أو الأوفاض " ، وكان الأوفاض ناسا من أصحاب رسول الله صلى الله عليه وسلم محتاجين في المسجد، أو في الصفة، وقال أبو النضر: " من الورق على الأوفاض ـ يعني أهل الصفة ـ أو على المساكين " ففعلت ذلك، قالت: فلما ولدت حسينا فعلت مثل ذلك ( مسند القبائل، حديث ابي رافع، ٤٥ / ١٦٣، رقم الحديث: ٢٧١٨٣، ط: مؤسسة الرسالة)تحفة المودود بأحكام المولود لابن القيم میں ہے:الحادي عشر دفن الشعر في الأرض ولا يلقى تحت الأرجل ( الباب الثامن في ذكر تسميته وأحكامها ووقتها ، الفصل الأول في وقت التسمية ، ص: ١٠٥ ، ط: مكتبة دار البيان - دمشق)المجموع شرح المهذب للنووي میں ہے:وهل يقدم الحلق على الذبح فيه وجهان (أصحهما) وبه قطع المصنف والبغوي والجرجاني وغيرهم يستحب كون الحلق بعد الذبح وفي الحديث إشارة إليه (والثاني) يستحب كونه قبل الذبح وبهذا قطع المحاملي في المقنع ورجحه الروياني ونقله عن نص الشافعي والله أعلم ( باب صفة الحج، باب العقيقة، ٨ / ٤٣٣، ط: دار الفكر)۔ فقط واللہ اعلم
                                                  
عنوان: سجدہ سہو کن صورتوں میں واجب ہوتا ہے؟
سوال: سجدہ سہو کن صورتوں میں واجب ہوتا ہے؟
جواب: مذکورہ صورتوں سجدہ سہوہ  واجب ہوتا ہے،  اگر کسی شخص سے بھول کر نماز میں کوئی واجب چھوٹ جائے، یا نماز کے واجبات اور فرائض میں سے کسی واجب یا فرض کی ادائیگی میں تاخیر ہوجائے،  یاکسی فرض کو پہلے ادا کردے (یعنی ارکان کی ترتیب بدل دے، جو کہ واجب ہے) یا تکرار کے ساتھ اداکرے یاکسی واجب کو تبدیل کردے  ان صورتوں میں سجدہ سہو واجب ہوجاتاہے۔  سجدہ سہو کی ادائیگی سے اس نقصان کی تلافی ہوجاتی ہے۔اور سجدہ سہو  واجب ہونے کے بعد ساقط نہیں ہوتا، بلکہ اس کو ادا کرنا ضروری ہوتا ہے،  اگر  نماز میں سجدہ سہو واجب ہوجائے اور اس کو نہیں کیا تو ایسی نماز کا وقت کے اندر اعادہ واجب ہوتا ہے۔البتہ  عیدین  اور جمعہ وغیرہ  کی نماز میں   مجمع  زیادہ ہو  جس کی وجہ سے سجدۂ سہو کرنے سے انتشار ہونے اور لوگوں  کی نماز خراب ہونے کا قوی اندیشہ ہو تو سجدۂ سہو ساقط ہوجاتا ہے اور اس کا نہ کرنا بہتر ہوتا ہے،  اور حرج کی وجہ سے اعادہ بھی معاف ہوجاتا ہے، اور اگر مقتدیوں کی تشویش کا غالب گمان نہیں ہے، مثلاً جماعت مختصر ہے کہ سب کو سجدۂ سہو کا علم ہوجائے گا اور تشویش بھی نہ ہوگی تو اس صورت میں کوئی واجب سہواً ترک ہوجائے تو سجدۂ سہو واجب ہوگا۔فتاوی ہندیہ میں ہے:"وفي الولوالجية: الأصل في هذا أن المتروك ثلاثة أنواع: فرض وسنة وواجب، ففي الأول أمكنه التدارك بالقضاء يقضي وإلا فسدت صلاته، وفي الثاني لاتفسد؛ لأن قيامها بأركانها وقد وجدت، ولايجبر بسجدتي السهو، وفي الثالث: إن ترك ساهيًا يجبر بسجدتي السهو وإن ترك عامدًا لا، كذا التتارخانية. وظاهر كلام الجم الغفير أنه لايجب السجود في العمد، وإنما تجب الإعادة جبرًا لنقصانه، كذا في البحر الرائق". (4/101)وفیه أیضاً:"ولايجب السجود إلا بترك واجب أو تأخيره أو تأخير ركن أو تقديمه أو تكراره أو تغيير واجب بأن يجهر فيما يخافت، وفي الحقيقة وجوبه بشيء واحد وهو ترك الواجب، كذا في الكافي". (4/102)الدر المختار وحاشية ابن عابدين (رد المحتار) (2/ 92):"(والسهو في صلاة العيد والجمعة والمكتوبة والتطوع سواء) والمختار عند المتأخرين عدمه في الأوليين لدفع الفتنة كما في جمعة البحر، وأقره المصنف، وبه جزم في الدرر.(قوله: عدمه في الأوليين) الظاهر أن الجمع الكثير فيما سواهما كذلك كما بحثه بعضهم ط وكذا بحثه الرحمتي، وقال خصوصا في زماننا. وفي جمعة حاشية أبي السعود عن العزمية أنه ليس المراد عدم جوازه، بل الأولى تركه لئلا يقع الناس في فتنة. اهـ.(قوله: وبه جزم في الدرر) لكنه قيده محشيها الواني بما إذا حضر جمع كثير، وإلا فلا داعي إلى الترك ".فقط والله اعلم
                                                  
عنوان: مچھلی کو ذبح کرنے کا شرعی طریقہ کیاہے؟
سوال: مچھلی کو ذبح کرنے کا شرعی طریقہ کیاہے؟
جواب: مچھلی کو ذبح کرنے کی کوئی ضرورت نہیں۔ یہ بلا ذبح ہی حلال ہے، البتہ شرط صرف یہ ہے کہ اپنی موت آپ نہ مری ہو۔"عن ابن عمر رضی الله عنه قال: قال رسول الله ﷺ: أحلت لنا میتتان و دمان، فأما المیتتان: فالحوت والجراد، وأما الدمان: فالکبد والطحال".(مسند أحمد بن حنبل ۲/۹۸، رقم: ۵۷۲۳، سنن ابن ماجه، باب الکبد والطحال، النسخة الهندیة ۲/۲۳۸، دار السلام رقم: ۳۳۱۴، سنن الدار قطني، کتاب الأشربة وغیرها، دار الکتب العلمیة بیروت ۴/۱۸۴، رقم: ۴۶۸۷)فقط و اللہ اعلم
                                                  
عنوان: قربانی کا گوشت فروخت کرنا اور خریدنا
سوال: قربانی کا گوشت فروخت کرنا اور خریدنا کیسا هے؟
جواب: اپنی قربانی کا گوشت اگر رقم صدقہ کرنے کی نیت سے بیچا جائے تو جائز ہے اور اس کا خریدنا بھی جائز ہے، قیمت کا صدقہ کرنا لازم ہے۔ البتہ کسی کو ہدیہ یا صدقہ میں ملا ہے تو  اس  کو بیچ کر رقم صدقہ کرنا ضروری نہیں۔الفتاوى الهندية (5/ 301):"ولو باعها بالدراهم ليتصدق بها جاز؛ لأنه قربة كالتصدق، كذا في التبيين. وهكذا في الهداية والكافي.ولو اشترى بلحم الأضحية جرابًا لايجوز، ولو اشترى بلحمها حبوبًا جاز، ولو اشترى بلحمها لحمًا جاز، قالوا: والأصح في هذا أنه يجوز بيع المأكول بالمأكول وغير المأكول بغير المأكول، ولايجوز بيع غير المأكول بالمأكول، ولا بيع المأكول بغير المأكول، هكذا في الظهيرية وفتاوى قاضي خان."فقط واللہ اعلم
                                                  
عنوان: غریب آدمی کا قربانی گوشت بیچنا
سوال: اگر غریبوں کو قُربانی کا گوشت دیا جائے،تو وہ آگے کسی کو بیچ سکتے ہیں؟
جواب: جب غریبوں کو مالک بنا کر گوشت دے دیا گیا تو  وہ اس گوشت کو بیچ کر اس کی قیمت استعمال کرسکتے ہیں۔ نیز اگر کسی مال دار کو تحفہ کے طور پر کسی نے گوشت دےدیا تو وہ بھی اگر چاہے تو اس گوشت کو بیچ سکتا ہے۔"كل یتصرف في ملكه كیف شاء."(4/132، المادة:1192،  الفصل الأول في بیان بعض قواعد في أحکام الأملاك، ط: رشیدیه)فقط و الله أعلم
                                                  
عنوان: قربان گاہ کی طرف لے جاتے ہوئے جانور کی ٹانگ ٹوٹ جائے تو قربانی کا حکم
سوال: کیا فرماتے ہیں علماءِ کرام اس مسئلہ کے بارے میں کہ اگر   قربان گاہ کی طرف لے  جاتے ہوئے قربانی کا جانور کی ٹانگ ٹوٹ جائے تو کیا ایسے جانور کی قربانی درست ہے یا نہیں؟
جواب: واضح رہے کہ واجب قربانی کے درست ہونے کے لیے قربانی کے جانور  کا ایسے عیوب سے پاک ہونا ضروری ہے جو شریعت کی نگاہ میں عیب سمجھے گئے ہیں؛ لہٰذا اگر قربانی کے وقت سے پہلے کسی جانور کی ٹانگ ٹوٹ جائے اور جانور چلتے وقت وہ ٹانگ زمین پر بالکل نہ رکھے، بلکہ تین ٹانگوں کے سہارے چلے اور ٹوٹی ہوئی ٹانگ زمین سے اٹھا کر چلے تو یہ قربانی میں بڑا اور واضح عیب ہے، اس کی موجودگی میں قربانی درست نہیں ہوگی۔ٍ لہٰذا صورتِ مسئولہ میں اگر قربانی کے جانور کی  ٹانگ   قربان گاہ پہنچنے سے پہلے راستے میں  ٹوٹ جائے، مگر جانور چلتے وقت ٹوٹی ہوئی ٹانگ کو زمین پر رکھ  کر اس کےسہارے کے ساتھ  چل رہا ہو یا قربانی کا جانور  قربان گاہ تک پہنچ جائے اور ذبح کا عمل شروع ہونے کے بعد (مثلاً: گراتے وقت) اس کی ٹانگ ٹوٹ جائے   تو  ان صورتوں میں قربانی درست ہوجائے گی۔لیکن اگر جانور کی ٹانگ راستے میں ٹوٹ جائے اور جانور اس ٹانگ کو زمین پر بھی  نہیں رکھ رہا ہو  تو اس صورت میں قربانی درست نہیں ہوگی۔پھر اگر یہ   قربانی واجب ہے تو اس صورت میں  اس کے متبادل دوسرا صحیح جانور لینا ضروری ہے۔ اور اگر قربانی نفلی ہو یا غریب آدمی قربانی کا جانور لایا ہو تو  اس صورت میں  اسی جانور کی قربانی کافی ہے۔وفي الدر المختار:"(قوله: والعرجاء) أي التي لايمكنها المشي برجلها العرجاء إنما تمشي بثلاث قوائم، حتى لو كانت تضع الرابعة على الأرض وتستعين بها جاز عناية (قوله: إلى المنسك) بكسر السين والقياس الفتح."(رد المحتار6/ 323  ط:سعيد)وفي الفتاوى الهندية :"ولو قدم أضحية ليذبحها فاضطربت في المكان الذي يذبحها فيه فانكسرت رجلها، ثم ذبحها على مكانها أجزأه."(5/ 299ط:دار الفكر)وفي الدر المختار:"(ولو) (اشتراها سليمةً ثم تعيبت بعيب مانع) كما مر (فعليه إقامة غيرها مقامها إن) كان (غنيا، وإن) كان (فقيرا أجزأه ذلك) وكذا لو كانت معيبة وقت الشراء لعدم وجوبها عليه بخلاف الغني، ولا يضر تعيبها من اضطرابها عند الذبح."(رد المحتار6/ 325ط:سعيد) فقط واللہ اعلم
                                                  
عنوان: کرایہ کے مکان میں رہنے والے شخص کا قربانی کرنے کا حکم
سوال: ہم کرایہ کے مکان میں  رہتے ہیں، لیکن دل کرتا ہے کہ قربانی دوں،تو کیا میری قربانی قبول ہے؟
جواب: قربانی کا تعلق کرایہ کے گھر یا ذاتی گھر میں رہنے سے نہیں ہے، اگر آپ صاحبِ نصاب ہیں تو آپ پر قربانی کرنا واجب اور ضروری ہے، لیکن اگر آپ صاحبِ نصاب نہیں ہیں تو آپ کے اوپر قربانی کرنا واجب اور ضروری تو نہیں ہوگا، البتہ واجب نہ ہونے کے باوجود اگر آپ قربانی کریں گے تو وہ قربانی قبول بھی ہوگی اور اس پر بڑا اجر و ثواب بھی ملے گا۔قربانی واجب ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں قرض کی رقم منہا کرنے بعد ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔قربانی  واجب ہونے کے لیے نصاب کے مال، رقم یا ضرورت سے  زائد سامان پر سال گزرنا شرط نہیں ہے، اور تجارتی ہونا بھی شرط نہیں ہے، ذی الحجہ کی بارہویں تاریخ کے سورج غروب ہونے سے پہلے  اگر نصاب کا مالک ہوجائے تو ایسے شخص پر قربانی  واجب ہے۔الدر المختار وحاشية ابن عابدين (رد المحتار):"وشرائطها: الإسلام والإقامة واليسار الذي يتعلق به) وجوب (صدقة الفطر).(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية، ولو له عقار يستغله فقيل: تلزم لو قيمته نصاباً، وقيل: لو يدخل منه قوت سنة تلزم، وقيل: قوت شهر، فمتى فضل نصاب تلزمه. ولو العقار وقفاً، فإن وجب له في أيامها نصاب تلزم''۔ ( ٦ / ٣١٢ )فقط واللہ اعلم
                                                  
عنوان: واجبی قربانی کے بعد نفلی قربانی کا جانور ذبح نہ کرسکا
سوال: مال دار شخص ایامِ قربانی میں یا اس سے قبل نفلی قربانی کی نیت سے جانور خریدے یا کسی بڑے جانور میں حصہ لے یا اپنی واجبی قربانی کرنے کے بعد نفل کی نیت جانور خریدے یا کسی بڑے جانور میں شریک ہوجائے تو کیا اس کی قربانی مال دار پر لازم ہوجاتی ہے؟ مثلاً:( ۱) ایک شخص مال دار ہے اس نے ایک ساتھ دو بکرے خریدے ایک واجب قربانی کی نیت سے اور ایک نفل کی نیت سے واجب قربانی اس نے کرلی، لیکن کسی وجہ سے نفل  قربانی نہیں کرسکا جب کہ نیت قربانی کی تھی تو کیا ایامِ اضحیہ گزرنے کے بعد اس جانور کا صدقہ لازم ہوگا؟(۲) مال دار شخص نے واجب قربانی کرنے کے بعد نفلی قربانی کی نیت سے جانور خریدا، لیکن کسی وجہ سے قربانی نہیں کی تو ایامِ اضحیہ گزرنے کے بعد جانور کا صدقہ لازم ہوگا؟کیا یہاں یہ کہا جاسکتا ہے کہ چوں کہ اس نے واجب قربانی ادا کرلی ہے؛ اس لیے نفلی قربانی کی نیت سے جانور خریدنے سے وہ قربانی کے لیے متعین ہوجائے گی  جیساکہ غریب کا جانور قربانی کی نیت سے خریدنے کی وجہ سے متعین ہوجاتا ہے؛ لہذا قربانی نہ کرنے کی صورت میں وقت گزرنے کے بعد صدقہ لازم ہوگا؟( ۳) مال دار شخص نے اپنی واجب قربانی کرلی اور پھر ایک بڑے جانور میں نفلی قربانی کی نیت سے حصہ لے لیا، لیکن کسی وجہ سے جانور کے مالک نے قربانی کرنے سے انکار کردیا اور رقم واپس کردی جس کی وجہ سے یہ شخص قربانی نہ کرسکا تو کیا وقت گزرنے کے بعد اس مال دار پر اس رقم کا صدقہ لازم ہوگا۔
جواب: 1۔ صورتِ مسئولہ میں دوسرے جانور کا صدقہ لازم نہیں۔2۔ صدقہ لازم نہیں۔3۔ رقم کا صدقہ لازم نہیں۔فتاوی ہندیہ میں ہے:"اشْتَرَى شَاتَيْنِ لِلْأُضْحِيَّةِ فَضَاعَتْ إحْدَاهُمَا فَضَحَّى بِالثَّانِيَةِ، ثُمَّ وَجَدَهَا فِي أَيَّامِ النَّحْرِ أَوْ بَعْدَ أَيَّامِ النَّحْرِ فَلَا شَيْءَ عَلَيْهِ سَوَاءٌ كَانَتْ هِيَ أَرْفَعَ مِنْ الَّتِي ضَحَّى بِهَا أَوْ أَدْوَنَ مِنْهَا، كَذَا فِي الْمُحِيطِ."(كتاب الأضحية، الْبَابُ التَّاسِعُ فِي الْمُتَفَرِّقَاتِ، ٥ / ٣٠٦، ط: دار الفكر)فقط واللہ اعلم
                                                  
عنوان: بچے کے عقیقے کا گوشت والد کے لیے کھانا جائز ہے
سوال: کیا عقیقہ کا گوشت بچے کے والدین کھا سکتے ہیں؟
جواب: بچے کے عقیقے کا گوشت والدین کے لیے کھانا جائز ہے۔نیز ملحوظ رہے کہ عقیقہ کے گوشت کی تقسیم میں مستحب ہے  کہ قربانی کے گوشت کی طرح اس کے تین حصے کیے جائیں، یعنی ایک حصہ اپنے لیے رکھنا اور ایک حصہ عزیز و اقارب میں تقسیم کرنا اور ایک حصہ فقراء میں تقسیم کرنا مستحب ہے، اور اس گوشت سے دعوت کرنا بھی جائز ہے اور ایسی دعوت میں شریک ہونا بھی جائز ہے۔ اعلاء السنن میں ہے:"یصنع بالعقیقة مایصنع بالأضحیة ... وفي قوله: "یأکل أهل العقیقة ویهدونها" دلیل علی بطلان ما اشتهر علی الألسن: أن أصول المولود لایأکلون منها؛ فإن أهل العقیقة هم الأبوان أولًا ثم سائر أهل البیت".(إعلاء السنن، باب أفضلية ذبح الشاة في العقيقة، قبیل باب ما یقول الذابح عند الذبح، (17/ 127) ط: إدارة القرآن، كراتشي، الطبعة الثالثة: 1415فقط واللہ اعلم
                                                  
عنوان: جس کا عقیقہ نہ ہوا ہو کیا وہ خود اپنا عقیقہ کر سکتا ہے؟
سوال: ایک شخص کے والد نے اس کاعقیقہ کیا ہے کہ نہیں اس کایقینی علم نہیں ہے، اب وہ شخص دوبارہ اپنا عقیقہ کرسکتا ہے؟کیا ایک بار عقیقہ ہوجانے کے بعد دوبارہ عقیقہ کیا جاسکتا ہے؟اس جانور میں کسی بیمار کی طرف سے شفایابی کے نفلی صدقہ کا حصہ رکھنا بہتر ہے یا پورے جانور کو عقیقہ کے لیے محدود کرنا بہتر ہے؟
جواب: 1- صورتِ مسئولہ میں بچہ/ بچی کی بلوغت سے   قبل تک والد کو اولاد کا عقیقہ کرلینا چاہیے، البتہ بلوغت کے  بعد موت سے قبل تک اگر کوئی شخص (جس کا عقیقہ والد نے نہ کیا ہو) اپنا عقیقہ کرنا چاہے تو کرسکتا ہے، لہذا صورتِ مسئولہ میں اگر مذکورہ شخص کا عقیقہ نہیں ہوا ہے تو وہ خود اپنا عقیقہ کر سکتا ہے، تاہم اس عقیقہ میں اس کو گنجا ہونے کی ضرورت نہیں۔2- ایک بار عقیقہ ہوجانے کے بعد پھر عقیقہ کرنا احادیث میں منقول نہیں، البتہ ایسا شخص اگر صاحبِ حیثیت ہو تو اسے قربانی کرنی چاہیے، نیز نفلی صدقہ کے طور پر بھی جانور ذبح کر سکتا ہے۔3- بڑا جانور ہو تو اس میں بعض حصے عقیقے کے اور بعض نفلی صدقے کے طور پر رکھ سکتے ہیں، البتہ عقیقہ کے چھوٹے جانور میں ایک سے زائد نیت کرنا درست نہیں؛ لہٰذا عقیقہ کرنا ہو تو صرف عقیقے کی نیت کی جائے۔باقی جان کے بدلے جان کے نظریے کے تحت جانور ذبح نہیں کرنا چاہیے۔ مفتی اعظم ہند مفتی کفایت اللہ رحمہ اللہ لکھتے ہیں:’’زندہ جانور صدقہ کردینابہتر ہے، شفائے مریض کی غرض سے ذبح کرنا اگر محض لوجہ اللہ (رضائے الہی کے لیے) ہوتومباح تو ہے ، لیکن اصل مقصد بالاراقۃ (خون بہانے سے )صدقہ ہوناچاہیے نہ کہ فدیہ جان بجان‘‘۔(8/252)العقود الدرية في تنقيح الفتاوى الحامديةمیں ہے:" ووقتها بعد تمام الولادة إلى البلوغ، فلا يجزئ قبلها، وذبحها في اليوم السابع يسن، والأولى فعلها صدر النهار عند طلوع الشمس بعد وقت الكراهة ؛ للتبرك بالبكور".( كتاب الشرب، ٢/ ٢١٣، دار المعرفة)المنهاج القويم شرح المقدمة الحضرمية  لابن حجر الهيتمي میں ہے:ووقتها من الولادة" بالنسبة للموسر عندها "إلى البلوغ" فإن أعسر نحو الأب في السبعة لم يؤمر بها إن أيسر بعد مدة النفاس وإلا أمر بها. "ثم" بعد البلوغ يسقط الطلب عن نحو الأب والأحسن حينئذ أنه "يعق عن نفسه" تداركًا لما فات وخبر أنه صلى الله عليه وسلم عق عن نفسه بعد النبوة باطل وإن رواه البيهقي."( باب الأضحية، فصل: طفي العقيقة"، فصل: "في العقيقة" ، ص: ٣١٠، ط: دار الكتب العلمية)  فقط واللہ اعلم
                                                  
عنوان: کان کٹے جانور کی قربانی کا کیا حکم ہے؟
سوال: مقطوع الاذن جانور کی قربانی کا کیا حکم ہے؟
جواب: اگر قربانی کے جانور کا کان ایک تہائی یا اس سے کم کٹا ہوا ہو  تو اس کی قربانی جائز ہے اور اگر ایک تہائی سے زائد کٹا ہو تو اس کی قربانی درست نہیں ہے۔فتاوی ہندیہ میں ہے:"وفي الجامع: أنه إذا کان ذهب الثلث أو أقلّ جاز، و إن کان أکثر لایجوز، و الصحیح أنّ الثلث وما دونه قلیل، وما زاد علیه کثیر، وعلیه الفتوی."(ج:5، ص:298۔ط:رشیدیه)فقط واللہ اعلم
                                                  
عنوان: حمل کی طرف سے  قربانی
سوال: ماں کے پیٹ کے حمل کی طرف سے قربانی کرنا درست ہے یا نہیں؟
جواب: حمل کی طرف سے قربانی کرنا واجب تو نہیں ہے البتہ اس کی طرف سے نفلی قربانی کرنا درست ہے۔عمدة القاري شرح صحيح البخاري (9 / 126):"وقال صاحب (الهداية) : الأصل أن الإنسان له أن يجعل ثواب عمله لغيره صلاة أو صدقة أو صوما أو غيرها، عند أهل السنة والجماعة، لما روي عنه صلى الله عليه وسلم أنه ضحى بكبشين أحدهما عن نفسه، والآخر عن أمته." فقط واللہ اعلم
                                                  
