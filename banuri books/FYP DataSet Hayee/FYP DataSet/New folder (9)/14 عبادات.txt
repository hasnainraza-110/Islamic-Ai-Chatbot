عنوان: لڑکے کے عقیقہ میں ایک بکرا کرنے کی حیثیت ہو تو کیا کرے؟
سوال: بیٹے کی پیدائش پر اگر 7 دن میں عقیقہ نہ ہو سکے تو کیا بعد میں کیا جا سکتا ہے؟ اور 1بکرے  کی ہی استطاعت ہو تو کیا 1 کا ہی ہو سکتاہے؟
جواب: صاحبِ استطاعت افراد کے لیے اپنے نومولود بچہ کا عقیقہ کرنا مستحب ہے، جس کا مستحب وقت  پیدائش کا ساتوں روز ہے، اگر ساتویں روز عقیقہ نہ کرسکے تو چودہویں روز کرلے، اور چودہویں روز نہ کیا تو اکیسویں روز کرلے، اور کسی مجبوری کے بغیر اس سے زیادہ تاخیر نہیں کرنی چاہیے، کسی عذر کی وجہ سے اگر تاخیر ہوجائے تو  کوشش کرکے بلوغت سے پہلے پہلے کرلینا چاہیے، تاہم اگر اس وقت بھی حیثیت نہ ہو تو بعد میں جب بھی حیثیت ہو  کرسکتے ہیں، نیز صاحبِ حیثیت فرد کے لیے بیٹے کے عقیقہ میں دو بکرے کرنا مسنون ہے، تاہم اگر دو بکرے کرنے کی استطاعت نہ ہو تو ایک بکرا بطور عقیقہ ذبح کرنا بھی کافی ہے،  اس  لیے کہ بعض احادیث سے ایک بھیڑ عقیقہ میں ذبح کرنا بھی ثابت ہے۔سنن ترمذی میں ہے:’’عن سمرة رضي الله عنه قال: قال رسول الله صلي الله عليه وسلم: الغلام مرتهن بعقيقته، يذبح عنه يوم السابع، و يسمي و يحلق رأسه. قال الإمام الترمذي: و العمل علي هذا عند أهل العلم، يستحبون أن يذبح عن الغلام يوم السابع، فإن لم يتهيأ يوم السابع فيوم الرابع عشر، فإن لم يتهيأ عق عنه يوم إحدی و عشرين‘‘. (أبواب الأضاحي، باب ما جاء في العقيقة، ١/ ٢٧٨، ط: سعيد)العقود الدرية في تنقيح الفتاوى الحامدية  میں ہے:"و وقتها بعد تمام الولادة إلى البلوغ، فلايجزئ قبلها، وذبحها في اليوم السابع يسن، والأولى فعلها صدر النهار عند طلوع الشمس بعد وقت الكراهة؛ للتبرك بالبكور". (٢/ ٢١٣)المستدرك  میں ہے:" عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا، بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه". ( المستدرك علی الصحیحین للحاکم ، ٤ ٢٦٦،  رقم الحدیث: 7595، کتاب الذبائح، ط: دار الكتب العلمية، بيروت)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.( ٦ / ٣٣٦،   کتاب الاضحیۃ، ط: سعید) اعلاء السنن میں ہے:’’أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقة، ط: إدارة القرآن والعلوم الإسلامیة)فيض الباري شرح صحيح البخاري (5/ 88):
"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه". فقط واللہ اعلم
                                                  
عنوان: عقیقہ کا ساتواں دن جمعہ ہونے کی صورت میں جمعہ کی رات عقیقہ کرنا
سوال: اگرعقیقہ کاوقت یعنی ساتواں دن(مثلاً)جمعہ کومکمل ہوتاہو تو کیارات کو یعنی جمعہ کی رات کوبکری ذبح کرناجائزہے؟
جواب: حج کے علاوہ دیگر اَحکامِ شرع میں رات کا تعلق آنے والے دن کے ساتھ ہوتا ہے،  یعنی پہلے رات ہوتی ہے اور اس کے بعد دن آتا ہے، لہذا جمعرات کی مغرب کے بعد جو رات ہے وہ شبِ جمعہ ہے،  اس لیے اگر بچہ کی ولادت ہفتہ کے دن ہوئی ہو تو اس کا پیدائش کے حساب سے ساتواں دن جمعہ ہوگا، تو جمعہ کی رات یعنی جو جمعرات کے دن کے بعد ہوتی ہے اس میں عقیقہ کرلیا جائے تو ساتویں دن کی فضیلت حاصل ہوجائے گی۔ اگر آپ کی مراد  جمعہ کی رات سے جمعہ کے دن کے بعد آنے والی رات ہو تو وہ  ہفتہ کی رات شمار ہوگی۔ فقط واللہ اعلم
                                                  
عنوان: قربانی کن لوگوں پر واجب ہے؟
سوال: قربانی کن لوگوں پر فرض ہے ؟
جواب: قربانی واجب  ہونے کا نصاب وہی ہے جو صدقۂ فطر کے واجب ہونے کا نصاب ہے، یعنی جس عاقل، بالغ، مقیم، مسلمان  مرد یا عورت کی ملکیت میں قربانی کے ایام میں قرض کی رقم منہا کرنے بعد ساڑھے سات تولہ سونا، یا ساڑھے باون تولہ چاندی، یا اس کی قیمت کے برابر رقم ہو،  یا تجارت کا سامان، یا ضرورت سےزائد اتنا سامان  موجود ہو جس کی قیمت ساڑھے باون تولہ چاندی کی مالیت کے برابر ہو، یا ان میں سے کوئی ایک چیز یا ان پانچ چیزوں میں سے بعض کا مجموعہ ساڑھے باون تولہ چاندی کی قیمت کے برابر  ہوتو ایسے مرد وعورت پر قربانی واجب ہے۔قربانی  واجب ہونے کے لیے نصاب کے مال، رقم یا ضرورت سے  زائد سامان پر سال گزرنا شرط نہیں ہے، اور تجارتی مال ہونا بھی شرط نہیں ہے، ذی الحجہ کی بارہویں تاریخ کے سورج غروب ہونے سے پہلے  اگر نصاب کا مالک ہوجائے تو ایسے شخص پر قربانی  واجب ہے۔نیز یہ ملحوظ رہے کہ جو سامان یا اشیاء سال میں ایک مرتبہ بھی استعمال ہوجائیں یا جو اشیاء جس چیز کے لیے وضع ہوں اس موقع پر استعمال میں آتی ہوں اور وہ مالِ تجارت نہ ہو ں تو وہ ضرورت کے سامان میں داخل ہوں گی، مثلاً پہننے کے کپڑے چاہے جتنی تعداد میں ہوں اگر وہ پہننے کے لیے ہیں تو وہ ضرورت میں داخل ہوں گے، اسی طرح جو برتن سال میں ایک مرتبہ ہی استعمال میں آتے ہوں وہ بھی ضرورت میں داخل ہوں گے۔الدر المختار وحاشية ابن عابدين (رد المحتار) (6/ 312):
"واليسار الذي يتعلق به) وجوب (صدقة الفطر) كما مر (لا الذكورة فتجب على الأنثى)، خانية.(قوله: واليسار إلخ) بأن ملك مائتي درهم أو عرضاً يساويها غير مسكنه وثياب اللبس أو متاع يحتاجه إلى أن يذبح الأضحية ولو له عقار يستغله فقيل: تلزم لو قيمته نصاباً،..."الخالفتاوى الهندية (1/ 191):
"وهي واجبة على الحر المسلم المالك لمقدار النصاب فاضلاً عن حوائجه الأصلية، كذا في الاختيار شرح المختار، ولايعتبر فيه وصف النماء، ويتعلق بهذا النصاب وجوب الأضحية، ووجوب نفقة الأقارب، هكذا في فتاوى قاضي خان". فقط واللہ اعلم
                                                  
عنوان: دوسرے ملک کے باشندوں کی طرف سے قربانی کرنا، قربانی کی قضا، ایک شریک کی قربانی نہ ہونے کی صورت میں بقیہ شرکاء کاحکم
سوال: 1۔ میرے ایک عزیز بیرونِ ملک مقیم ہیں،  ایامِ عید الاضحی میں انہوں نے مجھے برما (میانمار) میں ان کی طرف سے قربانی کرنے کا وکیل بنایا،  میں نے برما میں بارہ (12) ذوالحجہ کے دن قربانی کی، جب کہ بیرونِ ملک میں مقیم عزیز  کے ہاں اس دن تیرہ (13) ذوالحجہ تھی۔ اربابِ فتاوی سے میرا سوال یہ ہے کہ:کیا میرے عزیز  کی طرف سے کی جانے والی قربانی اس کی طرف سے ادا ہو گئی؟2۔ اگر نہیں تو  اب ان کے لیے کیا حکم ہے؟3۔ اسی طرح میں نے ان کے لیے اجتماعی قربانی میں حصہ ڈالا تھا، اب اگر ان کی طرف سے قربانی ادا نہیں ہوتی تو دیگر شرکاء  کی قربانی کا کیا حکم ہے؟  میں نے سنا ہے کہ: ان امور میں تجزی نہیں ہوتی، تو کیا اگر میرے عزیز کی طرف سے قربانی ادا نہیں ہوئی تو دیگر شرکاء کی طرف سے قربانی ادا ہو جائے گی؟
جواب: 1- اگر آدمی خود کسی اور ملک میں ہو اور قربانی کے لیے کسی کو  دوسرے ملک میں وکیل بنائے تو اس صورت میں قربانی کے درست ہونے کے لیے ضروری ہے کہ قربانی دونوں ممالک کے مشترکہ ایام میں ہو، یعنی جس دن قربانی کی جائے وہ دن دونوں ممالک میں قربانی کا مشترکہ دن ہو، ورنہ قربانی درست نہیں ہوگی۔ لہذا جب بیرونِ ملک  جہاں آپ کے عزیز جن کی طرف سے قربانی کی جارہی تھی ان کے ہاں 13 ذی الحجہ تھی، یعنی ایامِ نحر  (قربانی کے دن) ختم ہوچکے تھے؛ لہذا ان کی قربانی نہ ہوئی ۔2-  جب قربانی نہیں ہوئی تو اب  آپ کے عزیز  کے ذمہ ہے کہ ایک متوسط بکرا یا بکری یا اس کی قیمت صدقہ کردے۔3- باقی شرکاء  کی قربانی ہوگئی، ان کی قربانی پر کوئی اثر نہیں پڑے گا؛ اس لیے کہ سب شرکاء کی نیت قربت کی ہی تھی۔ اگر کسی کی نیت قربانی کے بجائے گوشت کی ہو، یا کسی ایک کا مال حرام ہو، تو دیگر شرکاء کی قربانی متاثر ہوتی ہے۔جیساکہ ’’شرح العنایۃ علٰی ہامش فتح القدیر‘‘ میں ہے:’’فلایجوز في لیلة النحر ألبتة لوقوعها قبل وقتها لا في لیلة التشریق المحض لخروجه‘‘.  (الأضحیة، ج:۸، ص:۴۳۲، ط:رشیدیه)بدائع الصنائع في ترتيب الشرائع (5/ 74):"وإن كان الرجل في مصر، وأهله في مصر آخر، فكتب إليهم أن يضحوا عنه روي عن أبي يوسف أنه اعتبر مكان الذبيحة، فقال: ينبغي لهم أن لايضحوا عنه حتى يصلي الإمام الذي فيه أهله، وإن ضحوا عنه قبل أن يصلي لم يجزه، وهو قول محمد - عليه الرحمة -. وقال الحسن بن زياد: انتظرت الصلاتين جميعاً، وإن شكوا في وقت صلاة المصر الآخر انتظرت به الزوال، فعنده لايذبحون عنه حتى يصلوا في المصرين جميعاً، وإن وقع لهم الشك في وقت صلاة المصر الآخر لم يذبحوا حتى تزول الشمس، فإذا زالت ذبحوا عنه.(وجه) قول الحسن: أن فيما قلنا اعتبار الحالين: حال الذبح وحال المذبوح عنه، فكان أولى. ولأبي يوسف ومحمد رحمهما الله أن القربة في الذبح، والقربات المؤقتة يعتبر وقتها في حق فاعلها لا في حق المفعول عنه، ويجوز الذبح في أيام النحر نهرها ولياليها؛ وهما ليلتان: ليلة اليوم الثاني وهي ليلة الحادي عشر، وليلة اليوم الثالث وهي ليلة الثاني عشر، ولايدخل فيها ليلة الأضحى وهي ليلة العاشر من ذي الحجة؛ لقول جماعة من الصحابة -رضي الله عنهم -: أيام النحر ثلاثة، وذكر الأيام يكون ذكر الليالي لغةً، قال الله عز شأنه في قصة زكريا عليه الصلاة والسلام: ﴿ ثَلٰثَةَ اَيَّامٍ اِلَّا رَمْزًا﴾ [آل عمران: 41] وقال عز شأنه في موضع آخر: ﴿ثَلٰثَ لَيَالٍ سَوِيًّا﴾ [مريم: 10] والقصة قصة واحدة، إلا أنه لم يدخل فيها الليلة العاشرة من ذي الحجة؛ لأنه استتبعها النهار الماضي وهو يوم عرفة؛ بدليل أن من أدركها فقد أدرك الحج، كما لو أدرك النهار وهو يوم عرفة، فإذا جعلت تابعةً للنهار الماضي لاتتبع النهار المستقبل، فلاتدخل في وقت التضحية، وتدخل الليلتان بعدها، غير أنه يكره الذبح بالليل؛ لا لأنه ليس بوقت للتضحية، بل لمعنى آخر ذكرناه في كتاب الذبائح، والله عز شأنه أعلم".فتاویٰ ہندیہ میں ہے :"لو أرادوا القربة -الأضحیة أو غیرها من القرب- أجزأهم سواء کانت القربة واجبةً أو تطوعًا أو وجب علی البعض دون البعض، وسواء اتفقت جهات القربة أو اختلفت". (الفتاوی الهندیة: ۳۰۴/۵)فتاوی ٰ شامی میں ہے :"وشمل ما لو کانت القربة واجبةً علی الکل أو البعض اتفقت جهاتها أو لا". (رد المحتار: ۳۲۶/۶، ط: دار الفکر، بیروت) فقط واللہ اعلم
                                                  
عنوان: بچپن میں بچوں کا عقیقہ نہ کرسکنے کا حکم
سوال: میں بچوں کے عقیقے نہیں کر سکا۔ میرے چار بچے ہیں،  تین بیٹیاں اور ایک بیٹا ہے،  کچھ حالات اچھے نہیں تھے،  اسی لیے میں بچوں کے عقیقے نہیں کر سکا،  اس بارے میں روشنی ڈالیے،  مہربانی  ہوگی! بچے اب بڑے ہو گئے ہیں، لیکن کسی کی ابھی شادی نہیں ہوئی، اب میرے لیے کیا حکم ہے؟
جواب: اگر آپ وسعت نہ ہونے کی وجہ سے اب تک بچوں کے عقیقے نہیں کر سکے ہیں اور اب وسعت ہے تو اب بھی آپ چاروں بچوں کے عقیقے کرسکتے ہیں، بیٹے کی طرف سے دو بکرے یا بڑے جانور میں دو  حصے اور   ہر بیٹی  کی طرف سے ایک بکرا یا ایک حصہ  عقیقہ کے ارادے سے قربانی کرلیجیے تو چاروں بچوں کا عقیقہ ہوجائے گا۔فيض البارى شرح صحيح البخارى (5/ 88):
"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه". فقط واللہ اعلم
                                                  
عنوان: بچے کی پیدائش کے ساتویں دن عقیقہ کرنا
سوال: میری بیٹی 21 فروری بروز جمعہ کو پیدا ہوئی,  کیا میں 28 فروری بروز جمعہ عقیقہ کرسکتا ہوں؟
جواب: بچے کی پیدائش پر شکرانہ کے طور پر جو قربانی کی جاتی ہے اسے ’’عقیقہ‘‘  کہتے ہیں،عقیقہ کرنا مسنون (مستحب)  ہے، اور  عقیقہ کا مسنون وقت یہ ہے کہ پیدائش کے ساتویں دن عقیقہ کرے،  اگر ساتویں دن عقیقہ نہ کرسکے تو چودھویں (14)  دن، ورنہ اکیسویں ( ۲۱) دن کرے، اس کے بعد عقیقہ کرنا مباح ہے،اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔اور بچے کی پیدائش سے ساتواں دن وہ ہوتا ہے جو اس کی پیدائش کے دن سے پہلے والا ہو، مثلا اگر بیٹی کی ولادت جمعہ کو ہوئی ہے تو اس کا ساتوں دن اس کے بعد آنے والی جمعرات ہوگی، لہذا مستحب وقت کی رعایت کے لیے آپ جمعرات کو عقیقہ کرلیں۔ البتہ یہ کرسکتے ہیں کہ  جمعرات کو بچی کے سر کے بال صاف کرواکر جانور بھی جمعرات کے دن ذبح کریں،  اس سے عقیقہ کا استحباب ادا ہوجائے گا، پھر دعوت اگر جمعہ کو رکھنا چاہیں تو اس میں حرج نہیں ہے۔اعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقة، ط: إدارة القرآن والعلوم الإسلامیة)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید)وفیہ ایضاً: "وكذا لو أراد بعضهم العقيقة عن ولد قد ولد له من قبل لأن ذلك جهة التقرب بالشكر على نعمة الولد ذكره محمد ولم يذكر الوليمة. وينبغي أن تجوز لأنها تقام شكرا لله تعالى على نعمة النكاح ووردت بها السنة، فإذا قصد بها الشكر أو إقامة السنة فقد أراد القربة". (6/ 326، کتاب الاضحیۃ، ط: سعید) فقط واللہ اعلم
                                                  
عنوان: بھائی بہنوں کی طرف سے قربانی کرنا
سوال: ہم چار بہن اور چار بھائی ہیں، تین بہنیں اور چاروں بھائی شادی شدہ ہیں، اور ہم قربانی ایک ساتھ کرتے ہیں، اس میں ہم بھائیوں کی زوجات (گھروالیاں ) بھی شامل ہیں، جس کے لیے میں قربانی کا جانور لانے سے پہلے  سب کی نیت کرلیتا ہوں اور سب کو بتابھی دیتا ہوں کہ قربانی کے جانور میں آپ کا حصہ شامل ہے، اور اس میں آپ ﷺ ، اپنے مرحوم والدین اور پوری امت  کی طرف سے حصہ بھی شامل کرتا ہوں، جب کہ قربانی کے جانور کی مکمل رقم میں ادا کرتا ہوں ، یہ طریقہ صحیح ہے؟
جواب: صورتِ مسئولہ میں آپ کا اپنی رضا وخوشی سے اپنی رقم سے خریدے گئے قربانی کے جانور میں دیگر بہن بھائیوں کو بتاکر ان کی اجازت سے ان کا حصہ شامل کرنا جائز ہے۔ البتہ ایک بڑے جانور (اونٹ، گائے، بھینس)میں سات حصہ ہوتے ہیں، اور چھوٹے جانور (بکرا، دنبہ) میں ایک حصہ ہوتا ہے، لہذا بھائی بہنوں میں سے جن جن پر قربانی واجب ہے، ان سب کا کم از کم ایک حصہ ہونا ضروری ہے، ایک بڑے جانور میں اگر سات سے زیادہ افراد کو شریک کرلیا تو کسی کی بھی قربانی ادا نہیں ہوگی۔ باقی رسول اللہ ﷺ،مرحوم والدین، اور امتِ محمدیہ کی طرف سے قربانی نفلی ہے، اس کے لیے ایک حصہ تینوں کی طرف سے بھی کرسکتے ہیں اور ہر ایک کی طرف سے مستقل حصہ رکھنا بھی جائز ہے۔الفتاوى الهندية (5 / 302):
"ولو ضحى ببدنة عن نفسه وعرسه وأولاده ليس هذا في ظاهر الرواية، وقال الحسن بن زياد في كتاب الأضحية: إن كان أولاده صغاراً جاز عنه وعنهم جميعاً في قول أبي حنيفة وأبي يوسف - رحمهما الله تعالى -، وإن كانوا كباراً إن فعل بأمرهم جاز عن الكل في قول أبي حنيفة وأبي يوسف رحمهما الله تعالى".  فقط واللہ اعلم
                                                  
عنوان: ایک خصیہ والے جانور کی قربانی
سوال: ایک ایسا جانور ہے جس کے پیدائشی طور پر خصتین دو نہیں ہیں، بلکہ ایک ہے، کیا ایسے جانور کی قربانی جائز ہے؟
جواب: ایک خصیہ والے جانور کی قربانی جائز ہے۔فتاوی محمودیہ میں ہے:’’سوال : ایک فوطہ والے جانور کی قربانی درست ہے یا نہیں؟جواب : اس کی بھی قربانی درست ہے‘‘۔ (۱۷ / ۳۵۳، دار الافتاء جامعہ فاروقیہ کراچی) فقط واللہ اعلم
                                                  
عنوان: عقیقہ میں کتنے جانور ذبح کریں؟ اور کب کریں؟
سوال: عقیقہ میں لڑکے  کے بارے میں کتنے جانور ذبح کیے جائیں گے اور لڑکی کے بارے میں بھی اور یہ کتنے دن تک کر سکتے ہیں?
جواب: لڑکے کے عقیقہ میں صاحبِ استطاعت شخص کے لیے دو بکرے اور لڑکی کے عقیقہ میں ایک بکرا ذبح کرنا مسنون ہے.بچے کی پیدائش کے ساتویں دن عقیقہ کرنامستحب ہے،اگر ساتویں دن نہ ہوسکے تو چودہویں دن،  ورنہ اکیسویں دن، اکیسویں دن کے بعد بھی عقیقہ کرسکتے ہیں، کسی کے حالات  اس بات کی اجازت نہ دیتے ہوں  کہ وہ   پیدائش کے وقت اپنے بچے کا عقیقہ کرے تو  جب  حالات اجازت دیں، تب بھی کر سکتے ہیں۔الفقه الإسلامي وأدلته للزحيلي (4/ 2747):"تذبح يوم سابع ولادة المولود، ويحسب يوم الولادة من السبعة. فإن ولدت  ليلاً، حسب اليوم الذي يليه".فيض البارى شرح صحيح البخارى (5/ 88):
"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه".الدر المختار:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیة، ط: سعید) فقط والله اعلم
                                                  
عنوان: قصاب کتنے جانور ذبح کر سکتا ہے؟
سوال: قصاب اپنی زندگی میں کتنے جانور قربان کر سکتا ہے؟ اسلام میں اس کی کوئی لمٹ ہے؟
جواب: سائل کی مراد اگر اپنی جانب سے قربانی کی تعداد کےبارے میں دریافت کرنا ہے، تو شریعت مطہرہ نے قصاب یا غیر قصاب کے لئے کوئی تعداد متعین نہیں فرمائی ہے، البتہ مال دار شخص پر عید الاضحی کے دس، گیارہ ،بارہ ذی الحجہ کے تینوں دنوں میں سے کسی بھی دن ایک قربانی کو واجب قرار دیا ہے، واجب قربانی کے علاوہ حسب استطاعت جتنی قربانی کرنا چاہیں کرنے کی اجازت دے رکھی ہے، البتہ اگر سوال کا مقصد قصابی کے پیشہ سے وابستہ افراد کے جانور ذبح کرنے کی تعداد دریافت کرنا ہے، تو شریعت مطہرہ نے ایسی کوئی تعداد متعین نہیں فرمائی ہے کہ اس تعداد کے مکمل ہونے کے بعد قصاب کے لئے مزید جانور ذبح کرنے کی اجازت نہ ہو، پس جب تک ہمت و طاقت ہو قصاب ذبح کر سکتا ہے، بس شرط یہ ہے کہ ذبح کرتے وقت اللہ کا نام ضرور لے۔ فقط واللہ اعلم
                                                  
عنوان: عقیقہ کے اَحکام
سوال: عقیقہ کے بارے میں تفصیل سے راہ نمائی فرمادیں، بالخصوص جانور کے بارے میں،  کیا ایک جانور کے 7 حصے کر کے بچوں کا عقیقہ کیا جاسکتا ہے یا ہر بچے کے لیے علیحدہ جانور ہونا چاہیے؟
جواب: پیدائش کے ساتویں روز عقیقہ کرنا مسنون ہے، اگر کسی وجہ سے ساتویں روز نہ کر سکیں، تو چودہویں روز کر لیا جائے، اگر چودہویں روز بھی نہ کرسکیں تو اکیسویں روز کر لیا جائے، اگر اکیسویں روز بھی عقیہ نہ کر سکے تو اس کے بعد عقیقہ کرنا مباح ہے، اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔لڑکے کی طرف سے دو چھوٹے جانور اور لڑکی کی طرف سے ایک چھوٹا جانور کرنا مستحب ہے، تاہم اگر لڑکے کے عقیقہ میں دو چھوٹے جانور کی وسعت نہ ہو تو ایک چھوٹا جانور کرنے سے بھی عقیقہ ہوجائے گا۔اسی طرح سے بڑے جانور کو ذبح کرنے سے بھی عقیقہ ہوجائے گا، اور اگر کئی بچوں کا عقیقہ ایک ساتھ کرنے کا ارادہ ہو تو بڑے جانور میں سات تک حصہ کیے جا سکتے ہیں، اور ہر حصہ ایک چھوٹے جانور کی طرف سے کافی ہوگا، یعنی بچی کے لیے ایک حصہ اور بچے کی طرف سے دو حصے کرنے سے مسنون عقیقہ ادا ہوجائے گا۔عقیقہ کے جانور کی وہی شرائط ہیں جو قربانی کے جانور کی ہیں۔عقیقہ کے جانور کا سارا کا سارا گوشت گھر والے کھا سکتے ہیں، اور اگر چاہیں تو سارا گوشت صدقہ بھی کر سکتے ہیں، یا رشتہ داروں میں تقسیم بھی کر سکتے ہیں، اسی طرح  گوشت کو تین حصوں میں تقسیم کرکے ایک حصہ اپنے لیے، ایک حصہ رشتہ داروں کے لیے اور ایک حصہ غرباء میں تقسیم کرنا زیادہ بہتر ہے۔عقیقہ کے جانور کے ذبح کے بعد نومولود کے سر کے بال صاف کردیے جائیں، اور بالوں کے وزن کے بقدر چاندی یا اس کی قیمت صدقہ کردی جائے، اور بالوں کو کوڑا کرکٹ میں نہ پھینکا جائے، بلکہ کسی جگہ دفن کر دینا مستحب ہے۔اعلاء السنن میں ہے:’’أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقة، ط: إدارة القرآن والعلوم الإسلامیة)فيض الباري شرح صحيح البخاري (5/ 88):"ثم إن الترمذي أجاز بها إلى يوم إحدى وعشرين. قلتُ: بل يجوز إلى أن يموت، لما رأيت في بعض الروايات أنَّ النبيَّ صلى الله عليه وسلّم عقّ عن نفسه بنفسه". فقط واللہ اعلم
                                                  
عنوان: ساتویں دن سے پہلے عقیقہ کرنا
سوال: کیا عقیقہ بچے کی پیدائش کے 7 دنوں کے اندر کر سکتے ہیں یا 7 دن کے بعد کرنا شرط ہے؟
جواب: ’’عقیقہ‘‘ کا مستحب دن بچہ کی پیدائش کا ساتواں دن ہے، اگر عقیقہ مذکورہ دن سے پہلے کر لیا جائے تو نفسِ عقیقہ تو ادا ہو جائے گا، لیکن افضلیت حاصل نہیں ہو گی.تنقيح الفتاوى الحامدية (6 / 367):"وَلَوْ قَدَّمَ يَوْمَ الذَّبْحِ قَبْلَ يَوْمِ السَّابِعِ أَوْ أَخَّرَهُ عَنْهُ جَازَ إلَّا أَنَّ يَوْمَ السَّابِعِ أَفْضَلُ". فقط واللہ اعلم
                                                  
عنوان: عقیقہ کے احکام
سوال: عقیقہ کے احکام بتا دیں!
جواب: بچے کی پیدائش پر شکرانہ کے طور پر جو قربانی کی جاتی ہے اسے ’’عقیقہ‘‘  کہتے ہیں،عقیقہ کرنا مستحب ہے، اور  عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14) دن، ورنہ اکیسویں ( ۲۱) دن کرے، اس کے بعد عقیقہ کرنا مباح ہے، اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے ، بیل اور اونٹ سب میں عقیقہ ہوسکتا ہے، اور بڑے جانور  مثلاً گائے بیل اور اونٹ میں جس طرح قربانی کے سات حصے ہوتے ہیں اس طرح سات عقیقے بھی ہوسکتے ہیں۔ لہذا اگر لڑکا ہو تو دو بکرے یا بکریاں یا دو بھیڑ اور لڑکی ہو تو ایک بکری یا بھیڑ ذبح کرے یا بڑے جانور ( گائے ، بیل، اونٹ) میں لڑکے کے لیے دو حصے اور لڑکی کے لیے ایک حصہ رکھ لیا جائے۔المستدرك  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه ". ( المستدرک علی الصحیحین للحاکم (4/ 266) رقم الحدیث: 7595،  کتاب الذبائح، ط: دار الكتب العلمية، بيروت)إعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: إدارة القرآن والعلوم الإسلامیة)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘. (6/ 336، کتاب الأضحیة، ط: سعید)وفیه أیضاً: ’’وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد، ذكره محمد، ولم يذكر الوليمة. وينبغي أن تجوز؛ لأنها تقام شكرًا لله تعالى على نعمة النكاح، ووردت بها السنة، فإذا قصد بها الشكر أو إقامة السنة فقد أراد القربة‘‘. (6/ 326، کتاب الأضحیة، ط: سعید) فقط واللہ اعلم
                                                  
عنوان: پرندوں کے پَر پاک ہیں یا ناپاک؟
سوال: پرندوں کے پَر پاک ہوتے ہیں یا ناپاک؟ میری جیکٹ میں پرندوں کے پر ہیں، کسی نے مجھے کہا ہے یہ تو ناپاک ہوتے ہیں؟
جواب: ہر قسم کے زندہ ومردہ، حلال اور حرام پرندوں کے ”پَر“ پاک ہیں۔التجريد للقدوري (1 / 89):
"قال أصحابنا: صوف الميتة شعرها وعظمها وقرنها طاهر".
فتح القدير للكمال ابن الهمام (6 / 427):
"(ويجوز بيع عظام الميتة وعصبها وصوفها وشعرها) وريشها ومنقارها وظلفها وحافرها؛ فإن هذه الأشياء طاهرة لاتحلها الحياة فلايحلها الموت". فقط واللہ اعلم
                                                  
عنوان: شیعہ کے ہاں سے دیے گئے گوشت کا حکم
سوال: شیعہ کے ہاں سے دیاگیا بکرے کا گوشت کھانے کا کیا حکم ہے؟
جواب: جو شیعہ ضروریاتِ دین  کا منکر ہو، (مثلاً: قرآنِ مجید میں تحریف یا حضرت علی رضی اللہ تعالی عنہ کی الوہیت یا حضرت جبرئیل  کے وحی لانے میں  غلطی کا قائل ہو، یا حضرت ابوبکر صدیق رضی اللہ عنہ کی صحابیت کا منکر ہو، یا حضرت عائشہ رضی اللہ تعالی پر بہتان باندھتا ہو وغیرہ ) تو اس کا ذبیحہ حلال نہیں ہے۔لہذا اگر دیاگیا گوشت اسی طرح کے فرد کے ہاتھوں ذبح کردہ جانور کا ہے تو اسے کھانا جائز نہیں، تاہم اگر یہ معلوم ہوکہ ذبیحہ سنی کا ہے تواس صورت میں دیے گئے  گوشت کھانے میں حرج نہیں۔اور ذبیحہ کاعلم نہ ہوتو شبہ کی بناپر اجتناب کرنا ہی زیادہ بہتر ہے۔"لا شك في تکفیر من قذف السیدة عائشة رضي اللّٰه عنها أو أنکر صحبة الصدیق أو اعتقد الألوهیة في علي أو أن جبرئیل غلط في الوحي أو نحو ذلك من الکفر الصریح المخالف للقرآن". (ردالمحتار، باب المرتد / مطلب مهم: في حکم سب الشیخین ۴؍۲۳۷)فقط واللہ اعلم
                                                  
عنوان: عقیقہ میں بکری ذبح کرنا
سوال: کیا عقیقہ میں بکری کو ذبح کیا جا سکتا ہے؟
جواب: عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے ، بیل اور اونٹ سب میں عقیقہ ہوسکتا ہے، اور بڑے جانور  مثلاً گائے بیل اور اونٹ میں جس طرح قربانی کے سات حصے ہوتے ہیں اس طرح سات عقیقے بھی ہوسکتے ہیں۔ لہذا عقیقہ میں بکری کو ذبح کیا جا سکتا ہے۔فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘. (6/ 336، کتاب الاضحیۃ، ط: سعید) فقط واللہ اعلم
                                                  
عنوان: حلال پرندوں اور جانوروں کا شکار کرنا
سوال: کیا حلال پرندوں اور جانوروں کا شکار کرنا جائز ہے؟
جواب: حلال پرندوں اور جانوروں سے  یا ان کے گوشت سے انتفاع کے لیے ان کا شکار جائز ہے۔بدائع الصنائع في ترتيب الشرائع (5/ 61)
 أما الأول فيباح اصطياد ما في البحر والبر مما يحل أكله وما لا يحل أكله، غير أن ما يحل أكله يكون اصطياده للانتفاع بلحمه وما لا يحل أكله يكون اصطياده للانتفاع بجلده وشعره وعظمه أو لدفع أذيته إلا صيد الحرم فإنه لا يباح اصطياده إلا المؤذي منه۔فقط واللہ اعلم
                                                  
عنوان: ایران میں مسلم کمیونٹی کا اہلِ تشیع سے گوشت خریدنا
سوال: میں گزشتہ 5 سالوں سے ایران میں رہ رہا ہوں, اور ہم یہاں گوشت نہیں کھاتے ہیں؛ کیوں کہ یہ شیعہ ریاست ہے،  ہمیں شبہ ہے کہ ان کا گوشت حلال ہے یا حرام ، ہم فیصلہ نہیں کرسکتے،  لہذا ہم نے کھانا بند کردیا، اور گوشت لینے کے لیے ہمیں سنی ذبح کرنے والے شخص سے گوشت لینے کے لیے کسی دوسرے شہر میں جانے کی ضرورت ہے اور ہر مہینے وہاں جانا واقعی مشکل ہے، کیا ہم اسے کھا سکتے ہیں ایران میں حلال گوشت؟
جواب: جو شیعہ امورِ دینیہ میں سے کسی مسئلہ ضروریہ کا منکر ہو (مثلاً: قرآن مجید میں تحریف یا حضرت علی رضی اللہ تعالی عنہ کی الوہیت یا حضرت جبرئیل  کے وحی لانے میں  غلطی کا قائل ہو، یا حضرت ابوبکر صدیق رضی اللہ عنہ کی صحابیت کا منکر ہو، یا حضرت عائشہ رضی اللہ تعالی پر بہتان باندھتا ہو وغیرہ ) تو اس کا ذبیحہ حلال نہیں ہے۔لہذا صورتِ مسئولہ آپ کے علاقے میں گوشت فروخت والے کی دکان پر  اگر ذبح کرنے والے مسلمان نہ ہوں ، بلکہ  کفریہ عقائد رکھنے والے شیعہ ہی  ذبح کرتے ہوں ، یا مشین سے ذبح کیا جاتا ہو تو ایسی صورت میں ذبیحہ حلال نہیں ہوگا، اور اگر  قصاب کی دکان کا مالک تو شیعہ ہو، لیکن جانور ذبح کرنے والے ملازم مسلمان ہوں یا آپ کو معلوم ہوکہ ذبح کرنے والا شیعہ کوئی کفریہ عقیدہ نہیں رکھتا اور وہ ذبح کے وقت غیر اللہ کے نام پر بھی ذبح نہیں کرتا تو یہ ذبیحہ حلال ہوگا، اور جب تک  تحقیق نہ ہو کہ  ذبح کرنے والا مسلمان ہے یا شیعہ، یا شیعہ کے عقائد کا علم نہ ہو تو  شبہ پائے جانے کی وجہ اجتناب کیا جائے، لہذا  مشتبہ چیز کے بجائے خالص حلال گوشت کھایا جائے، اگر چہ اس کے لیے کچھ محنت ومشقت برداشت کرنی پڑجائے ۔غمز عيون البصائر - (1 / 384):
"اعلم أن الشك على ثلاثة أضرب: شك طرأ على أصل حرام، وشك طرأ على أصل مباح، وشك لايعرف أصله، فالأول، مثل: أن يجد شاةً مذبوحةً في بلد فيها مسلمون ومجوس؛ فلاتحل، حتى يعلم أنها ذكاة مسلم؛ لأن أصلها حرام وشككنا في الذكاة المبيحة. فلو كان الغالب فيها المسلمين جاز الأكل عملًا بالغالب المفيد". فقط واللہ اعلم
                                                  
عنوان: قربانی کے لیے جانور خریدنے کے بعد فروخت کر دینا
سوال: عید میں ابھی کافی دن باقی ہیں کہ ایک جانور اس نیت سے لیا تھا کہ اس پر قربانی کروں گا، مگر ابھی کچھ پیسوں کی ضرورت ہوئی یا ویسے ہی دل میں آیا کہ ابھی اسے بیچ دیں اور بعد میں عید آنے پر دیکھا جائے گا تو کیا اس جانور کا بیچنا جائز ہے؟ نیز اس کو بیچ کر حاصل شدہ رقم اپنے کسی مصرف میں استعمال کرنا جائز ہے ؟
جواب: اگر مال دار آدمی یعنی صاحبِ نصاب شخص نے قربانی کا جانور قربانی کی نیت سے لیا تو اس کے لیے اس کو فروخت کرنا مناسب نہیں ہے، لیکن اگر فروخت کرلیا تو بیع درست ہوجائے گی، پھر اس کے بعد دوسرا جانور اس سے کم قیمت کا نہ خریدے، اگر دوسرا جانور پہلے سے کم قیمت پر لیا تو پہلے اور دوسرے جانور کی قیمت میں جتنا فرق ہو وہ صدقہ کردینا ضروری ہے۔پس صورتِ مسئولہ میں پہلا جانور جتنی قیمت پر فروخت کیا ہو اس سے کم قیمت پر دوسرا  جانور خریدنے کی اجازت نہیں ہوگی، لہذا اگر شدید ضرورت نہ ہو تو مذکورہ جانور کو فروخت کرنے سے اجتناب کریں، تاہم اگر فروخت کر کے رقم اپنے استعمال میں لے آئے ہوں تو قربانی کے موقع پر اتنی ہی رقم کا جانور قربان کرنا ہوگا، اس سے کم قیمت والا جانور ذبح کرنے کی صورت میں دونوں کی قیمت میں جو فرق آئے گا اتنی رقم صدقہ کرنی ہوگی۔ تنوير الأبصار مع الدر المختار :"(وفقير) عطف عليه (شراها لها)؛ لوجوبها عليه بذلك حتى يمتنع عليه بيعها، (و) تصدق (بقيمتها غني شراها أولا)؛ لتعلقها بذمته بشرائها أولا، فالمراد بالقيمة قيمة شاة تجزي فيها. (قوله: لوجوبها عليه بذلك) أي بالشراء، وهذا ظاهر الرواية؛ لأن شراءه لها يجري مجرى الإيجاب، وهو النذر بالتضحية عرفاً، كما في البدائع". ( شامي، ٦/ ٣٢١)وفیه أیضاً:"ويكره أن يبدل بها غيرها أي إذا كان غنياً، نهاية، فصار المالك مستعيناً بكل من يكون أهلاً للذبح آذناً له دلالةً اهـ". ( ٦/ ٣٢٩)الفتاوى الهندية:"ولو باع الأضحية جاز، خلافاً لأبي يوسف رحمه الله تعالى، ويشتري بقيمتها أخرى ويتصدق بفضل ما بين القيمتين". ( ٥/ ٣٠١) فقط واللہ اعلم
                                                  
عنوان: عقیقہ کے گوشت کا حکم
سوال: عقیقے کا گوشت سارا کا سارا خود کھا سکتے ہیں؟
جواب: عقیقہ کے گوشت کا وہی حکم ہے جو قربانی کے گوشت کا ہے، یعنی سارا کا سارا خود بھی کھا سکتے ہیں اور سارا گوشت کسی اور کو بھی دے سکتے ہیں، اولیٰ یہ ہے کہ قربانی کے گوشت کی طرح اسے تین حصوں میں تقسیم کرکے ایک حصہ غرباء میں اور ایک حصہ رشتہ داروں میں تقسیم کرکے ایک حصہ اپنے استعمال میں لائیں۔ فقط واللہ اعلم
                                                  
عنوان: عقیقہ کے دن کا حساب کب سے ہوگا؟
سوال: بچے کی پیدائش پیر کوعصر کے بعد مغرب سے تھوڑا پہلے یعنی 5سے5:30کے درمیان ہوئی ہے،  سوال یہ ہے کہ عقیقہ اگلے اتوار کو ہوگا یا پیر کو؟
جواب: عقیقہ کے دنوں میں دن سے مراد شرعی دن ہے،  اور شرعی دن صبح صادق سے غروبِ آفتاب تک ہوتا ہے، اور ہر  رات، آنے والے دن میں شامل ہے، اس اعتبار سے چوں کہ مذکورہ صورت میں بچے کی پیدائش عصر کے بعد مغرب سے پہلے ہوئی ہے، لہٰذا پیدائش کا ساتواں دن اتوار ہوگا، اور اسی دن عقیقہ مستحب ہوگا۔ فقط واللہ اعلم
                                                  
عنوان: عقیقہ کی شرعی حیثیت، جانور کی شرائط اور طریقہ
سوال: لڑکا پیدا ہونے پہ عقیقہ کرنے کا طریقہ کیا ہے؟ اور کن کن جانوروں پر کیا حکم ہے؟  یعنی بھیڑ، بکری اور گائے?
جواب: بچے کی پیدائش پر شکرانہ کے طور پر جو قربانی کی جاتی ہے اسے عقیقہ کہتے ہیں،عقیقہ کرنا مستحب ہے، اور  عقیقہ کا مسنون وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن، ورنہ اکیسویں ( ۲۱) دن کرے، اس کے بعد عقیقہ کرنا مباح ہے،اگر کرلے تو ادا ہوجاتا ہے، تاہم جب بھی عقیقہ کرے بہتر یہ ہے کہ پیدائش کے دن  کے حساب سے ساتویں دن کرے۔عقیقہ کے جانور کے لیے وہی شرائط ہیں جو قربانی کے جانور کی شرائط ہیں، بکرا/بکری، بھیڑ، دنبہ، گائے ، بیل اور اونٹ سب میں عقیقہ ہوسکتا ہے، اور بڑے جانور  مثلاً گائے بیل اور اونٹ میں جس طرح قربانی کے سات حصے ہوتے ہیں اس طرح سات عقیقے بھی ہوسکتے ہیں۔لہذا اگر لڑکا ہو تو دو بکرے یا بکریاں یا دو بھیڑ اور لڑکی ہو تو ایک بکری یا بھیڑ ذبح کرے یا بڑے جانور ( گائے ، بیل، اونٹ) میں لڑکے کے لیے دو حصے اور لڑکی کے لیے ایک حصہ رکھ لیا جائے۔المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه ". ( المستدرک علی الصحیحین للحاکم(4/ 266) رقم الحدیث: 7595،  کتاب الذبائح، ط: دار الكتب العلمية – بيروت)اعلاء السنن میں ہے:’’ أنها إن لم تذبح في السابع ذبحت في الرابع عشر، وإلا ففي الحادي والعشرین، ثم هکذا في الأسابیع‘‘. (17/117، باب العقیقہ، ط: ادارۃ القرآن والعلوم الاسلامیہ)فتاوی شامی میں ہے:’’يستحب لمن ولد له ولد أن يسميه يوم أسبوعه ويحلق رأسه ويتصدق عند الأئمة الثلاثة بزنة شعره فضةً أو ذهباً، ثم يعق عند الحلق عقيقة إباحة على ما في الجامع المحبوبي، أو تطوعاً على ما في شرح الطحاوي، وهي شاة تصلح للأضحية تذبح للذكر والأنثى سواء فرق لحمها نيئاً أو طبخه بحموضة أو بدونها مع كسر عظمها أو لا، واتخاذ دعوة أو لا، وبه قال مالك. وسنها الشافعي وأحمد سنةً مؤكدةً شاتان عن الغلام، وشاةً عن الجارية، غرر الأفكار ملخصاً، والله تعالى أعلم‘‘.(6/ 336، کتاب الاضحیۃ، ط: سعید)وفیہ ایضاً: وكذا لو أراد بعضهم العقيقة عن ولد قد ولد له من قبل لأن ذلك جهة التقرب بالشكر على نعمة الولد ذكره محمد ولم يذكر الوليمة. وينبغي أن تجوز لأنها تقام شكرا لله تعالى على نعمة النكاح ووردت بها السنة، فإذا قصد بها الشكر أو إقامة السنة فقد أراد القربة (6/ 326، کتاب الاضحیۃ، ط: سعید) فقط واللہ اعلم
                                                  
عنوان: قربانی کے حصوں میں سے ایک حصہ رہ جانے کا حکم
سوال: میں نے قربانی کے لیے 2 حصے ڈالے تھے ۔ جس میں سے ایک حصہ(جہاں حصہ تھا ) ان کی غلطی (غلط فہمی) سے رہ گیا۔  پیسے کی ترتیب بعد میں رکھی گئی تھی؛  اس لیے قربانی کے دن گزر جانے کے بعد معلوم ہوا،  میں نے بعد میں اتنی ہی رقم حصہ کی صدقہ کر دی ہے۔ کیا اب وجوب ساقط ہو گیا؟
جواب: جو شخص صاحبِ نصاب ہو اور ایامِ قربانی میں قربانی نہ کرسکاتو قربانی کے ایام کے بعد ایسے شخص پر لازم ہے کہ  ایک متوسط بکرا یا بکری یا اس کی قیمت صدقہ کردے،بعض کے نزدیک قربانی کے ایک حصے کے برابر رقم صدقہ کرنا کافی ہے۔صورتِ مسئولہ میں اگر آپ نے قربانی کے لیے دو حصے ڈالے تھے تو ایک حصے سے واجب قربانی ادا ہوگئی، دوسرے حصے کے رہ جانے سے قربانی کی قضا لازم نہ تھی، تاہم جب آپ نے اس حصہ کے برابر رقم صدقہ کردی ہے تو آپ کو صدقہ کا ثواب حاصل ہوگا۔اور اگر جس حصے کی قربانی نہیں ہوئی وہ آپ کے علاوہ کسی اور فرد کی واجب قربانی کا حصہ تھا اور اس نے عیدالاضحیٰ کے دنوں میں قربانی نہیں کی تو  اس کے ذمے ایک متوسط بکرے یا بکری کی قیمت صدقہ کرنا واجب تھا، اگر آپ نے اسے بتاکر اس کی اجازت سے اس کی طرف سے صدقہ دیا تو یہ واجب صدقہ ادا ہوگیا، بصورتِ دیگر اسے صدقہ کرنا ہوگا۔ فقط واللہ اعلم
                                                  
عنوان: بوقت ذبح تسمیہ بھول جائے
سوال: جانور ذبح کرتے وقت اگر’’ بسم اللہ‘‘  بھول جائے تو جانور حلال ہوگا کہ حرام؟
جواب: جانور ذبح کرتے وقت،  مسلمان ذبح کرنے والا ’’بسم اللہ‘‘  کہنا بھول جائے تو ذبح شدہ جانور حلال ہے۔حاشية رد المختار على الدر المختار - (6 / 299):
"(قوله: فإن تركها ناسياً حل ) قدمنا عن الحقائق والبزازية: أن في معنى الناسي من تركها جهلاً بشرطيتها". فقط واللہ اعلم
                                                  
عنوان: خرگوش کی حلت کا ثبوت
سوال: خرگوش کی حلت قرآن یا حدیث میں ہے؟
جواب: خرگوش کھانا حلال ہے،  نبی کریم صلی اللہ علیہ و سلم کی خدمت میں خرگوش پیش کیا گیا،  آپ ﷺ نے اسے قبول فرمایا۔" عن هشام بن زيد بن أنس قال : سمعت أنساً يقول: أنفجنا أرنباً بمر الظهران، فسعى أصحاب النبي صلى الله عليه و سلم خلفها، فأدركتها فأتيت بها أباطلحة، فذبحها بمروة، فبعث معي بفخذها أو بوركها إلى النبي صلى الله عليه و سلم فأكله، قال: قلت: أكله ؟ قال: قبله". (سنن الترمذي، أبواب الأطمعة، باب في أكل الأرنب، 4 / 251 ط:داراحياء التراث) فقط واللہ اعلم
                                                  
عنوان: غلطی سے بسم اللہ کی جگہ السلام علیکم کہہ کر جانور ذبح کرنے کا حکم
سوال: جانور ذبح کر تے ہوئے غلطی سے "بسم اللہ " کی جگہ "السلام علیکم"  کہہ کر جانور ذبح کر دیا تو کیا حکم ہے؟
جواب: صورتِ  مسئولہ میں اگر ذبح کرنے والے آدمی نے غلطی سے "بسم اللہ"  کی بجائے "السلام علیکم"  کہا تو ذبح شدہ جانور حلال ہوگا اور قربانی درست ہوگئی ۔  اور اگر جان  بوجھ  کر  "بسم اللہ"  کی  بجائے "السلام علیکم" کہہ کر سلام  کیا  یا سلام کا جواب دے دیا تو ذبح درست نہ ہوگا اور جانور حلال نہ ہوگا، السلام علیکم، بسم اللہ کے کافی نہیں ہے،  بلکہ جانور  ذبح کرتے وقت اللہ کا نام لینا ضروری ہے۔فتاویٰ شامی میں ہے:"والشرط في التسمية هو الذكر الخالص عن شوب الدعاء غيره فلايحل بقوله: اللهم اغفر لي؛ لأنه دعاء وسؤال، بخلاف الحمد لله، أو سبحان الله مريداً به التسمية، فإنه يحل". (ج:5، ص: 212، .... فتاویٰ محمودیہ ج:15، کتاب الذبائح)فتاویٰ ہندیہ میں ہے:"(ومنها:) التسمية حالة الذكاة عندنا أي اسم كان، وسواء قرن بالاسم الصفة بأن قال: الله أكبر، الله أعظم، الله أجل، الله الرحمن، الله الرحيم، ونحو ذلك، أو لم يقرن بأن قال: الله، أو الرحمن، أو الرحيم، أو غير ذلك، وكذا التهليل والتحميد والتسبيح وسواء كان جاهلاً بالتسمية المعهودة أو عالماً، وسواء كانت التسمية بالعربية أو بالفارسية أو أي لسان كان، وسواء كان لايحسن العربية  أو يحسنها، كذا روى بشر عن أبي يوسف رحمه الله تعالى. ولو أن رجلاً سمى على الذبيحة بالرومية أو أو بالفارسية وهو يحسن العربية أو لايحسنها أجزأه ذلك عن التسمية". (ج: 5، ص: 169، کتاب الذبائح، ط: سعید)شامی میں ہے:"والمستحب أن يقول: "بسم الله الله أكبر" بلا واؤ". (کتاب الذبائح، ج: 6، ص: 301، ط: سعید)البحر الرائق میں ہے:"قيدنا بقوله: عمداً؛ لأنه لو ترك التسمية ناسيًا يحل أكلها، وهو مذهب علي وابن عباس". (ج:8، ص: 168)ہندیہ میں ہے:"ولو اضجع شاةً وأخذ السكين وسمی ثم تركها وذبح شاةً أخرى وترك التسمية عامداً عليها لاتحل". (ج:5، ص: 288، كتاب الذبائح) فقط واللہ اعلم
                                                  
عنوان: کئی شرکاء کا مل کر گائے میں عقیقہ کرنا
سوال: کیا کئی شرکاء مل کر کسی بڑے جانور میں مثلاً گائے، بھینس، اونٹ وغیرہ اپنی لڑکی اور لڑکوں کا عقیقہ کرسکتے ہیں؟ اس کا کیا حکم ہے؟
جواب: سات  شرکاء  مل کر کسی بڑے جانور مثلًا گائے، بھینس یا اونٹ میں اپنے بچوں کا عقیقہ کرسکتے ہیں، ایسا کرنا جائز ہے۔حافظ ابن حجر رحمہ اللہ فتح الباری میں لکھتے ہیں: "جمہور کامسلک یہ ہے کہ عقیقہ میں اونٹ اور گائے بھی کافی ہوگی، اس سلسلے میں طبرانی  کی روایت بھی ہے۔  امام احمد رحمہ اللہ نے ایک بچے کی جانب سے کامل جانور ذبح کرنے کی شرط لگائی ہے، لیکن امام رافعی رحمہ اللہ نے تفصیل سے ذکر کیا ہے کہ قربانی کی طرح عقیقہ بھی ساتویں حصہ کے ذریعہ  ادا ہوجائے گا۔"معجمِ صغیر میں حضرت انس رضی اللہ عنہ سے روایت ہے:  رسول اللہ ﷺ نے ارشاد فرمایا:  جس شخص کا لڑکا پیدا ہو وہ اونٹ، گائے یا بکری کے ذریعہ عقیقہ کرے۔کتبِ حدیث میں گائے، اونٹ وغیرہ میں سات آدمیوں کے شریک ہوکر قربانی کرنے کے جواز پر کئی حدیثیں ہیں، قربانی پر قیاس کرتے ہوئے عقیقے میں بھی گائے یا اونٹ وغیرہ میں سات حصے کرنا جائز ہے۔صحیح مسلم میں حضرت جابر رضی اللہ عنہ سے روایت ہے کہ ہم نے نبی کریم ﷺ کے ساتھ حج کیا تو ہم نے اونٹ اور گائے سات سات لوگوں کی جانب سے ذبح کیے۔سنن ابی داؤد میں حضرت جابر رضی اللہ عنہ سے روایت ہے کہ نبی کریم ﷺ نے فرمایا:  گائے سات اشخاص کی جانب سے ہو سکتی ہے، اور اونٹ بھی سات آدمیوں کی جانب سے ہوسکتا ہے۔فتح الباري (9 / 593):"والجمهور على إجزاء الإبل والبقر أيضاً، وفيه حديث عند الطبراني وأبي الشيخ عن أنس رفعه: يعق عنه من الإبل والبقر والغنم. ونص أحمد على اشتراط كاملة. وذكر الرافعي بحثاً أنها تتأدى بالسبع، كما في الأضحية، والله أعلم".المعجم الصغير (1 / 150):" عن أنس بن مالك قال: قال رسول الله صلى الله عليه وسلم: من ولد له غلام فليعق عنه من الإبل أو البقر أو الغنم. لم يروه عن حريث إلا مسعدة، تفرد به عبد الملك بن معروف".مجمع الزوائد ومنبع الفوائد (4 / 70):"وعن أنس قال: قال رسول الله صلى الله عليه وسلم:"من ولد له غلام فليعق عنه من الإبل أو البقر أو الغنم".  رواه الطبراني في الصغير، وفيه مسعدة بن اليسع وهو كذاب".صحيح مسلم (4 / 88):"عن جابر بن عبد الله قال: حججنا مع رسول الله صلى الله عليه وسلم فنحرنا البعير عن سبعة والبقرة عن سبعة".سنن أبي داود (3 / 56):"عن عطاء عن جابر بن عبد الله أن النبى صلى الله عليه وسلم قال: « البقرة عن سبعة والجزور عن سبعة»".الدر المختار وحاشية ابن عابدين  (6 / 326):"[تنبيه] قد علم أن الشرط قصد القربة من الكل، وشمل ما لو كان أحدهم مريدا للأضحية عن عامه وأصحابه عن الماضي تجوز الأضحية عنه ونية أصحابه باطلة وصاروا متطوعين، وعليهم التصدق بلحمها وعلى الواحد أيضاً؛ لأن نصيبه شائع، كما في الخانية، وظاهره عدم جواز الأكل منها، تأمل. وشمل ما لو كانت القربة واجبةً على الكل أو البعض اتفقت جهاتها أو لا، كأضحية وإحصار وجزاء صيد وحلق ومتعة وقران خلافاً لزفر؛ لأن المقصود من الكل القربة، وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد". فقط واللہ اعلم
                                                  
عنوان: حضور ﷺ کے ایصالِ ثواب کے لیے لیے گئے بکرے کو اپنی واجب قربانی میں ذبح کرنا
سوال: ایک شخص نے حضور صلی اللہ علیہ وسلم کے نام قربانی کرنے کے لیے بکرا خریدا، لیکن وہ بکرا بیمار ہو گیا تو اس کو بیچ کر دوسرا بکرا پھر حضور صلی اللہ علیہ وسلم کے نام پر قربانی کرنے کی نیت سے خرید لیا، اس کے بعد اس شخص کے پاس اپنی واجب قربانی کرنے کے لیے رقم ختم ہو گئی تو  کیا یہ شخص حضور صلی اللہ علیہ وآلہ وسلم کے نام سے خریدے گئے بکرے کو اپنے نام پر قربان کرسکتا ہے؟ یا ایسے شخص کے لیے شرعاً  کیا حکم ہے؟
جواب: رسول اللہ ﷺ کے ایصالِ ثواب کے لیے قربانی کرنا ”نفلی قربانی“ ہے (بشرط یہ ہے کہ اس کی نذر نہ مانی ہو)، اور صاحبِ نصاب ہونے کی  وجہ سے لازم ہونے والی قربانی ”واجب قربانی“ ہے۔ اگر  مذکورہ شخص کے پاس اپنی واجب قربانی کے لیے رقم نہیں بچنے  کا مطلب یہ ہے کہ وہ  صاحبِ نصاب ہی نہیں رہا،  یعنی اس کے پاس عید کے تیسرے دن تک اتنا مال نہیں تھا کہ جس سے وہ صاحبِ نصاب بنتا تو اس پر قربانی واجب ہی نہیں ہے، جب قربانی واجب نہیں ہے تو  اپنی طرف سے قربانی کرنا بھی نفلی قربانی ہے اور  حضور ﷺ کے ایصالِ ثواب کے لیے قربانی کرنا بھی ”نفلی قربانی“ ہے، چوں کہ مذکورہ  شخص نے پہلے حضور ﷺ کے ایصالِ ثواب کے لیے قربانی کی نیت کرلی تھی، اس لیے اسی جہت میں نفلی قربانی کرنے کا ثواب  زیادہ ہوگا۔اور اگر اپنی واجب قربانی کے لیے رقم نہیں بچنے  کا مطلب یہ ہے کہ وہ صاحبِ نصاب تو ہے، لیکن اس کے پاس جانور خریدنے کے لیے نقد رقم بالکل نہیں ہے تو اس پر بدستور قربانی واجب ہے، اور  واجب قربانی مقدم اور ضروری ہے، لہذا اس صورت میں مذکورہ شخص کے نفلی قربانی کی نیت سے لیے گئے بکرے کو اپنی واجب قربانی میں قربان کرنا جائز ہے۔فقط واللہ اعلم
                                                  
عنوان: صاحبِ نصاب ہونے کی صورت میں اپنی قربانی چھوڑ کر والدہ کی طرف سے قربانی کرنے کا حکم
سوال: میں سکول معلم ہوں اور صاحبِ استطاعت ہوں، میں قربانی کے لیے اپنی والدہ کے نام سے اپنا حصہ رکھنا چاہتا ہوں، وہ حیات ہیں الحمدللہ۔ تو  آج ایک مولانا صاحب نے بتایا یہ جائز نہیں، پہلے اپنی قربانی کرو، اب اس کے بارے میں کیا فتوی ہے؟
جواب: اگر آپ صاحبِ استطاعت یعنی صاحبِ نصاب ہیں تو آپ پر لازم ہے کہ پہلے اپنی طرف سے قربانی کریں، کیوں کہ یہ شرعاً  آپ پر واجب ہے،  اپنی قربانی نہ کرنے  کی صورت میں آپ گناہ گار ہوں گے۔ البتہ اپنی قربانی کے ساتھ اگر والدہ کی طرف سے بھی قربانی کرنے  کی استطاعت ہو تو پھر والدہ  کی طرف سے بھی کرلیں، یہ بھی بڑی سعادت اور بڑے ثواب کی بات ہے، لیکن یہ آپ کے ذمہ لازم نہیں ہے اور اس کو نہ کرنے سے آپ گناہ گار نہیں ہوں گے۔ اس لیے اپنی قربانی چھوڑ کر والدہ  کی طرف سے قربانی کرنا درست نہیں ہے۔ فقط واللہ اعلم
                                                  
عنوان: خصی جانور کی قربانی
سوال: قربانی خصی جانور کی کیوں ضروری ہے؟ کتبِ  حدیث سے تفصیلی جواب دیں!
جواب: واضح رہے کہ احادیثِ  مبارکہ میں  رسول اللہ صلی اللہ علیہ وسلم سے خصی جانور کی قربانی کرنا ثابت ہے،  مگر کسی حدیث میں خصی جانور کی قربانی کو ضروری قرار نہیں دیا گیا،  اسی لیے فقہائے کرام نے احادیثِ مبارکہ کی روشنی میں خصی جانور کی قربانی افضل بتایا ہے، نہ کہ ضروری قرار دیا ہے۔چنانچہ سنن ابن ماجہ میں ہے:"عن أبي هريرة أن رسول الله صلى الله عليه وسلم كان إذا أراد أن يضحي اشترى كبشين عظيمين سمينين أقرنين أملحين موجوئين، فذبح أحدهما عن أمته ، لمن شهد لله بالتوحيد، وشهد له بالبلاغ، وذبح الآخر عن محمد وعن آل محمد صلى الله عليه وسلم". (سنن ابن ماجه، باب أضاحي رسول الله صلى الله عليه وسلم 2/232، ط: قديمي)ترجمہ: حضرت ابوہریرہ رضی اللہ عنہ سے روایت ہے کہ اللہ کے رسول صلی اللہ علیہ وسلم جب قربانی کا ارادہ فرماتے تو دو بڑے موٹے سینگ والے سفید وسیاہ دھبے دار خصی مینڈھے خریدتے، ان میں سے ایک اپنی امت کے ان افراد کی طرف سے ذبح کرتے جو اللہ کے ایک ہونے اور رسول اللہ صلی اللہ علیہ وسلم کے احکامات پہنچانے کی شہادت دیں، اور دوسری اپنی طرف سے اور اپنی آل کی طرف سے ذبح کرتے۔سنن ابی داؤد میں ہے:"عن جابر بن عبدالله، قال: ذبح النبي صلى الله عليه وسلم يوم الذبح كبشين أقرنين أملحين موجئين". (سنن أبي داود، باب ما یستحب من الضحایا 2/30، ط: حقانیه ملتان)ترجمہ: حضرت جابر رضی اللہ عنہ بیان کرتے ہیں کہ نبی اکرم صلی اللہ علیہ وسلم نے عید الاضحیٰ کے دن سینگوں والے سیاہ وسفید دھبے دار خصی دو مینڈھے ذبح کیے۔مسند امام احمد بن حنبل میں ہے:"عن أبي هريرة أن عائشة قالت: كان رسول الله صلى الله عليه وسلم إذا ضحى اشترى كبشين عظيمين سمينين أقرنين أملحين موجوئين". (مسند الإمام أحمد بن حنبل 43/37 رقم: 25843، ط: مؤسسة الرسالة)ترجمہ: حضرت ابوہریرہ رضی اللہ عنہ سے روایت ہے کہ حضرت عائشہ رضی اللہ عنہا نے فرمایا کہ جب رسول اللہ صلی اللہ علیہ وسلم قربانی کرتے تو دو بڑے موٹے سینگ والے سفید وسیاہ دھبے دار خصے مینڈھے خریدتے۔فتاویٰ عالمگیری میں ہے:"والخصي أفضل؛ من الفحل لأنه أطيب لحمًا، كذا في المحيط". (الفتاوی الهندیة، کتاب الأضحیة، الباب الخامس 5/299، ط: رشیدیه)لہٰذا صورت مسئولہ میں خصی جانور کی قربانی کو ضروری قرار دینا درست نہیں ہے،  البتہ غیر خصی جانور کی بنسبت خصی جانور کی قربانی زیادہ بہتر اور افضل ہے۔ فقط واللہ اعلم
                                                  
عنوان: کیا عقیقہ سات دن سے پہلے ہوسکتا ہے؟
سوال: کیا عقیقہ سات دن سے پہلے ہوسکتا ہے؟اگر کسی نے نادانی میں چھٹے دن عقیقے کا جانور قربان کردیا تو عقیقہ ہوجائے گا یا نہیں؟
جواب: ساتویں دن سے پہلے عقیقہ کرنے سے عقیقہ ہوجاتا ہے, لیکن مستحب طریقہ کے خلاف ہے، لہذا لاعلمی میں چھٹے دن عقیقہ کرنے سے عقیقہ ہوچکا ہے دوبارہ کرنے کی ضرورت نہیں۔ تنقيح الفتاوى الحامدية  (6 / 367):
 "وَلَوْ قَدَّمَ يَوْمَ الذَّبْحِ قَبْلَ يَوْمِ السَّابِعِ أَوْ أَخَّرَهُ عَنْهُ جَازَ إلَّا أَنَّ يَوْمَ السَّابِعِ أَفْضَلُ". فقط واللہ اعلم
                                                  
عنوان: نیا گھر لینے کی صورت میں بکرا صدقہ کرنا
سوال: جب نیا گھر  لیں تو  بکرے کا صدقہ کیسے کریں؟
جواب: نیا گھر لینے کی صورت میں بکرا صدقہ کرنا ضروری نہیں، اگر اسے لازم سمجھیں تو  گناہ ہے۔ بہتر یہ ہےکہ حسبِ استطاعت کوئی چیز صدقہ کر دی جائے۔  اگر جانور کولازم سمجھے بغیر ذبح کیا جائے تو اس کا گوشت فقراء ومساکین میں تقسیم کرلیاجائے۔ اور اگر خون بہانے کے ذریعے غیرمرئی مخلوق کے شر سے بچنے یا اسے راضی کرنے کا عقیدہ ہو تو یہ عقیدہ خلافِ ایمان ہے۔مفتی اعظم ہند مفتی کفایت اللہ رحمہ اللہ لکھتے ہیں:’’زندہ جانور صدقہ کردینابہتر ہے، شفائے مریض کی غرض سے ذبح کرنا اگر محض لوجہ اللہ(رضائے الہی کے لیے)ہوتومباح تو ہے ، لیکن اصل مقصد بالاراقۃ(خون بہانے سے )صدقہ ہوناچاہیے نہ کہ فدیہ جان بجان‘‘۔(8/252)   فقط واللہ اعلم
                                                  
عنوان: ایک ہی بڑے جانور میں دم شکر، قربانی کا حصہ جمع کرنا
سوال: کیا ایک ہی بڑے جانور میں دمِ شکر اور قربانی کا حصہ جمع کرسکتے ہیں یا الگ الگ کرنے ہوں گے؟  نیز اسی طرح ایک جانور میں دمِ شکر, قربانی, اور دمِ جنایت, تینوں کو جمع کیا جاسکتا ہے؟
جواب: ایک بڑے جانور میں مذکورہ قربانیوں میں سے ہر ایک کی طرف سے الگ الگ حصہ کرنے سے تمام  قربانیاں ادا ہو جائیگی۔  لیکن دم جنایت کو ملانے کی صورت میں  پورے جانور کو کھانے کی اجازت نہیں ہوگی۔الدر المختار وحاشية ابن عابدين (رد المحتار) (6/ 326):
"قد علم أن الشرط قصد القربة من الكل، وشمل ما لو كان أحدهم مريداً للأضحية عن عامه وأصحابه عن الماضي تجوز الأضحية عنه، ونية أصحابه باطلة وصاروا متطوعين، وعليهم التصدق بلحمها وعلى الواحد أيضاً؛ لأن نصيبه شائع، كما في الخانية، وظاهره عدم جواز الأكل منها، تأمل".الدر المختار وحاشية ابن عابدين (رد المحتار) (6/ 326):
"وشمل ما لو كانت القربة واجبةً على الكل أو البعض اتفقت جهاتها أو لا: كأضحية وإحصار وجزاء صيد وحلق ومتعة وقران خلافاً لزفر، لأن المقصود من الكل القربة، وكذا لو أراد بعضهم العقيقة عن ولد قد ولد له من قبل؛ لأن ذلك جهة التقرب بالشكر على نعمة الولد ذكره محمد ولم يذكر الوليمة. وينبغي أن تجوز؛ لأنها تقام شكراً لله تعالى على نعمة النكاح ووردت بها السنة، فإذا قصد بها الشكر أو إقامة السنة فقد أراد القربة. وروي عن أبي حنيفة أنه كره الاشتراك عند اختلاف الجهة، وأنه قال: لو كان من نوع واحد كان أحب إلي، وهكذا قال أبو يوسف، بدائع". فقط واللہ اعلم
                                                  
عنوان: اگر فقیر کا قربانی کی نیت سے جانور خریدنے کے بعد انتقال ہو جائے تو کیا حکم ہے؟
سوال: فقیر نے جب قربانی کی نیت سے جانور خریدا، ایامِ اضحیہ سے پہلے اس کا انتقال ہوگیا تو ورثہ پر لازم کیوں ہو جاتا ہے؟
جواب: واضح رہے کہ فقیر کا قربانی کی نیت سے جانور خریدنا نذر کے قائم مقام ہے،  اس لیے اگر فقیر نے قربانی کی نیت سے جانور خریدا  اور اس کا انتقال ہو گیا تو اس کی نذر اس کے ذمہ پر باقی رہی، اب اگر اس کے ورثاء  ان کی طرف سے مرحوم کی نذر پوری کریں تو یہ ان کی طرف سے مرحوم پر احسان ہو گا، باقی وہ جانور ترکہ میں شامل ہو گا اور ورثاء اس میں تصرف کرنے میں خود مختار ہوں گے، قربانی کرنا لازم نہیں ہو گا۔بدائع الصنائع في ترتيب الشرائع (5/ 66):
"أن الشراء من الفقير للأضحية بمنزلة النذر".بدائع الصنائع في ترتيب الشرائع (5/ 72):"وذكر في الأصل: إذا اشترك سبعة في بدنة فمات أحدهم قبل الذبح فرضي ورثته أن يذبح عن الميت جاز استحساناً والقياس أن لايجوز".  فقط واللہ اعلم
                                                  
عنوان: نفلی قربانی کا حصہ ملانے کے بعد  نیت تبدیل کرنا
سوال: میت کی طرف سے ایصالِ  ثواب کے لیے قربانی میں ایک حصہ ڈالا تھا،  اس کے بعد سوچا کہ اس حصہ میں اپنی واجب قربانی کی نیت کر لیتا ہوں، جب کہ میت کی طرف سے ایصالِ  ثواب کے  لیے رقم مسجد میں جمع کرادوں گا تو کیا ایسا کرنا جائز ہے؟
جواب: اگر کوئی شخص میت کے ایصالِ  ثواب کے لیے قربانی کے جانور میں حصہ ملائے اور پھر جانور کے ذبح سے پہلے پہلے اپنی نیت تبدیل کردے یعنی بجائے میت کی جانب سے قربانی کے اپنی قربانی کی ادائیگی کی نیت کرلے تو یہ درست ہے، ایسی صورت میں قربانی ادا ہوجائے گی۔  البتہ ایامِ  نحر میں رقم صدقہ کرنے کے بجائے قربانی کرنا اور اس کا ثواب میت کو پہنچانا زیادہ افضل ہے۔ (فتاوی رحیمیہ 10/30)فقط واللہ اعلم
                                                  
عنوان: اونٹ کو نحر کرتے وقت قبلہ رخ کرنا
سوال: اونٹ کو  بوقتِ نحر قبلہ رخ کرنا ضروری ہے؟
جواب: بوقتِ نحر اونٹ  کو قبلہ رُخ کرنے کے بارے میں صریح  جزئیہ تو نہیں ملا، البتہ  دیگر جانوروں پر قیاس کرتےہوئے اس کا بوقتِ  نحر قبلہ رو کرنا (ضروری تو نہیں، البتہ) مستحب ضرور ہے۔المبسوط للسرخسي (12 / 3):
"وكذلك إن ذبحها متوجهةً لغير القبلة حلت، ولكن يكره ذلك)؛ لأن السنة في الذبح استقبال القبلة، هكذا روى ابن عمر -رضي الله عنهما- أن «النبي صلى الله عليه وسلم استقبل بأضحيته القبلة لما أراد ذبحها» وهكذا نقل عن علي -رضي الله تعالى عنه-، وهذا؛ لأن أهل الجاهلية ربما كانوا يستقبلون بذبائحهم الأصنام، فأمرنا باستقبال القبلة لتعظيم جهة القبلة، ولكن تركه لايفسد الذبيحة بخلاف ترك التسمية؛ لأن في التسمية تعظيم الله تعالى، وذلك فرض. فأما استقبال القبلة لتعظيم الجهة، وذلك مندوب إليه في غير الصلاة". فقط واللہ اعلم
                                                  
عنوان: غریب نے جانور فروخت کی نیت سے لیا تو قربانی واجب نہیں
سوال: اگر جانور اس نیت سے لایا جائے تاکہ مناسب منافع ہونے کی صورت میں بیچ دوں گا۔اگر نہ بکا تو اپنی قربانی کر لوں گا۔  ایسے میں شرعی حکم کیا ہے؟ واضح رہے کہ اس آدمی پر قربانی واجب نہیں!
جواب: اگر غریب  آدمی  نے جانور فروخت کی نیت سے خریدا ہے، البتہ نہ بکنے  کی  صورت  میں  قربانی  کرنے  کا  ارادہ  ہو تو  اس صورت میں چوں کہ محض قربانی کی نیت نہیں کی، اس لیے اس شخص پر اس جانور کی قربانی واجب نہیں ہوگی۔البتہ اگر خریدتے وقت ہی قربانی کی نیت کرچکاہو تو اس صورت میں یہ جانور اس شخص کے حق میں قربانی کے لیے متعین ہوجائے گا۔فقط واللہ اعلم
                                                  
عنوان: کیا حاجی پر نصاب والی قربانی واجب ہے؟
سوال: اگر کوئی شخص اتنی حیثیت رکھتا ہو کہ حج کے علاوہ بھی قربانی کر سکتا ہو تو کیا اس پر قربانی کرنا واجب ہوگی؟ اور اگر واجب ہے تو اب کیا کرے کفارہ  ادا کرے؟ اور کفار ہ کیا ہے؟
جواب: حاجی پر قربانی سے متلق یہ تفصیل ہے کہ  قربانی دو طرح کی ہوتی ہے:(1)  ایک قربانی تو وہ ہے جو صاحبِ نصاب مقیم پر واجب ہوتی ہے خواہ حج کرنے جائے یا نہ جائے، اگر حاجی صاحبِ نصاب ہے اور  قربانی کے دنوں میں مکہ مکرمہ میں مقیم ہے، یعنی منی جانے سے پہلے مکہ مکرمہ میں پندرہ دن اس کا قیام ہو  یا مستقل وہیں رہتا ہے،  تو اس پر یہ قربانی واجب ہے، اور اسے اختیار ہے کہ  چاہے تو مکہ مکرمہ یا مدینہ میں  قربانی کا انتظام کرے یا اپنے وطن میں قربانی کی رقم بھیج دے یا وطن میں کسی کو قربانی کرنے کا کہہ دے، البتہ منیٰ میں قربانی کرنے کا ثواب پوری دنیا کی تمام جگہوں سے زیادہ ہے۔ اور کسی بھی جگہ ایک قربانی کرنے سے یہ فرض ادا ہوجائے گا۔ (2)  دوسری قربانی سے مراد "دمِ شکر" ہے، حجِ قِران اور تمتع کرنے والوں  پر ایامِ نحر  (10،11،12 ذوالحجہ) میں  حلق (سرمنڈوانے) یا بال کٹوانے سے پہلے منیٰ یا حدود حرم میں یہ قربانی کرنا واجب ہے۔حجِ افراد  (صرف حج) کرنے والوں پر یہ قربانی واجب نہیں ہے۔لہذا اگر حاجی ایام حج میں مقیم نہیں تھا، مسافر تھا یعنی منی جانے سے پہلے مکہ مکرمہ میں پندرہ دن اس کا قیام نہیں ہوا تو اس پر نصاب والی قربانی واجب ہی نہیں، اور اگر مقیم تھا تو قربانی واجب ہو گی اور قربانی نہ کرنے کی صورت میں  ایک متوسط بکرا یا بکری یا اس کی قیمت صدقہ کرنا ضروری ہو گا،بعض کے نزدیک قربانی کے ایک حصے کے برابررقم صدقہ کرنا کافی ہے۔ فقط واللہ اعلم
                                                  
عنوان: رخصتی سے قبل بیٹی کی طرف سے قربانی والد پر لازم ہے یا شوہر پر ؟
سوال: میں نے اپنی  بیٹی کا نکاح اس سال فروری 2019 میں کیا ہے، مگر ابھی بیٹی کی رخصتی نہیں کی، بیٹی کی رخصتی دسمبر 2019 کو ہوگی،  مجھے سوال یہ پوچھنا تھا کہ اس سال میری بیٹی کی طرف سے قربانی میرے داماد پر واجب ہے یا ابھی میرے یعنی والد کے اوپر واجب ہے ؟
جواب: صورتِ  مسئولہ میں اگر آپ کی بیٹی صاحبِ  نصاب ہے (یعنی اس کی ملکیت میں سونا، چاندی، نقدی ، مال تجارت، یا ضرورت سے زائد سامان  کی مجموعی مالیت ساڑھے باون تولہ چاندی کی قیمت کے بقدر یا اس سے زیادہ  عید الاضحیٰ کے ایام میں موجود ہے) تو  خود اس پر قربانی کرنا واجب ہے،  بیٹی کی طرف سے قربانی کرنا اس کے والد یا شوہر پر لازم نہیں ہے، البتہ اگر  والد اپنی  بیٹی  یا شوہر اپنی بیوی کی  اجازت سے اس سے پیسے لے کر، یا اپنی خوشی سے خود اپنی طرف سے اسے بتاکر اس کے لیے  قربانی کردیں تو اس کی واجب قربانی ادا ہوجائے گی۔ فقط واللہ اعلم
                                                  
عنوان: عقیقہ کی شرعی حیثیت اور اس کے جانور کی صفات
سوال: عقیقہ کیا ہے؟ اس کی شرعی حیثیت کیا ہے؟ عقیقہ کے جانور میں کون سی خصوصیات ہونی چاہیے؟
جواب: بچے کی پیدائش پر شکرانہ کے طور پر جو قربانی کی جاتی ہے اسے ’’عقیقہ‘‘ کہتے ہیں،عقیقہ کرنا سنت نہیں، بلکہ مستحب ہے، عقیقہ کا مستحب وقت یہ ہے کہ پیدائش کے ساتویں دن عقیقہ کرے، اگر ساتویں دن عقیقہ نہ کرسکے تو چودھویں (14)  دن ، ورنہ اکیسویں (۲۱) دن کرے،  اس کے بعد عقیقہ کرنا مباح ہے،اگر کرلے تو ادا ہوجاتا ہے،  تاہم جب بھی عقیقہ کرے،  بہتر یہ ہے کہ پیدائش کے دن  کے حساب سے ساتویں دن کرے۔المستدرک  میں ہے: ’’عن عطاء، عن أم كرز، وأبي كرز، قالا: نذرت امرأة من آل عبد الرحمن بن أبي بكر إن ولدت امرأة عبد الرحمن نحرنا جزوراً، فقالت عائشة رضي الله عنها: «لا بل السنة أفضل عن الغلام شاتان مكافئتان، وعن الجارية شاة تقطع جدولاً، ولايكسر لها عظم فيأكل ويطعم ويتصدق، وليكن ذاك يوم السابع، فإن لم يكن ففي أربعة عشر، فإن لم يكن ففي إحدى وعشرين». هذا حديث صحيح الإسناد ولم يخرجاه".  ( المستدرک علی الصحیحین للحاکم(4/ 266) رقم الحدیث: 7595،  کتاب الذبائح، ط: دار الكتب العلمية – بيروت)عقیقہ کے جانور کی وہی شرائط ہیں جو قربانی کے جانور کی ہیں، یعنی بکرے کی عمر سال بھر مکمل ہونا ضروری ہے، اور اگر گائے کو ذبح کرنا ہو تو اس کی عمر دو سال مکمل ہونا ضروری ہے۔ مزید تفصیل کے لیے ’’عقیقہ کے مسائل کا انسائیکلوپیڈیا‘‘ (مؤلفہ مفتی محمد انعام الحق صاحب) ملاحظہ کیجیے۔ فقط واللہ اعلم
                                                  
عنوان: صاحبِ نصاب نہ ہو تو قربانی واجب نہیں
سوال: ایک شخص کے دو گھر ہیں: ایک میں اس کی رہائش ہے اور ایک گھر کرایہ پر دیا ہے،  اس کرایہ کی رقم میں اس کے پاس کچھ بھی نہیں بچتا، ساری رقم خرچ ہوجاتی ہے تو کیا ایسے شخص پر قربانی واجب ہے؟ اور اگر وہ محتاج ہو تو کیا  زکاۃ لے سکتا ہے؟
جواب: مذکورہ صورت میں اگر اس شخص کے پاس  کرائے کی رقم کے علاوہ مزید ضرورت سے زائد اور نصابِ زکاۃ کے بقدر رقم یا سونا چاندی یا سامان وغیرہ نہیں تو صاحبِ نصاب نہ ہونے کی بنا پر اس شخص پر قربانی واجب نہیں،  البتہ یہ شخص زکاۃ نہیں لے سکتا ."(قَوْلُهُ: وَالْيَسَارُ إلَخْ) بِأَنْ مَلَك مِائَتَيْ دِرْهَمٍ أَوْ عَرْضًا يُسَاوِيهَا غَيْرَ مَسْكَنِهِ وَثِيَابِ اللُّبْسِ أَوْ مَتَاعٍ يَحْتَاجُهُ إلَى أَنْ يَذْبَحَ الْأُضْحِيَّةَ، وَلَوْ لَهُ عَقَارٌ يَسْتَغِلُّهُ فَقِيلَ: تَلْزَمُ لَوْ قِيمَتُهُ نِصَابًا، وَقِيلَ: لَوْ يَدْخُلُ مِنْهُ قُوتُ سَنَةٍ تَلْزَمُ، وَقِيلَ: قُوتُ شَهْرٍ، فَمَتَى فَضَلَ نِصَابٌ تَلْزَمُهُ. وَلَوْ الْعَقَارُ وَقْفًا، فَإِنْ وَجَبَ لَهُ فِي أَيَّامِهَا نِصَابٌ تَلْزَمُ، وَصَاحِبُ الثِّيَابِ الْأَرْبَعَةِ لَوْ سَاوَى الرَّابِعُ نِصَابًا غِنًى وَثَلَاثَةً فَلَا، لِأَنَّ أَحَدَهَا لِلْبِذْلَةِ وَالْآخَرُ لِلْمِهْنَةِ وَالثَّالِثُ لِلْجَمْعِ وَالْوَفْدِ وَالْأَعْيَادِ، وَالْمَرْأَةُ مُوسِرَةٌ بِالْمُعَجَّلِ لَوْ الزَّوْجُ مَلِيًّا وَبِالْمُؤَجَّلِ لَا، وَبِدَارٍ تَسْكُنُهَا مَعَ الزَّوْجِ إنْ قَدَرَ عَلَى الْإِسْكَانِ.
لَهُ مَالٌ كَثِيرٌ غَائِبٌ فِي يَدِ مُضَارِبِهِ أَوْ شَرِيكِهِ وَمَعَهُ مِنْ الْحَجَرَيْنِ أَوْ مَتَاعِ الْبَيْتِ مَا يُضَحِّي بِهِ تَلْزَمُ، وَتَمَامُ الْفُرُوعِ فِي الْبَزَّازِيَّةِ وَغَيْرِهَا". [رد المحتار: ٦/ ٣١٢]فقط واللہ اعلم
                                                  
عنوان: مقروض کے لیے قربانی کا حکم
سوال: ایک شخص نے کسی کو چھ یا سات لاکھ روپے دیے ہوئے ہیں کاروبار کے لیے, اور اس کا وہ ماہانہ منافع بھی لیتا ہے اور اس کے پاس کچھ زیور بھی پڑا ہوا ہے,  لیکن وہ مقروض ہے اور اس کے پاس پیسے بھی نہیں ہیں تو کیا اس پر قربانی ہو گی؟
جواب: واضح رہے کہ اگر کسی شخص کے اوپر قرض ہو ، اور اس کے پاس کچھ مال بھی ہو  تو  اگر یہ مال اتنا ہو کہ واجب الادا  قرض ادا کرنے کے بعد بھی عید الاضحٰی کے دنوں میں اس کے پاس بنیادی ضرورت سے زائد مال اور سامان، نصاب  (یعنی ساڑھے باون تولہ چاندی کی قیمت)  کے برابر یا اس سے زیادہ  بچتا ہے، تو ایسے شخص پر قربانی واجب ہوگی  او راگر قرض ادا کرنے کے بعد نصاب سے کم مال بچے، تو اس پر قربانی واجب نہیں ہوگی۔لہذا صورتِِ مسئولہ میں اگر آپ نے جو رقم کاروبار میں لگائی ہوئی ہے، وہ کاروبار کس صورت میں موجود ہے؟ مثلاً خام مال ہے،یا دکان میں مالِ  تجارت کی صورت میں موجود ہے وغیرہ ، تو اس کا حساب لگایا جائے گا کہ آپ کی رقم کا خام یا تیار مال کتنی مالیت کا ہے؟ نیزآپ کے پاس سونا یا ضرورت سے زائد سامان موجود ہے  تو ان کی بھی مالیت لگائی جائے گی، اور  کل مالیت میں سے قرض کی رقم منہا کرنے کے بعد بھی اگر آپ کے پاس ساڑھے باون تولہ چاندی کی مالیت کے بقدر رقم بچتی ہے (یا ضرورت سے زائد دیگر سامان کے ساتھ ملاکر اس کی اتنی مالیت ہوجاتی ہے) اور عید الاضحیٰ کے دنوں میں بھی آپ کے پاس موجود رہتی ہے تو آپ پر قربانی واجب ہو گی، پھر چاہے اپنی ملکیت میں موجود سونے کو فروخت کرکے قربانی کی جائے یاکاروبار میں سے رقم لے کر قربانی کی جائے۔ اور اگر قرض کی رقم منہا کرنے کے بعدآپ کے پاس  نصاب کے بقدر مال نہیں بچتا تو ایسی صورت میں قربانی لازم نہیں ہو گی۔الفتاوى الهندية (5/ 292):"ولو كان عليه دين بحيث لو صرف فيه نقص نصابه لاتجب". فقط واللہ اعلم
                                                  
عنوان: حرام مال سے قربانی کرنا
سوال: مال دار  آدمی ا گر حرام مال مثلاً سود کے روپیہ سے اضحیہ خرید کرکے قربانی کرے تو کیا واجب ادا ہوگی یا دوبارہ قربانی کرنا پڑے گی؟
جواب: صورتِ  مسئولہ میں اگر مذکورہ شخص کے پاس صرف حرام مال ہے یا اس کی غالب آمدنی حرام  ہے تو اس کی قربانی درست نہیں ہوگی، اللہ تعالیٰ طیب ہیں اور مالِ طیب سے ہی صدقہ اور عبادت قبول فرماتے ہیں۔   اور اگر اس شخص کے پاس صرف حرام مال ہی ہو تو  اس حرام مال پر قربانی واجب بھی نہیں ہوگی۔  اگر اس کے پاس حلال مال نصاب کے برابر ہو تو اس پر حلال رقم سے قربانی کرنا لازم ہوگا۔واضح رہے کہ حرام مال پر قربانی اس لیے واجب نہیں ہوتی کہ اس پر صاحبِ قبضہ کی ملکیت ثابت نہیں ہوتی، بلکہ  مالِ حرام کے متعلق حکم یہ ہے کہ اگر بلاعوض حاصل ہو تو اسے مالک یا اس کے ورثہ تک پہنچانا لازم ہے۔ مالک اور ورثہ تک پہنچانا ممکن نہ ہو یا مالِ حرام بالعوض حاصل ہوا ہو تو اسے مستحقِ زکاۃ کو ثواب کی نیت کے بغیر صدقہ کرنا واجب ہے۔  نیز اللہ تعالیٰ حرام اور ناپاک مال سے صدقہ قبول نہیں فرماتے؛ اس لیے حرام مال پر قربانی بھی واجب نہیں ہوگی۔صحيح مسلم (2/ 703):
"عن أبي حازم، عن أبي هريرة، قال: قال رسول الله صلى الله عليه وسلم: " أيها الناس، إن الله طيب لايقبل إلا طيباً، وإن الله أمر المؤمنين بما أمر به المرسلين، فقال: {يا أيها الرسل كلوا من الطيبات واعملوا صالحاً، إني بما تعملون عليم} [المؤمنون: 51] وقال: {يا أيها الذين آمنوا كلوا من طيبات ما رزقناكم} [البقرة: 172]، ثم ذكر الرجل يطيل السفر أشعث أغبر، يمد يديه إلى السماء، يا رب، يا رب، ومطعمه حرام، ومشربه حرام، وملبسه حرام، وغذي بالحرام، فأنى يستجاب لذلك؟ "
الدر المختار وحاشية ابن عابدين (رد المحتار) (2/ 291)
" في القنية: لو كان الخبيث نصاباً لايلزمه الزكاة ؛ لأن الكل واجب التصدق عليه؛ فلايفيد إيجاب التصدق ببعضه". فقط واللہ اعلم
                                                  
عنوان: قربانی کے جانور اجتماعی طور پر خریدنا
سوال: سات آدمیوں نے چھ چھ روپے دے کر سات بکریاں خریدیں، اور پھر انہوں نے قربانی کی، جب کہ ان بکریوں کی قیمت سب کی یک ساں نہیں تھی، کیا ان لوگوں کی قربانی ہوگئی؟
جواب: صورتِ  مسئولہ میں جب اجتماعی طور پر اجتماعی رقم سے سات بکریاں خریدی گئیں جب کہ ان کی قیمتیں باہم مختلف تھیں تو سارے شرکاء تمام جانوروں میں شریک ہوگئے اور ہر ایک جانور میں ہر ایک کی ملکیت ثابت ہوگئی، تاہم جب انہوں نے وہ جانور خریدنے کے بعد باہمی رضامندی سے آپس میں تقسیم کردیے اور ہر ایک اپنے اپنے جانور کا مالک بن گیا تو گویا ہرایک نے اپنی اداکردہ قیمت کے بدلہ ہی اپنا جانور خریداہے،  اس لیے اس صورت میں سب کی قربانی جائز ہوجائے گی۔فقط واللہ اعلم
                                                  
عنوان: ہر سال باری باری ایک بھائی کا قربانی کا جانور خرید کر بھائیوں کا اجتماعی قربانی کرنا
سوال: تین بھائی صاحبِ  نصاب ہیں، ان پر قربانی واجب ہے اور تینوں الگ الگ رہتے ہیں، تینوں اکٹھے ہر سال ایک بڑا جانورقربانی کے لیے خریدتے ہیں ۔لیکن اس طریقے سے کہ ایک سال ایک بھائی قربانی خریدتا ہے تو دوسرا سال دوسرا بھائی اور تیسرا سال تیسرا بھائی، یعنی نمبر پر قربانی لیتا ہے تو کیا اس طرح کرنا درست ہے؟قربانی ہو جائے گی؟
جواب: صورتِ  مسئولہ میں اگرباہمی رضامندی  سے  تینوں  بھائی  باری  باری  ہر سال قربانی کا جانور خریدتے ہیں اور پھر مشترکہ اس میں قربانی کرتے ہیں تو یہ جائز ہے، اور جو بھائی جس سال قربانی کا جانور خریدے وہ قربانی سے پہلے دوسرے بھائیوں کو بھی بتادے کہ میں نے اس بڑے جانور  آپ کی قربانی کا حصہ ڈال دیا ہے تو اس سے ہر ایک کی قربانی ادا ہوجائے گی۔ فقط واللہ اعلم
                                                  
عنوان: بیٹے کا نام محمد بن محمد سعد رکھنے کا حکم/ لڑکے کے عقیقہ میں ایک بکرا سات دن بعد اور دوسرا بکرا چودہ دن بعد ذبح کرنے کا حکم
سوال: 1- بیٹے کا نام ’’محمد ابن محمد سعد‘‘  رکھنا کیسا ہے؟2-  کیا لڑکے کے عقیقے میں دو بکروں میں سے ایک بکرا سات (7) دن بعد اور دوسرا بکرا پھر سات (7) دن بعد کرنا ٹھیک ہے؟ کیوں کہ فریج میں جگہ نہیں ہے!
جواب: 1- باپ کا نام ’’محمد سعد‘‘ ہے تو بیٹے کا نام ’’محمد  بن محمد سعد‘‘  رکھنا جائز ہے۔2- لڑکے کے عقیقہ میں جو دو بکرے ذبح کیے جاتے ہیں، ان میں سے اگر ایک بکرا سات دن بعد اور دوسرا چودہ دن بعد ذبح کرلیا جائے تو یہ بھی جائز ہے۔مرقاة المفاتيح شرح مشكاة المصابيح (7/ 2689):"وعن محمد بن علي بن حسين عن علي بن أبي طالب قال: عق رسول الله صلى الله عليه وسلم عن الحسن بشاة، وقال: «يا فاطمة احلقي رأسه وتصدقي بزنة شعره فضةً»، فوزناه فكان وزنه درهماً أو بعض درهم. رواه الترمذي وقال: هذا حديث حسن غريب وإسناده ليس بمتصل؛ لأن محمد بن علي بن حسين لم يدرك علي بن أبي طالب.  (عن الحسن بشاة)، الباء للتعدية أو مزيدة. في شرح السنة: اختلفوا في التسوية بين الغلام والجارية ... وذهب جماعة إلى أنه يذبح عن الغلام بشاتين، وعن الجارية بشاة. قلت: أما نفي العقيقة عن الجارية فغير مستفاد من الأحاديث، وأما الغلام فيحتمل أن يكون أقل الندب في حقه عقيقة واحدة وكماله ثنتان، والحديث يحتمل أنه لبيان الجواز في الاكتفاء بالأقل، أو دلالة على أنه لايلزم من ذبح الشاتين أن يكون في يوم السابع، فيمكن أنه ذبح عنه في يوم الولادة كبشاً وفي السابع كبشاً، وبه يحصل الجمع بين الروايات".  فقط واللہ اعلم
                                                  
عنوان: بیوی کی املاک کی زکاۃ اور قربانی کس پر لازم ہے؟
سوال: زید کی بیوی کے پاس سونے چاندی کے زیورات ہیں،  جس کی مالک وہ خود ہے تو اس مال کی زکاۃ زید ادا کرے یا اس کی بیوی ? اگر زید کی بیوی پر واجب ہے تو اس کی بیوی کے پاس زکاۃ ادا کرنے کے لیے پیسے نہیں ہیں؛ کیوں کہ  زید اپنی بیوی کو پیسےنہیں دیتا ہے؛ کیوں کہ زید گھر کا اور اپنی بیوی کا خرچ خود کرتا ہے۔  اس صورت حال میں زید کی بیوی پر قربانی واجب ہے یا نہیں؟  اگر واجب ہے تو زید کی بیوی نے قربانی کے دنوں قربانی نہیں کی اور نہ زید نے کی اپنی بیوی طرف سے تو اب زید کی بیوی کیا کرے؟
جواب: صورتِ  مسئولہ میں (جب کہ زید کی بیوی کے پاس سونا اور چاندی کے زیورات ہیں اور بظاہر دونوں کی مالیت ساڑھے باون تولہ چاندی کی مالیت سے زیادہ ہی ہوگی، لہٰذا) زید کی بیوی پر قربانی اور زکاۃ دونوں واجب ہیں، اور یہ وجوب زید کی بیوی پر ہی ہو گا، زید پر نہ ہو گا۔  اگر نقد رقم موجود نہ ہو اور زیور اتنا ہو کہ اس میں سے وزن کرکے تڑوا کر زکاۃ ادا کی جاسکتی ہے تو بہتر، ورنہ زکاۃ کا حساب رکھے اور نقد رقم کا انتظار کرے، جب رقم آجائے تو زکاۃ ادا کردے، اور جتنا جلد ہوسکے زکاۃ ادا کرنے کی فکر کرے۔اور قربانی کا وقت چوں کہ ایامِ قربانی ہیں اور ان ایام کے گزرنے کے بعد اس کی  قضا  نہیں،  البتہ  ایک قربانی کے جانور کی رقم کے بقدر  صدقہ کرنا لازم ہو گا۔اگر زید اپنی بیوی کی طرف سے اسے بتاکر زکاۃ ادا کردے تو زکاۃ ادا ہوجائے گی، اسی طرح صدقہ دے دے تو صدقہ ادا ہوجائے گا۔ الدر المختار وحاشية ابن عابدين (رد المحتار) (6/ 320):"وإن لم يشتر مثلها حتى مضت أيامها تصدق بقيمتها". فقط واللہ اعلم
                                                  
عنوان: خارجی کا ذبیحہ
سوال: خارجی کا ذبیحہ حلال ہےیا حرام؟
جواب: خوارج کاذبیحہ حلال ہے, بشرطیکہ کے ذبح کی شرعی شرائط مثلاً اللہ کا نام لینا وغیرہ کی رعایت کرے۔ (الملل والنحل : 1/132)  فقط واللہ اعلم
                                                  
عنوان: لڑکے کے عقیقہ میں ایک بکرا ذبح کرنا
سوال: لڑکے کے عقیقہ کے لیے ایک بکرا کریں  یا دو بکرے کرنا ضروری ہے؟
جواب: لڑکے کی ولادت پر اگر استطاعت ہوتو   اس کے عقیقہ، میں دوبکرے یا بکریاں ذبح کرنامستحب ہے،  اور اگر دو کی وسعت نہ ہوتوایک کاذبح کرنابھی کافی ہے۔ فقط واللہ اعلم
                                                  
عنوان: ذبح کا طریقہ اور دعا
سوال: ذبح کا طریقہ اور دعا بتادیں۔
جواب: 1۔ذبح کا صحیح طریقہ یہ ہے کہ جانور کو قبلہ رو لٹانے کے بعد ’’بسم اللہ، و اللہ اکبر‘‘  کہتے ہوئے تیز دھار چھرے سے جانور کے حلق اور لبہ کے درمیان ذبح کیا جائے، اور گردن کو پورا کاٹ کر الگ نہ کیا جائے، نہ ہی حرام مغز تک کاٹا جائے، بلکہ ’’حلقوم‘‘  اور ’’مری‘‘  یعنی سانس کی نالی اور اس کے اطراف  کی خون کی رگیں جنہیں ’’اَوداج‘‘  کہا جاتا ہے کاٹ دی جائیں، اس طرح جانور کو شدید تکلیف بھی نہیں ہوتی اور سار نجس خون بھی نکل جاتا ہے، اس طریقہ کے علاوہ باقی تمام طریقوں میں نہ ہی پورا خون نکلتا ہے اور جانور کو بلا ضرورت شدید تکلیف بھی ہوتی ہے۔جانور کو قبلہ رخ لٹاتے ہوئے جانور کی بائیں کروٹ پر لٹانا پسندیدہ ہے، (یعنی ہمارے ملک میں جانور کی سر والی طرف جنوب میں اور دم والی جانب شمال میں ہو)، تاکہ دائیں ہاتھ سے چھری چلانے میں سہولت رہے۔ "عن أنس، قال: «ضحى النبي صلى الله عليه وسلم بكبشين أملحين أقرنين، ذبحهما بيده، وسمى وكبر، ووضع رجله على صفاحهما»".( صحيح مسلم:3/ 1556)ترجمہ: حضرت انس ؓ فرماتے ہیں کہ نبی کریم ﷺنے دو چتکبرے سینگوں والے مینڈھوں کی قربانی کی، آپ ﷺ نے ان دونوں کو اپنے ہاتھ سے ذبح کیا ،اور ذبح کرتے وقت ’’بسم اللہ ، اللہ اکبر‘‘  پڑھا ،اور ان کے پہلو پر اپنا قدم مبارک رکھا ۔’’عن عائشة: أن رسول الله صلى الله عليه وسلم أمر بكبش أقرن يطأ في سواد، ويبرك في سواد، وينظر في سواد، فأتي به ليضحي به، فقال لها: «يا عائشة، هلمي المدية»، ثم قال: «اشحذيها بحجر»، ففعلت: ثم أخذها، وأخذ الكبش فأضجعه، ثم ذبحه، ثم قال: «باسم الله، اللهم تقبل من محمد، وآل محمد، ومن أمة محمد، ثم ضحى به»‘‘. ( صحيح مسلم:3/ 1557)ترجمہ: ام المؤمنین حضرت عائشہ صدیقہ رضی اللہ عنہا سے روایت ہے کہ رسول اللہ صلی اللہ علیہ وسلم نے ایک سینگوں والا مینڈھا لانے کا حکم دیا جو سیاہی میں چلتا ہو، سیاہی میں بیٹھتا ہو اور سیاہی میں دیکھتا ہو (یعنی پاؤں، پیٹ اور آنکھیں سیاہ ہوں)۔ پھر ایک ایسا مینڈھا قربانی کے لیے لایا گیا تو آپ صلی اللہ علیہ وسلم نے فرمایا کہ اے عائشہ! چھری لاؤ۔ پھر فرمایا کہ اس کو پتھر سے تیز کر و ، تو میں نے تیز کرکے دی۔ پھر آپ صلی اللہ علیہ وسلم نے چھری لی، مینڈھے کو پکڑا، اس کو لٹایا، پھر ذبح کرتے وقت فرمایا کہ ’’بسم اللہ‘‘، اے اللہ! محمد (صلی اللہ علیہ وسلم) کی طرف سے اور محمد (صلی اللہ علیہ وسلم) کی آل کی طرف سے اور محمد (صلی اللہ علیہ وسلم) کی امت کی طرف سے اس کو قبول کر، پھر اس کی قربانی کی۔فتاوی ہندیہ میں ہے:"أَمَّا الِاخْتِيَارِيَّةُ، فَرُكْنُهَا الذَّبْحُ فِيمَا يُذْبَحُ مِنْ الشَّاةِ وَالْبَقَرِ، وَالنَّحْرُ فِيمَا يُنْحَرُ وَهُوَ الْإِبِلُ عِنْدَ الْقُدْرَةِ عَلَى الذَّبْحِ وَالنَّحْرِ، وَلَايَحِلُّ بِدُونِ الذَّبْحِ أَوِالنَّحْرِ، وَالذَّبْحِ هُوَ فَرْيُ الْأَوْدَاجِ وَمَحَلُّهُ مَا بَيْنَ اللَّبَّةِ وَاللَّحْيَيْنِ، وَالنَّحْرُ فَرْيُ الْأَوْدَاجِ وَمَحَلُّهُ آخِرُ الْحَلْقِ، وَلَوْ نَحَرَ مَا يُذْبَحُ أَوْ ذَبَحَ مَا يُنْحَرُ يَحِلُّ لِوُجُودِ فَرْيِ الْأَوْدَاجِ لَكِنَّهُ يُكْرَهُ لِأَنَّ السُّنَّةَ فِي الْإِبِلِ النَّحْرُ وَفِي غَيْرِهَا الذَّبْحُ، كَذَا فِي الْبَدَائِعِ ... وَالْعُرُوقُ الَّتِي تُقْطَعُ فِي الذَّكَاةِ أَرْبَعَةٌ: الْحُلْقُومُ وَهُوَ مَجْرَى النَّفَسِ، وَالْمَرِيءُ وَهُوَ مَجْرَى الطَّعَامِ، وَالْوَدَجَانِ وَهُمَا عِرْقَانِ فِي جَانِبَيْ الرَّقَبَةِ يَجْرِي فِيهَا الدَّمُ، فَإِنْ قُطِعَ كُلُّ الْأَرْبَعَةِ حَلَّتْ الذَّبِيحَةُ، وَإِنْ قُطِعَ أَكْثَرُهَا فَكَذَلِكَ عِنْدَ أَبِي حَنِيفَةَ - رَحِمَهُ اللَّهُ تَعَالَى -، وَقَالَا: لَا بُدَّ مِنْ قَطْعِ الْحُلْقُومِ وَالْمَرِيءِ وَأَحَدِ الْوَدَجَيْنِ، وَالصَّحِيحُ قَوْلُ أَبِي حَنِيفَةَ - رَحِمَهُ اللَّهُ تَعَالَى - لِمَا أَنَّ لِلْأَكْثَرِ حُكْمَ الْكُلِّ، كَذَا فِي الْمُضْمَرَاتِ". (كِتَابُ الذَّبَائِحِ وَفِيهِ ثَلَاثَةُ أَبْوَابٍ، الْبَابُ الْأَوَّلُ فِي رُكْنِهِ وَشَرَائِطِهِ وَحُكْمِهِ وَأَنْوَاعِهِ، ٥ / ٢٨٥ - ٢٨٧)2۔ جب قربانی کا جانور قبلہ رخ لٹائے تو پہلے درج ذیل  آیت پڑھنا بہتر ہے:"إِنِّي وَجَّهْتُ وَجْهِيَ لِلَّذِي فَطَرَ السَّمَاوَاتِ وَالْأَرْضَ حَنِيفًا ۖ وَمَا أَنَا مِنَ الْمُشْرِكِينَ، إِنَّ صَلَاتِي وَنُسُكِي وَمَحْيَايَ وَمَمَاتِي لِلَّهِ رَبِّ الْعَالَمِينَ".اور ذبح کرنے سے پہلے درج ذیل دعا اگر یاد ہو تو پڑھ لے:"اللّٰهُم َّمِنْكَ وَ لَكَ" پھر ’’بسم الله الله أکبر‘‘  کہہ  کر ذبح کرے ، اور ذبح کرنے کے بعد اگر درج ذیل دعا یاد ہو تو پڑھ لے:"اَللّٰهُمَّ تَقَبَّلْهُ مِنِّيْ كَمَا تَقَبَّلْتَ مِنْ حَبِيْبِكَ مُحَمَّدٍ وَ خَلِيْلِكَ إبْرَاهِيْمَ عليهما السلام". اگر کسی اور کی طرف سے ذبح کر رہا ہو تو "مِنِّيْ" کی جگہ " مِنْ "  کے بعد اس شخص کا نام لے لے۔ فقط واللہ اعلم
                                                  
