عنوان: زندگی میں وقف کی وصیت کرنے کا  حکم
سوال: ہمارے والد محترم نے  مکمل ہوش و حواس کے ساتھ، پانچ بیٹوں اور چار بیٹیوں کو بٹھا کر یہ وصیت کی کہ:وہ مکان جس میں وہ رہائش پذیر ہیں، ان کی وفات کے بعد مدرسے کے لیے وقف ہوگا۔دو دکانوں میں سے ایک دکان مدرسے کے لیے وقف ہوگی تاکہ اس سے مدرسے کے اخراجات پورے ہوں، اور دوسری دکان ان کے ورثاء میں تقسیم ہوگی۔والد صاحب  دونوں دکانوں کا کرایہ لےرہے ہیں، اور مکان میں خود مقیم ہیں۔اب دریافت طلب امر یہ ہے کہ: والد صاحب کے انتقال کے بعد ان کی اس وصیت پر عمل ہوگا یعنی مکان اورا یک دکان وقف شمار ہوں گے؟یا یہ سب ورثاء میں تقسیم ہوں گے ؟
جواب: صورتِ مسئولہ میں  سائل کے والد كا اپنے مکان اورایک دکان  سے متعلق یہ کہنا کہ یہ مکان اور ایک دکان میرے مرنے کے بعد مدرسہ کے لیے وقف ہوگی، یہ شرعاً وقف نہیں بلکہ وصیت ہے،لہذا والد اگرآخری وقت تک اس وصیت پر قائم رہتے ہیں تو  ان کے انتقال کےبعد  یہ وصیت ان کے ایک تہائی مال  کے اندر نافذ ہوگی ، اور کل مال کا ایک تہائی حصہ وصیت کے  موافق مدرسہ کے لیے ہوگا۔ ،اور بقیہ مال وفات کے وقت موجود ورثاء کے درمیان شرعی حصص کے اعتبار سے تقسیم ہوگا۔تبیین الحقائق میں ہے:"ولو ‌علق ‌الوقف ‌بموته بأن قال إذا مت فقد وقفت داري على كذا ثم مات صح ولزم إذا خرج من الثلث لأن الوصية بالمعدوم جائزة كالوصية بالمنافع ويكون ملك الميت باقيا فيه حكما فيتصدق عنه دائما وإن لم يخرج من الثلث يجوز بقدر الثلث ويبقى الباقي إلى أن يظهر له مال آخرأو تجيز الورثة فإن لم يظهر له مال ولم تجز الورثة تقسم الغلة بينهما أثلاثا ثلثه للوقف والثلثان للورثة ولو علقه بالموت وهو مريض مرض الموت فكذلك الحكم لأن الوصية لا تختلف بين أن تكون في الصحة أو في المرض وإن نجز الوقف في المرض فهو بمنزلة المعلق بالموت فيما ذكره الطحاوي والصحيح أنه بمنزلة المنجز في الصحة عند أبي حنيفة فلا يلزم وعندهما يلزم من الثلث لأن حق الورثة تعلق بماله فلا ينفذ تصرفه إلا من الثلث بخلاف ما إذا وقف في الصحة."(كتاب الوقف،ج: 3، ص: 326، ط:دار الكتاب الإسلامي)فقط والله اعلم

عنوان: کسی شخص کا زندگی میں دکان کے کرایہ کا ایک تہائی  یا دکان کی زمین کی ایک تہائی کی وصیت کرنا
سوال: میر ی ایک دکان ہے جس کا کرایہ 80000    آتا ہے ، میں یہ چاہتا  ہوں  کہ میری وفات کے بعد جب تک ورثاء  اس دکان کو تقسیم نہ کریں تو اس کرایہ کا ،تہائی حصہ مسجد کے لئے وقف ہو،  باقی ورثا  ءشریعت کے مطابق لیتے رہیں ،اور جب ورثا ءدکان کو تقسیم کریں تو  دکان کا، تہائی حصہ  مسجد میں وقف کے طور پر چلاجائے تاکہ ہم میاں بیوی کو ثواب ملتا رہے ،کیا اس طرح کرنا درست ہے ؟
جواب: صورت مسئولہ میں سائل  کا یہ کہنا کہ اس کی وفات کے بعد جب تک ورثاء اس دکان کو تقسیم نہ کریں ،تو اس کے   کرایہ کا ایک تہائی حصہ مسجد  میں دینا،  دکان کی تقسیم کے بعد دکان کی  ایک تہائی  مسجد  میں وقف کرنا  ،تو یہ ایک درست بلکہ ایک مستحسن عمل ہے،اور اس عمل کی وجہ سے میاں بیوی دونوں کوثواب  ملتا رہے گا،لہذا  ایسا کرنے کی صورت میں دکان کی تقسیم سے پہلےہر مہینہ  دکان کے کرایہ کا ایک تہائی مسجد میں صرف ہوگا ، اور باقی کرایہ ورثاءکے درمیان  ان کے  حصص کے مطابق تقسیم ہوگا ، بعد میں جب دکان تقسیم کی جائے گی، تو ورثاء کے ذمہ اس کا ایک تہائی حصہ مسجد کے لیے بطور وقف کے دینا لازم ہو  گا، جبکہ باقی حصص ورثاء کے درمیان شرعی اصولوں کے مطابق تقسیم ہوں گے۔فتاوی عالمگیری میں ہے:"ثم تصح الوصية لأجنبي من غير إجازة الورثة، كذا في التبيين ‌ولا ‌تجوز ‌بما ‌زاد ‌على ‌الثلث ‌إلا ‌أن ‌يجيزه ‌الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا، الباب الأول،ج:6،ص:90، ط: دار الفكر) الموسوعة الفقهية میں ہے :"الوصية للأجنبي بما زاد عن الثلث  اختلف الفقهاء في الوصية بالزائد على الثلث للأجنبي على قولين :القول الأول : إن الوصية للأجنبي في القدر الزائد على الثلث تصح وتنعقد ، ولكنها تكون موقوفة على إجازة الورثة ، فإن لم يكن له ورثة نفذت دون حاجة إلى إجازة أحد ، وهذا هو مذهب الحنفية."(حرف العين، عقد، عقد موقوف، الوصية للأجنبي بما زاد عن الثلث،ج: 30،ص: 254، ط: وزارة الأوقاف والشئون الإسلامية - الكويت)فتاویٰ شامی میں ہے :"وتجوز بالثلث للاجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته (وهم كبار) يعني يعتبر كونه وارثا أو غير وارث وقت الموت لا وقت الوصية، على عكس إقرار المريض للوارث (وندبت بأقل منه) ولو (عند غني ورثته أو استغنائهم بحصتهم كتركها) أي كما ندب تركها (بلا أحدهما) أي غنى واستغناء لانه حينئذ صلة وصدقة (وتؤخر عن الدين)(قوله عند عدم المانع) أي من قتل أو حرابة أو استغراق بالدين أو نحو ذلك (قوله لا الزيادة عليه إلخ) فإذا أوصى بما زاد على الثلث ولم يكن إلا وارث يرد عليه وأجازها، فالبقية له وإن أجاز من لا يرد عليه ففرضه في البقية، وباقيها لبيت المال."(کتاب الوصایا،ج:6،ص: 650،ط:ایچ ایم سعید )فقط واللہ اعلم

عنوان: وارث کے حق میں وصیت اور اس وصیت کے اثبات کے لئے فروع واصول کی گواہی کا حکم
سوال: ہم پانچ بہن بھائی تھے(چار بھائی اور ایک بہن)دو بھائی اور بہن کا انتقال ہوچکا ہے،فوت شدہ بھائیوں میں سے ایک غیر شادی شدہ جبکہ دوسرا شادی شدہ تھا،اس کے چار بیٹے اور آٹھ بیٹیاں ہیں،اب تیسرے بھائی کا بھی انتقال ہوچکا ہے،اس کے ورثاء میں ایک بیوہ،ایک بیٹی اور ایک بھائی(سائل)اور متوفی کی زندگی میں فوت ہونے والے بھائی کے چار بیٹے اور آٹھ بیٹیاں ہیں،متوفی بھائی نے اپنے پیچھے منقولہ وغیرمنقولہ جائیدادیں چھوڑیں ہیں،متوفی نے زندگی میں ایک بھتیجے کو بتایا تھا کہ میرے مرنے کے بعد جائیداد میں سے ایک مکان جو ایبٹ آباد میں واقع ہے،ایک گاڑی اور ایک موٹرسائکل میری بیٹی کا ہوگا،جبکہ دیگر کل ترکے کے بارے میں کچھ نہیں کہا تھا،نقد رقم جو متوفی نے اپنے چچازاد بھائی کے ساتھ کاروبار میں لگائی تھی اس کے بارے میں اسی چچازاد بھائی کو کہا تھا کہ میری وفات کے بعد اس رقم سے میری بیٹی اور بیوی کا خرچہ چلتا رہے گا، متوفی نے بیٹی کے لئے جو وصیت کی تھی وہ سائل نے زبانی طور پر اپنے حصے کے حد تک چھوڑ دی تھی، باقی ترکہ کے بارے میں سائل نے یہ گزارش کی تھی کہ جتنا حصہ میرا بنتا ہے وہ مجھے دے دیا جاۓ،جس پر متوفی کی بیوہ اور بیٹی کی طرف سے ذمہ دار(جوکہ متوفی کا بھی حقیقی بھتیجا ہے اور سائل کا بھی)نے سائل کو تین افراد کی موجودگی میں کہا کہ چچا جی میں آپ کے اس فیصلہ پر راضی ہوں،لیکن ابھی تک کوئی معاملہ حل نہیں ہوا، اس لئے اس فتوے کی ضرورت پڑی ہے،اب درج ذیل سوالوں کے بارے میں بتادیجیئے:1:متوفی نے بیٹی کے بارے میں جو وصیت کی ہے اس کا کیا حکم ہے؟2:کیا جن اصولی اور فروعی ورثاء کے حصص کتاب اللہ اور سنت رسول ﷺمیں بیان کردیئے گۓ ہیں ان کے بارے میں وصیت کرنا جائز ہے؟3:کیا وصیت کو ثابت کرنے کے لئے اصول اور فروع میں سے کوئی بھی شہادت دے سکتا ہے؟4:کیا متوفی نے وصیت کی ہے اس پر شرعا عمل کرنا لازم ہے؟5:کیا ترکہ کی تقسیم سے پہلےکوئی وارث بلا عوض کسی دوسرے وارث یا ورثاء کے حق میں  اپنے شرعی حصہ سے دستبردار ہوسکتا ہے؟6:کیا ترکہ کی تقسیم سے پہلے سائل نے جو مکان،گاڑی اور موٹرسائکل میں سے اپنے شرعی حصہ کی حد تک اپنا حق متوفی کی بیٹی اور بیوہ کو چھوڑا ہے وہ شریعت کے مطابق درست ہے؟7:کیا بھتیجے اور بھتیجیاں حقیقی بھائی کے موجودگی میں وارث بن سکتے ہیں؟8:متوفی کے ورثاء میں ایک بیوہ، ایک بیٹی،ایک بھائی اور متوفی کی زندگی میں وفات شدہ بھائی کے چار بیٹے اور آٹھ بیٹیاں ہیں، ان نکے درمیان ترکہ کیسے  تقسیم ہوگا؟
جواب: 2/1:وارث کے حق میں وصیت کرنا شرعاً معتبر نہیں ہے،البتہ اگر تمام ورثاء  بالغ ہوں اور اپنی رضامندی سے اس وصیت کو نافذ کردیں تو جائز ہوجاۓ گی،لہذامرحوم نے بیٹی کی حق میں جو وصیت کی ہے وہ دیگر تمام ورثاء کی اجازت پر موقوف ہے،اگر وہ اجازت دے دیں تو درست ہے، ورنہ نہیں۔3:وصیت کو ثابت کرنے کے لئے دو شرعی گواہوں کی گواہی ضروری ہوتی ہے،البتہ اگر میت کے اصول وفروع وصیت کی گواہی دیں تو اس میں اگر ان پر تہمت آتی ہو کہ مثلاًان کو کچھ فائدہ پہنچ رہا ہوتو پھر گواہی غیرمعتبرہوگی،اور اگر ان کی گواہی تہمت سےخالی ہو تو تب معتبر ہوگی۔4:اس  کا جواب 2/1 کے ذیل میں آچکا ہے۔5:ترکہ کی تقسیم سے پہلے کسی وارث کی اپنے حصے سے بلاعوض دستبرداری شرعاً غیر معتبر ہے،لہذا اگر کوئی تقسیم سے پہلے دستبردار ہوجاۓ،اور تقسیم کےوقت دوبارہ اپنے حق کا مطالبہ کرلے تو جائز ہے۔6:جیسے پہلے لکھا جاچکاہے کہ وارث کے حق میں وصیت اس وقت معتبر ہوتی ہے، جب ورثاء اجازت دے دیں، تو جب آپ مرحوم کے وارث ہیں،اور آپ نے اجازت دے دی تو یہ شرعاً درست ہے اور آپ کے حصے کی حد تک نافذ ہوگی اور اگر دیگر ورثاء نے بھی اجازت دے دی تو ان کے حصوں سے بھی نافذ کیا جاۓ گا۔7:بھائی کی موجودگی میں بھتیجا وارث نہیں بنتا۔8:صورت مسئولہ میں میت کے حقوق متقدمہ یعنی تجہیزوتکفین کا خرچہ ادا کرنے کے بعد ،اگر میت نے کوئی جائز وصیت کی ہو اس کو ایک تہائی ترکے میں سے ادا کرنے کےبعد،اگر میت پر کوئی قرض ہو اس کو ادا کرنے کے بعد باقی منقولہ وغیرمنقولہ ترکے کو 8 حصوں پر تقسیم کرکے1حصہ بیوہ کو،4حصے بیٹی کو اور 3حصے بھائی کو ملیں گے،بھتیجوں اور بھتیجیوں کو کچھ نہیں ملے گا،تقسیم کی صورت یہ ہوگی:میت:8بیوہبیٹیبھائی4بھتیجےاور8بھتیجیاں143محرومفیصد کے اعتبارسے 12.5فیصد زوجہ کو،50فیصد بیٹی کواور 37.5فیصد بھائی کو ملے گا۔بدائع الصنائع میں ہے:"(ومنها) أن لا يكون وارث الموصي وقت موت الموصي، فإن كان لا تصح الوصية لما روي عن أبي قلابة رضي الله عنه عن رسول الله صلى الله عليه وسلم أنه قال «إن الله تبارك وتعالى أعطى كل ذي حق حقه، فلا وصية لوارث."(کتاب الوصایا،فصل فی شرائط رکن الوصیۃ،ج:7/ ص:337،ط:سعید)فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته).(إلا بإجازة ورثته)؛ لقوله عليه الصلاة والسلام: «لا وصية لوارث إلا أن يجيزها الورثة" (کتاب الوصایا،ج:6/ص:656،ط:سعید)الدرالمختار میں ہے:"(والفرع لاصله) وإن علا إلا إذا شهد الجد لابن ابنه على أبيه.أشباه.قال: وجاز على أصله إلا إذا شهد على أبيه لامه ولو بطلاق ضرتها والام في نكاحه، وفيها بعد ثمان ورقات: لا تقبل شهادة الانسان لنفسه إلا في مسألة القاتل إذا شهدبعفو ولي المقتول، فراجعها (وبالعكس) للتهمة." (کتاب الشھادات،باب القبول وعدمہ،ص488،ط:دار الکتب العلمیۃ-بیروت)العقودالدریۃ میں ہے:"(سئل) في أحد الورثة إذا أشهد عليه قبل قسمة التركة المشتملة على أعيان معلومة أنه ترك حقه من الإرث وأسقطه وأبرأ ذمة بقية الورثة منها ويريد الآن مطالبة حقه من الإرث فهل له ذلك؟(الجواب) : الإرث جبري لا يسقط بالإسقاط وقد أفتى به العلامة الرملي كما هو محرر في فتاواه من الإقرار نقلا عن الفصولين وغيره فراجعه إن شئت."(کتاب الدعوی،ج:2/ص: 26،ط:دارالمعرفۃ)سراجی میں ہے :"یرجحون بقرب الدرجۃ،اعنی اولاھم بالمیراث جزءالمیت،ای البنون ثم بنوھم وان سفلوا.ثم اصلہ،ای الاب،ثم الجد ای اب الاب وان علا،ثم جزء ابیہ،ای الاخوۃ،ثم بنوھم وان سفلوا،ثم جزء جدہ ،ای الاعمام، ثم بنوھم وان سفلوا."(باب العصبات،ص:54،ط:البشری)فقط واللہ اعلم

عنوان: وارث کے لئے وصیت کا حکم
سوال: میرے بڑے بھائی نے اپنی زندگی میں اپنے بڑے بیٹے کے لیے ایک فلیٹ کی وصیت کی تھی، کیا یہ وصیت درست ہے ؟یہ فلیٹ صرف اس کے بڑے بیٹے کا ہوگا یا تمام ورثاء پر تقسیم ہوگا۔
جواب: واضح رہے کہ شرعاً اولاد کے لیے وصیت معتبر نہیں ہے ،اور نہ ہی ورثاء پر اس کی تعمیل ضروری ہے، اگر مورث اپنی زندگی میں کسی وارث کے لیے وصیت کرے بھی تو مورث کی وفات کے بعد ایسی وصیت دیگر ورثاء کی اجازت پر موقوف ہوگی، اگر دیگر ورثاء سب بالغ ہوں اور انہوں نے اجازت دے دی تو اس وصیت کو نافذ کیا جائے گا، یا بعض ورثاء بالغ ہوں بعض نابالغ اور بالغ اجازت دے دیں تو ان کے حصے کے بقدر نافذ ہوگی، ورنہ اس وصیت پر عمل نہیں کیا جائے گا، لہذا صورت مسئولہ میں والدنے بڑے بیٹے کے لیے جو وصیت کی ہے یہ وصیت تمام ورثاء کی اجازت پر موقوف ہوگی ،اگر تمام ورثاء عاقل و بالغ ہیں اور وہ اس کی اجازت دے دیتے ہیں تو یہ وصیت نافذ کی جائے گی، اگر وہ تمام ورثاء راضی نہ ہوں تو پھر یہ وصیت نافذ نہیں ہوگی، اور مذکورہ فلیٹ تمام ورثاء کے درمیان ان کے شرعی حصص کے مطابق تقسیم ہوگا۔فتح القدیر للکمال ابن الہمام میں ہے:"قال (ولا تجوز لوارثه) لقوله عليه الصلاة والسلام (إن الله تعالى أعطى كل ذي حق حقه، ألا لا وصية لوارث) ولأنه يتأذى البعض بإيثار البعض ففي تجويزه قطيعة الرحم. "(کتاب الوصایا،ج،10،ص،423،ط:دار الفکر بیروت)فقط واللہ اعلم

عنوان: گھر اور زمین کے کرائے کی آمدنی کو مسجد اور مدرسہ کے لئے وصیت کرنے کا حکم
سوال: 1-میری دو ایکڑ وراثت میں  ملی ہوئی زمین ہے جو ٹھیکہ پر دی ہوئی  ہے اور چار کنال سات مرلے کا ذاتی گھر  کرائے پر دیا ہوا ہے، میں یہ وصیت کرنا چاہتا ہوں کہ  میرے مرنے کے بعد میری ٹھیکے پر دی ہوئی زمین اورگھر کے کرائے میں سے آدھا حصہ مسجد اور مدرسہ پر خرچ کرنا لازم ہوگا اگر میری اولاد نہ ہوئی۔کیا یہ وصیت کرنا صحیح ہے ؟2-اگر اپنی زندگی میں کچھ جائیداد بغیر قبضہ کے اپنی اہلیہ کے نام کردوں اور اہلیہ مجھ سے پہلے دنیا سے چلی جائے تو اس کی  شرعا کیسے تقسیم ہوگی ؟اس کے حقیقی بھائی وارث  بنیں گے یا شوہر ؟
جواب:
1- ہرشخص کو اپنےمال میں اپنے  وارث کےعلاوہ کے لئے ایک تہائی مال تک کی وصیت کرنے کا  اختیار ہوتاہے ،ایک تہائی سے  زیادہ مال کی وصیت ورثاء کی اجازت پر موقوف ہوتی ہے،اگر بالغ ورثاء اجازت دے دیں تو ایک تہائی سے زیادہ مال کی وصیت  نافذ ہو جاتی ہے ۔اگر کوئی شخص گھر یا زمین کے کرائے کی کسی کے لئے وصیت کرے تو اگراس گھر یا زمین کی مالیت  موصی  کے کل مال کےایک ثلث  کے برابر یا اس سے زیادہ ہوتو یہ وصیت نافذ ہو جائے گی،اور اگراس کی مالیت کل مال کے ایک ثلث سے کم ہوتو یہ وصیت ایک ثلث تک نافذ ہوگی  البتہ ورثاء(جب کہ سب عاقل ،بالغ ہوں )ا جازت دے دیں تو پوری وصیت نافذ ہوجائے گی۔لہذاصورت ِمسئولہ میں سائل کا زمین کے ٹھیکے اور گھر کے کرائے میں سے آدھے حصہ کی اولاد نہ ہونے کی شرط کے ساتھ مسجداور مدرسہ پر خرچ کرنے کی وصیت کرناصحیح ہے، بشرطیکہ  زمین اور گھر کی مالیت  سائل کی کل جائیداد کے ایک ثلث کے برابر ہو یا اس سے زائد ہو ،اوراگر گھر اور زمین کی مالیت سائل کی کل جائیداد کے ایک  ثلث سے کم ہوتوزمین کے ٹھیکہ اور گھر کے کرایہ میں سے ایک تہائی حصہ کی حدتک وصیت صحیح ہو جائے گی اور مذکورہ جائیداداکا ایک تہائی حصہ مرنے کے بعدحکماموصی(وصیت  کرنے والے) کی ملکیت  میں ہی باقی رہےگااورورثاء کےلئے اس جائیداد کے ایک تہائی حصہ کو بیچناجائز نہ ہوگا۔2-اگر کوئی شخص کسی دوسرے کو بغیر قبضہ کے کوئی چیزہبہ (گفٹ)کردے تو دوسرا اس کا مالک نہیں ہوتا ،مالک بننے کے لئے موہوبہ چیز پرقبضہ ضروری  ہے،صورت مسئولہ میں اگر سائل نے جائیداد بغیر قبضہ دیے ہوئےاہلیہ کے نام کردی اوراہلیہ کو اس جائیداد میں تصرف کرنے کا حق نہیں  دیا تو وہ جائیداد بدستور سائل کی ملکیت میں رہے گی۔الدرالمختارمیں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته (وهم كبار) يعني يعتبر كونه وارثه أو غير وارث وقت الموت لا وقت الوصية على العكس إقرار المريض للوارث."(کتاب الوصایا، ج:6، ص: 650،651، ط:سعید)فتاوی شامی میں ہے:"(صحت الوصية بخدمة عبده وسكنى داره مدة معلومة وأبدا) ويكون محبوسا على ملك الميت في حق المنفعةكما في الوقف كما بسط في الدرر (وبغلتهما، فإن خرجت الرقبة من الثلث سلمت إليه) أي إلى الموصى له (لها) أي لأجل الوصية (وإلا) تخرج من الثلث (تقسم الدار أثلاثا) أي في مسألة الوصية بالسكنى، أما الوصية بالغلة فلا تقسم على الظاهر.وليس للورثة بيع ما في أيديهم من ثلثها) على الظاهر لثبوت حقه في سكنى كلها بظهور مال آخر أو بخراب ما في يده فحينئذ يزاحمهم في باقيها والبيع ينافيه فمنعوا عنه، وعن أبي يوسف لهم ذلك.قوله( فإن خرجت الرقبة من الثلث) أي رقبة العبد والدار في الوصية بالخدمة والسكنى والغلة، وقيد بالرقبة لما في الكفاية أنه ينظر إلى الأعيان التي أوصى فيها، فإن كان رقابها مقدار الثلث جاز ولا تعتبر قيمة الخدمة والثمرة والغلة والسكنى لأن المقصود من الأعيان منافعها، فإذا صارت المنافع مستحقة وبقيت العين على ملك الوارث صارت بمنزلة العين التي لا منفعة لها فلذا تعتبر قيمة الرقبة كأن الوصية وقعت بها اهـ.قوله (فلا تقسم) أي الدار نفسها، أما الغلة فتقسم.قال الأتقاني: إذا أوصى بغلة عبده أو داره سنة ولا مال له غيره فله ثلث غلة تلك السنة لأنها عين مال يحتمل القسمة اهـ. فلو قاسمهم البستان فغل أحد النصيبين فقط اشتركوا فيها لبطلان القسمة سائحاني عن المبسوط (قوله على الظاهر) أي ظاهر الرواية إذ حقه في الغلة لا في عين الدار، وفي رواية عن الثاني تقسم ليستغل ثلثها شرنبلالية عن الكافي."(کتاب الوصایا،باب الوصیۃبالخدمۃ والسکنی والثمرۃ، ج:6، ص:691،692، ط:سعید)البنایۃ فی شرح الھدایۃ میں ہے:"(ويكون) ش: أي العين م: (محبوسا على ملكه) ش: أي ملك الموصي م: (في حق المنفعة حتى يتملكها الموصى له على ملكه كما يستوفي الموقوف عليه منافع الوقف على حكم ملك الواقف) ش: وجه التشبيه بينهما من حيث أن كلا منهما استيفاء المنافع الحادثة على حكم ملك الموصي والواقف، وقد عرفت أن الواقف جنس العين على ملك الواقف والتصدق بالمنفعة وكذلك هذه الوصية حبس العين على ملك الموصي والوصية بالمنفعة إلا أن هذه إذا كانت مؤقتة تعود إلى ملك الورثة بعد انقضاء الوقت."(کتاب الوصایا،باب الوصية بالسكنى والخدمة والثمرة، ج:13، ص: 487، ط:دارالکتب العلمیۃ)فتاوی شامی میں ہے:"(وبموته) أي الموصى له (في حياة الموصي بطلت) الوصية (وبعد موته يعود) العبد والدار (إلى الورثة) أي ورثة الموصي بحكم الملك.(قوله يعود العبد والدار) أي خدمة العبد وسكنى الداروغلتهما كما عبر الأتقاني لأن ذلك هو الموصى به تأمل (قوله بحكم الملك) أي ملك الموصي أو ورثته فلا يعود إلى ورثة الموصى له.وعبارة الهداية: فإن مات الموصى له عاد إلى الورثة لأن الموصي أوجب الحق للموصى له ليستوفي المنافع على حكم ملكه، ولو انتقل إلى وارث الموصى له استحقها ابتداء من ملك الموصي من غير رضاه وذلك لا يجوز اهـ."(کتاب الوصایا،باب الوصیۃبالخدمۃ والسکنی والثمرۃ، ج:6، ص:693،694، ط:سعید)الاختیار لتعلیل المحْتار میں ہے:" (وَتَجُوزُ الْوَصِيَّةُ بِخِدْمَةِ عَبْدِهِ وَسُكْنَى دَارِهِ وَبَغْلَتِهِمَا أَبَدًا وَمُدَّةً مَعْلُومَةً) لِأَنَّ الْمَنَافِعَ يَصِحُّ تَمْلِيكُهَا حَالَ الْحَيَاةِ بِعِوَضٍ وَغَيْرِ عِوَضٍ، فَكَذَا بَعْدَ الْمَمَاتِ لِلْحَاجَةِ إِلَى ذَلِكَ كَالْأَعْيَانِ، ثُمَّ إِنَّ الْمُوصَى لَهُ يَتَمَلَّكُهَا عَلَى مِلْكِ الْمُوصِي كَمَا قُلْنَا فِي الْوَقْفِ، وَتَجُوزُ مُؤَقَّتًا وَمُؤَبَّدًا كَمَا فِي الْإِعَارَةِ وَالْإِجَارَةِ؛ لِأَنَّهَا تَمْلِيكٌ.قَالَ: (فَإِنْ خَرَجَا مِنَ الثُّلُثِ اسْتَخْدَمَ وَسَكَنَ وَاسْتَغَلَّ) لِأَنَّ الثُّلُثَ حَقُّ الْمُوصِي فَلَا تُزَاحِمُهُ الْوَرَثَةُ فِيهِ، وَهَذَا لِأَنَّ الْوَصِيَّةَ بِالْمَنْفَعَةِ تَمْلِيكُ الرَّقَبَةِ فِي حَقِّ مِلْكِ الْمَنْفَعَةِ ; لِأَنَّهُ لَا يُمْكِنُهُ الِانْتِفَاعُ بِالْعَيْنِ إِلَّا بِصَيْرُورَتِهِ أَخَصَّ بِمِلْكِ الرَّقَبَةِ كَالْإِجَارَةِ فَكَانَتْ وَصِيَّةً بِمِلْكِ الرَّقَبَةِ فِي حَقِّ الِانْتِفَاعِ لَا مُطْلَقًا."(کتاب الوصایا،فصل فیمایجوز الوصیةبه،ج: 5، ص: 70، ط: مطبعۃ الحلبی القاھرۃ)مبسوط سرخسی میں ہے:"المنفعة تحتمل التمليك ببدل وبغير بدل في حال الحياة فيجعل التمليك بعد الموت أيضا، وهذا؛ لأن الموصي تبقى العين على ملكه حتى يجعله مشغولا بتصرفه موقوفا على حاجته، فإنما يحدث المنفعة على ملكه، فإذا ثبت هذا في المنفعة فكذلك في الغلة؛ لأنها بدل المنفعة."(کتاب الوصایا، باب الوصیۃبالخدمۃوالغلۃ ، ج: 27، ص: 181، ط: ادارۃ القرآن)الدرالمختارمیں ہے:"الغلة كل ما يحصل من ريع الأرض وكرائها وأجرة الغلام ونحو ذلك كذا في جامع اللغة."(کتاب الوصایا، باب الوصیۃ بالخدمۃ والسکنی والثمرۃ، ج: 6، ص: 695، ط: سعید)الدرالمختارمیں ہے:"(أوصى بشيء للمسجد لم تجز الوصية) لأنه لا يملك، وجوزها محمد. قال المصنف: وبقول محمد أفتى مولانا صاحب البحر (إلا أن يقول) الموصي (ينفق عليه) فيجوز)."(کتاب الوصایا، باب الوصیۃ بالخدمۃ والسکنی والثمرۃ، ج: 6، ص: 696، ط: سعید)فتاوی شامی میں ہے:"(وما) يصح و (لا يبطل بالشرط الفاسد) لعدم المعاوضة المالية سبعة وعشرون ما عده المصنف تبعا للعيني وزدت ثمانية (القرض والهبة والصدقة والنكاح والطلاق والخلع والعتق والرهن والإيصاء) ك جعلتك وصيا على أن تتزوج بنتي (والوصية).قوله( والوصية) كأوصيت لك بثلث مالي إن أجاز فلان عيني، وفيه نظر لأنه مثال تعليقها بالشرط وليس الكلام فيه. وفي البزازية: وتعليقها بالشرط جائز لأنها في الحقيقة إثبات الخلافة عند الموت اهـ ومعنى صحة التعليق أن الشرط إن وجد كان للموصى له المال وإلا فلا شيء له بحر."(باب مایبطل بالشرط الفاسدولایصح تعلیقہ بہ،  ج: 249،250 ص: 696، ط: سعید)الدرالمختار میں ہے:"وشرائط صحتها (في الموهوب أن يكون مقبوضا غير مشاع مميزا غير مشغول)...والتمكن من القبض كالقبض فلو وهب لرجل ثيابا في صندوق مقفل ودفع إليه الصندوق لم يكن قبضا) لعدم تمكنه من القبض (وإن مفتوحا كان قبضا لتمكنه منه) فإنه كالتخلية في البيع اختیار."(کتاب الھبۃ، ج:5 ، ص: 688، 690، ط: سعید)فتاوی مفتی محمود میں ہے:"سوال: کیا فرماتے ہیں علماء دین در یں مسئلہ کہ اسلام الدین فوت ہوا اور ایک لڑکا مسمی مبین اور ایک لڑکی مسماۃ کا من اور برادر زدگان مسمی جلال الدین وغیرہ اور دو بھانجے مسمی حفیظ الدین اورحافظ نصیر الدین چھوڑ گیا۔ دو سگے بھائی بھی حیات ہیں اور ساتھ ہی اپنی زندگی میں ایک دکان بدست خواہر زادہ حفیظ الدین نے فروخت کر کے رجسٹری کرادی، لیکن بعد از چندے قیمت دکان وصول کردہ خواہر زادہ کو واپس کر کے زبانی وصیت کی کہ کرایہ دکان ہذا بر ادر زادگانم مسمیان جلال الدین وغیرہ کو دے دیا کریں۔ صورت ہذا میں بیع دکان ووصیت درست اور صحیح عند الشریعت وعند القانون ہوگی یا نہیں ۔ بصورت دیگر تر کہ متوفی کیسے تقسیم ہوگا۔ نوٹ: یہ بات قابل ذکر ہے کہ متوفی اپنے پسراوردختر کو نا فرمان کہتارہا ہے۔

Reference: Mishkat al-Masabih 3896 In-book reference : Book 19, Hadith 108: حوالہ

عنوان: بھائی کے میراث میں شامل ہونے کے خوف سے بیوی اور بیٹے کے لیے وصیت کرنے کا حکم
سوال: میرا ایک حقیقی بھائی اور ایک سوتیلا بھائی زندہ ہے جبکہ  دو سوتیلے بھائیوں کا انتقال ہوا ہے ،میری ذاتی ملکیت میں ایک مکان ہے، کیا میں یہ وصیت کر سکتا ہو ں، کہ یہ مکان میرے مرنے کے بعد میری بیوی  ،بیٹےاور  چار بیٹیوں کو ملے  ،بھائیوں اور بھتیجوں کو نہ ملے ؟
جواب:
صورت مسئولہ میں سائل کے انتقال کے وقت اگر اس کے بیٹے حیات ہوں تو پھر سائل کے بھائی اور بھتیجےشرعاًاس کےوارث نہ ہوں گے،لہذامذکورہ وصیت  کرنے کی ضرورت نہیں ہے اور اگر اس کا کوئی بھی بیٹا حیات نہ ہو تو صرف اس کے بھائی وارث ہوں گے، بھتیجے وارث نہ ہوں گے اس صورت میں ایسی وصیت  کرناشرعاًدرست  نہیں ہوگا،جس میں کسی وارث کو محروم کرنا مقصود ہو۔الإختيار لتعليل المختار     میں ہے :"وفي رواية: «‌لا ‌وصية ‌لوارث إلا أن تجيزها الورثة»، ولأنه حيف في الوصية لما مر، ولأنه تعلق به حق الجميع على ما بينا، فإذا خص به البعض يتأذى الباقي."(كتاب الوصايا، 63/5، العلمية - بيروت)  مشکاۃ المصابیح میں ہے :"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة»، رواه ابن ماجه."(باب الوصایا، الفصل الثالث، ج: 2، ص: 926،ط: المكتب الإسلامي بيروت) ترجمہ:"حضرت انس رضی اللہ تعالیٰ عنہ فرماتے ہیں : رسول اللہ صلی اللہ علیہ وسلم نے فرمایا: جو شخص اپنے وارث کی  میراث کاٹے گا،(یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا(یعنی اسے جنت سے محروم کردے گا)۔فقط واللہ أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: کیا وصیت کو معلق کرنا درست ہے؟
سوال: ایک بیوہ خاتون نے اپنی زندگی میں اپنے ایک بھتیجے کے 2 چھوٹے بچوں کے لیے وصیت کی تھی کہ میرے مرنے کے بعد  چار لاکھ روپے جب ان بچوں کی شادیاں ہو تب دیجئے گا، اب بیوہ کا انتقال ہوگیا ہے ان کے ورثاء میں ایک بھائی کی اہلیہ اور 3 بھتیجیاں، دوسرے بھائی سے 5 بھتیجے اور ایک بھتیجی شامل ہیں، مرحومہ خاتون کی کوئی اولاد نہیں ہے، انہوں نے اپنے ترکہ میں فریج، ہینڈ فین اور گھر کا کچھ سامان چھوڑا ہے، ان کے کفن دفن کے بعد ترکہ میں کل رقم 477500 روپے ہے، ان کی زندگی میں کی گئی وصیت کی کیا اہمیت ہے اور ان کا ترکہ کیسے تقسیم ہوگا؟جواب عنایت فرمائیں۔
جواب: صورت مسئولہ میں مرحومہ کا اپنے ایک بھتیجے کے دو چھوٹے بچوں کے لیے ان کی شادی  کے موقع پر 4 لاکھ روپے کی وصیت کرنا جائز تھا،  مرحومہ کی تجہیز و تکفین کا خرچہ نکالنے کے بعداور اگر کوئی قرض ہو اسے ادا کرنے کے بعد، کل ترکہ (477500)  میں سے  ایک تہائی(159,166.66)رقم  مرحومہ کے وصیت کے مطابق بھتیجے کے مذکورہ دو بچوں کو   آدھی آدھی رقم ان کی شادی کے موقع پر ورثاء کے ذمہ  دینا واجب ہے، البتہ پوری وصیت  (ایک تہائی سے زائد رقم دینے ) پر عمل کرنا تمام عاقل بالغ شرعی ورثاء کی اجازت اور رضامندی پر موقوف ہوگا۔وصیت نافذ کرنے کے بعد باقی ترکہ  کو 5 حصوں میں تقسیم کر کے ایک، ایک حصہ ہر ایک بھتیجے کو ملے گا، بھائی کی اہلیہ اور بھتیجیوں کا مرحومہ کی میراث میں شرعاً کوئی حق نہیں بنتا۔تقسیم کی صورت درج ذیل ہے:مرحومہ پھوپھی مسئلہ :5بھتیجابھتیجابھتیجابھتیجابھتیجا11111فی صد کے اعتبار سے 20.00 فی صد ہر ایک بھتیجے کو ملے گا۔فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا، الباب الأول في تفسير الوصية وشرط جوازها وحكمها، ج:6، ص:90،رشیدیة)فتاوی شامی میں ہے:"(قوله والوصية)... وفي البزازية: وتعليقها بالشرط جائز لأنها في الحقيقة إثبات الخلافة عند الموت اهـ ومعنى صحة التعليق أن الشرط إن وجد كان للموصى له المال وإلا فلا شيء له بحر ثم قال في الخانية: لو أوصى بثلثه لأم ولده إن لم تتزوج فقبلت ذلك ثم تزوجت بعد انقضاء عدتها بزمان فلها الثلث بحكم الوصية اهـ."(باب المتفرقات من ابوابها، ما يبطل بالشرط الفاسد ولا يصح تعليقه به، ج:5، ص:250، ط:سعید)سراجی فی المیراث میں ہے:"ومن لا فرض لها من الإناث وأخوها عصبة: لا تصير عصبة بأخيها، كالعم والعمة، المال كله للعم دون العمة."(باب العصبات، العصفة بغيره، ص:57، بشرى)فقط واللہ اعلم

عنوان: کارِ خیر میں مال صرف کرنے کی وصیت کرنا
سوال: میری عمر تقریبا 70 سال ہے، میری بیوی کی عمر 62 سال ہے،میری شادی کو تقریباً 37 سال ہو گئے ہیں، جو کہ کامیابی سے گزر رہے ہیں،میں چوں کہ مقروض تھا،اس لیے میں نے 2019 میں  اپنا کاروبار فروخت کر کے اپنا قرض ادا کیا کر دیا ہے،اور میں نے اپنے تجربے کی بنیاد پر عبدالرزاق کے کارخانہ میں 70ہزاررو پے میں ملازمت اختیار کی تاکہ میں اپنے اخراجات پورے کر سکوں،چونکہ میں شوگر،بلڈپریشر،اور تین سال پہلے فالج کا اٹیک ہوا ہے،جس میں مجھے اللہ نے کسی کا محتاج نہیں کیا،اور میری کوئی اولاد بھی نہیں ہے، میں نے  50 گز کاایک فلیٹ جو کہ الواسع کورنگی کراسنگ پر واقع تھا وہ 2024 میں فروخت کر کےمیں نے اور میری بیوی نے حج ادا کیا،میرے بہن بھائی کسی بھی اعتبار کے قابل نہیں،اور انتہائی بدتمیز ہیں،میں اپنے بھائیوں کو ذمہ دار نہیں سمجھتا ہوں۔لہذاکیا میں اپنی موت کی صورت میں اپنے مال کی کسی مدرسہ اور مسجد یا کنویں یا صدقہ کی وصیت کر سکتا ہوں؟ رہنمائی فرمائیں۔
جواب: صورتِ مسئولہ  میں اگر سائل   کسی کارخیر میں اپنے مال کے صرف کرنے کی وصیت کرنا چاہتا ہےتو سائل کو اس کی اجازت ہے، اس کی یہ وصیت  انتقال کے بعد سائل کے کل مال کے ایک تہائی حصے میں معتبر ہوگی، یعنی کل مال میں سے تجہیز و تکفین کے اخراجات نکالنے اور لوگوں کے واجب الادا  قرضوں کی ادائیگی کے بعد بقیہ مال کے ایک تہائی حصے میں سے یہ وصیت پوری کی جائے گی، باقی دو تہائی مال ورثاءمیں وراثت کے ضابطہ شرعی کے موافق تقسیم ہو گا،تاہم مذکورہ صورتِ حال میں اگر سائل  اپنی زندگی میں صحت کی حالت میں  اپنی ضرورت کے بقدر اموال اپنے پاس رکھ کر بقیہ مال راہِ خدا میں خرچ کر دے تو اس کی بھی اجازت ہے، بشرطیکہ وارثوں کو محروم کرنے کی نیت نہ ہو۔فتاوی عالمگیری میں ہے:"ثم تصح الوصية لأجنبي من غير إجازة الورثة، كذا في التبيين ‌ولا ‌تجوز ‌بما ‌زاد ‌على ‌الثلث ‌إلا ‌أن ‌يجيزه ‌الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا، الباب الأول، ج:6، ص:90، ط: دار الفكر)فتاوی ہندیہ میں ہے:"و إذا وقف على أعمال البر فقال: فيها يشترى حباب يصب فيها الماء أو يجهز بها الأرامل و اليتامى أو يشترى بها أكسية للفقراء أو يتصدق بها كل سنة مكان ذنوبي التي فرطت فيها فهو جائز إذا جعل آخره ما لايتأبد للفقراء و إن وقف أرضًا على أن يحج عنه كل سنة بخمسة آلاف دراهم حجة و مبلغ نفقة الحج للراكب ألف درهم صرف ألف درهم إلى الحج و الباقي إلى المساكين، كذا في الحاوي. و إذا قال: أرضي هذه صدقة موقوفة على الجهاد و العراة و في أكفان الموتى أو في حفر القبور أو غير ذلك مما يشبهها فذلك جائز، كذا في الذخيرة."(كتاب الوقف،الباب الثالث في المصارف،الفصل الأول فيما يكون مصرفا للوقف ومن لا يكون،ج:2،ص:369،ط:دار الفكر)فقط واللہ اعلم

عنوان: حمل کے حصے میں آنے والی موروثی اشیاء کی حفاظت کا حکم
سوال: کیا فرماتے ہیں علماء کرام اس مسئلہ کے بارے میں کہ ہم نے شرعی طریقے سے وراثت تقسیم کر لی ہے،لیکن حمل کے حصہ میں سے کچھ بچا ہوا ہے، اس کا کیا کیا جائے آیا اسے محفوظ رکھنا ضروری ہے یا بیچ کر اس کی قیمت محفوظ کرلی جائے جب کہ اس میں کچھ سامان ایسا ہے، جس کو محفوظ نہیں رکھا جا سکتا اب ہمارے لیے کیا حکم ہے؟
جواب: صورتِ مسئولہ میں جو سامان محفوظ رکھا جاسکتا ہو اسے بعینہ محفوظ رکھا جائے اور جس سامان کے ضائع ہونے کا اندیشہ ہو اور اسےمحفوظ نہ رکھا جاسکتا ہوتو اسے بیچ کر اس کی قیمت محفوظ کرلی جائے۔فتاوی شامی میں ہے:"(ووصي أبي الطفل أحق بماله من جده وإن لم يكن وصيه فالجد) كما تقرر في الحجر في المنية ليس للجد بيع العقار والعروض لقضاء الدين وتنفيذ الوصايا بخلاف الوصي فإن له ذلك انتهى، والله أعلم.(قوله ووصي أبي الطفل أحق إلخ) الولاية في مال الصغير للأب ثم وصيه ثم وصي وصيه ولو بعد، فلو مات الأب ولم يوص فالولاية لأبي الأب ثم وصيه ثم وصي وصيه فإن لم يكن فللقاضي ومنصوبه، ولو أوصى إلى رجل والأولاد صغار وكبار فمات بعضهم وترك ابنا صغيرا فوصي الجد وصي لهم يصح بيعه عليه كما صح على أبيه في غير العقار فليحفظ. وأما وصي الأخ والأم والعم وسائر ذوي الأرحام ففي شرح الإسبيجابي أن لهم بيع تركة الميت لدينه أو وصيته إن لم يكن أحد ممن تقدم لا بيع عقار الصغار إذ ليس لهم إلا حفظ المال ولا الشراء للتجارة ولا التصرف فيما يملكه الصغير، من جهة موصيهم مطلقا لأنهم بالنظر إليه أجانب، نعم لهم شراء ما لا بد منه من الطعام والكسوة وبيع منقول ورثة اليتيم من جهة الموصي لكونه من الحفظ لأن حفظ الثمن أيسر من حفظ العين اهـ"(کتاب الوصایا،باب الوصی،ج:6،ص:714،ط:سعید)فقط واللہ اعلم

عنوان: زندگی میں کل مال کی وصیت کرنے کا حکم
سوال: میرانام مبینہ اقبال ہے،میرے شوہر کا انتقال ہوا ہے اور میری کوئی اولاد نہیں ہے، بھائی بہن ہے،  میں تمام جائیداد اوررقم کی وصیت کرنا چاہتی ہوں کہ میرے مرنے کے بعد میری تمام جائیداد اوررقم کو صدقۂ جاریہ میں دیا جائے  ،کیا  میں اس طرح وصیت کرسکتی ہوں  یا نہیں ؟اگر نہیں کرسکتی  تو شرعی طریقہ کیا ہے؟
جواب:
صورتِ مسئولہ میں اگر سائلہ کی یہ چاہت ہو کہ وہ اپنی جائے داد میں سےایک  مخصوص حصہ   کسی کارِ خیر میں خرچ کرنے کی وصیت کر دے؛ تا کہ اُس کے انتقال کے بعد   اُس کے لیے صدقہ جاریہ بن سکے تو ایسا کرنا سائلہ کے لیے جائز ہے اور وہ وصیت کر سکتی ہے لیکن یاد رہے کہ سائلہ کو وصیت کا اختیار ایک تہائی مال میں ہو گا یعنی کُل مال کے ایک تہائی حصے کی وصیت کی جا سکتی ہے، اگر ایک تہائی سے زائد مال میں وصیت کی گئی تو وہ وصیت تمام ورثاء کی اجازت پر موقوف ہو گی، اگر انہوں نے اجازت دی تو نافذ ہو گی، ورنہ ایک تہائی نافذ ہوگی اور ایک تہائی سے زائد  کی وصیت کالعدم ہو گی۔فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته)" (کتاب الوصایا، ج:6 ص: 656،  ط: سعید)فتاوی ہندیہ میں ہے:وصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا،الباب الاول فی تفسیر الوصیة،ج:6،ص:90،دارالفکر)فتح القدیر میں ہے:"ثم تصح للأجنبي في الثلث من غير إجازة الورثة لما روينا...قال (ولا تجوز) (بما زاد على الثلث) لقول النبي - عليه الصلاة والسلام - في حديث سعد بن أبي وقاص - رضي الله عنه - «الثلث والثلث كثير» بعد ما نفى وصيته  بالكل والنصف، ولأنه حق الورثة، وهذا لأنه انعقد سبب الزوال إليهم وهو استغناؤه عن المال فأوجب تعلق حقهم به، إلا أن الشرع لم يظهره في حق الأجانب بقدر الثلث ليتدارك مصيره على ما بيناه، وأظهره في حق الورثة لأن الظاهر أنه لا يتصدق به عليهم تحرزا عما يتفق من الإيثار على ما نبينه، وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث قال (إلا أن يجيزه الورثة بعد موته وهم كبار) لأن الامتناع لحقهم وهم أسقطوه (ولا معتبر بإجازتهم في حال حياته) لأنها قبل ثبوت الحق إذ الحق يثبت عند الموت."(كتاب الوصايا، ج:10، ص:416، ط:بولاق مصر)فقط واللہ اعلم

Reference: Riyad as-Salihin 426 In-book reference : Introduction, Hadith 426: حوالہ

عنوان: وارث کومحروم کرنےکی وصیت کاحکم
سوال: ہماری بہن کاانتقال 2024ءمیں ہوا،ان کی کوئی اولادنہیں تھی،وہ مطب کاکام کرتی تھی،جوکچھ ترکہ ہےوہ اس کی کل کمائی کاہے،ان کاگھردکان سب ان ہی کاہے،اس میں ان کےشوہرکی کمائی کاکوئی حصہ نہیں ہے،اب انہوں نےوفات کےبعداپنےگھرکومدرسہ بنانےکی وصیت کی تاکہ موت کےبعدان کےلیےذخیرہ آخرت ہو۔اب پوچھنایہ ہےکہ مذکورہ وصیت کی کیاحیثیت ہے؟ایسی وصیت شرعادرست ہےیانہیں۔وضاحت : وصیت ویڈیوکی شکل میں ہے،جس میں خاتون نےکہاہےکہ میرےشوہرکارویہ میرےساتھ شروع سےاچھانہیں رہاہے،اب میں اس سےخلع لیناچاہتی ہوں،وہ میرےقتل کی کوشش میں ہے،اگرمجھےکچھ ہوتاہے،تواس کاذمہ دارمیراشوہرہوگا،اپنےگھرکےبارےمیں وصیت کی ہےکہ ’’میرےمرنےکےبعدیہ کسی مدرسہ کودیاجائے‘‘،تاکہ وہ ان کےلیےذخیرہ آخرت ہو،نیزکچھ وصیت صارم برنی ٹرسٹ کےلیےکی ہے۔تنقیح:مرحومہ کی موت کس سبب سےواقع ہوئی ہے،کہیں شوہرپراس کےقتل کاالزام تونہیں ہے؟جوابِ تنقیح:ڈاکٹروں اورپولیس کی رپوٹ کےمطابق مرحومہ کاانتقال طبعی موت سےہواہےاورمرحومہ نےجوکہاہےکہ مجھےکچھ ہواتواس کاذمہ دارشوہرہوگا،یہ اس  لیےکہاتھا،کہ ایک مرتبہ اس کےشوہرنےمارپیٹ کےدوران اس کاگلہ دبایاتھا۔
جواب:
واضح رہےکہ انسان کےانتقال کےوقت اس کےکل مال کےساتھ تمام ورثاء کاحق ثابت ہوجاتاہے،اس کےبعدکسی کومحروم کرنےکاحق نہیں ہوتا،اس وقت اگر خود مرنےوالابھی ایسی وصیت کرےکہ اس کےمال میں سےکسی وارث کومحروم کیاجائے،تووہ شرعاایسی وصیت نافذنہیں ہوگی اوروصیت کرنےوالاسخت گناہ گارہوگا، یہاں تک کہ حدیثِ پاک میں آتاہے،’’جوکوئی شخص اپنےوارث کومیراث سےمحروم کردے،اللہ اس کوجنت میں اس کےحصےسےمحروم کردےگا‘‘۔لہذا صورت میں مسئولہ میں سائل کی بہن نےمذکورہ جووصیت کی ہے،اگرحقوق متقدمہ اداکرنےکےبعدیہ وصیت اس کےکل مال کےایک تہائی حصےکےبقدرہو،تواس صورت میں مذکورہ وصیت شرعانافذکردی جائے گی ، لیکن اگروہ کل مال کاتہائی نہیں بن رہاتوپھراس گھریادیگرچیزوں میں سے  کل ترکہ کےصرف ایک تہائی کےبقدر وصیت نافذہوگی باقی مال اس کےشرعی وارثوں کے درمیان تقسیم کیاجائےگا،ہاں اگرمرحومہ کےتمام شرعی عاقل ،بالغ ورثاءاس پورےگھرکی وصیت پرعمل کرنےپر راضی ہوں توپوراگھرمدرسہ بنایاجاسکتاہے۔تفسیرابن کثیر:"فمن خاف من موص جنفا أو إثما فأصلح بينهم فلا إثم عليه إن الله غفور رحيم"(البقرة)"اشتملت هذه الآية الكريمة على الأمر بالوصية للوالدين والأقربين. وقد كان ذلك واجبا -على أصح القولين -قبل نزول آية المواريث، فلما نزلت آية الفرائض نسخت هذه، وصارت المواريث المقدرة فريضة من الله، يأخذها أهلوها حتما من غير وصية ولا تحمل منة  الموصي، ولهذا جاء الحديث في السنن وغيرها عن عمرو بن خارجة قال: سمعت رسول الله صلى الله عليه وسلم يخطب وهو يقول: "إن الله قد أعطى كل ذي حق حقه، فلا وصية لوارث."(سورة البقرة،آية:182،ج:1،ص:492،ط:دار طيبة للنشر والتوزيع)سنن ابن ماجہ میں ہے:" عن أنس بن مالك قال: قال رسول الله صلى الله عليه وسلم: "من ‌فر ‌من ‌ميراث ‌وارثه، قطع الله ميراثه من الجنة يوم القيامة."(باب الحيف في الوصية، رقم الحديث: 2703، ج:2، ص:902، ط: دار إحياء الكتب العربية)درالمختارمع الرد:"هي تمليك مضاف إلى ما بعد الموت) عينا كان أو دينا۔۔۔(وشرائطها كون الموصي أهلا للتمليك۔۔۔(قوله وكونه غير وارث) أي إن كان ثمة وارث آخر وإلا تصح كما لو أوصى أحد الزوجين للآخر ولا وارث غيره."(كتاب الوصایا،ج:6، ص:648،ط:دارالفکر،بیروت)فتاوی ہندیہ میں ہے:"ولا ‌تجوز ‌بما ‌زاد ‌على ‌الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا، الباب الأول في تفسير الوصية وشرط جوازها وحكمها، ج:6، ص:90، ط:دار الفکر)الدرالمختارمیں ہے:"(أوصى بجعل داره مسجدا ولم تخرج من الثلث، وأجازوا تجعل مسجدا) لزوال المانع بإجازتهم، وإن لم يجيزوا يجعل ثلثها مسجدا رعاية لجانب الوارث والوصية."(كتاب الوصايا، ‌‌باب الوصية بالخدمة والسكنى والثمرة، ص:744، ط:دار الكتب العلمية)فقط والله اعلم

Reference: Sunan an-Nasa'i 2671 In-book reference : Book 24, Hadith 53 English translation : Vol. 3, Book 24, Hadith 2672: حوالہ

عنوان: محض وصیت کا ارادہ یا اظہار کرنے سے وصیت ثابت نہیں ہوتی
سوال: میرے شوہر کا انتقال میرے سسر کی زندگی میں ہی ہوچکا تھا، تو میں عدت کے بعد اپنے والدین کے گھر میں رہنے لگی، میری ایک بیٹی ہے، میں نوکری کر کے اپنی بیٹی کے اخراجات پورے کرتی ہوں، میرے شوہر کے انتقال کے وقت میری بیٹی کی عمر 2 سال تھی، میرے ساس اور سسر کو مجھ سے اور میری بیٹی سے بہت محبت تھی، جس وجہ سے میرا سسرال میں آنا جانا رہتا تھا، لیکن میں اپنے والد کے گھر میں رہتی تھی جس کی وجہ سے میری ساس اور سسر نے میری بیٹی کا ماہانہ خرچہ جو وہ دیا کرتے تھے بند کر دیا، پھر تقریباً دس سال بعد ان کو اپنے اس فیصلہ پر  پر کافی دُکھ ہوا، جس پر انہوں نے دوبارہ ماہانہ خرچہ دینا شروع کر دیا، میرے سسر نے اپنے انتقال سے دو سال پہلے اپنی جائیداد (جس میں ایک گھر ہے) کے بارے میں بات کی کہ میں اس سے اپنی پوتی کو اپنی دو سگی بیٹیوں کے برابر حصّہ دینا چاہتا ہوں، اور اس بات کا اظہار وہ اپنی دونوں بیٹیوں سے بھی کرچکے تھے، اور وہ اس بات کی وصیت بھی لکھوانا چاہتے تھے، لیکن وہ خود لکھنا پڑھنا نہیں جانتے تھے، اور کسی سے لکھوائی بھی نہیں، کیوں کہ گھریلو حالات کی بنا پر وہ کسی پر بھروسہ نہیں کرتے تھے، میرے مرحوم شوہر کے دو قریبی دوست تھے، جن کو یہ بات اور وصیت میرے سسر بتانا چاہتے تھے، لیکن میری دو نندوں نے میرے سسر کو اس بات سے روکا کہ ان دونوں کو آپ یہ بات نہ بتائیں اور ان سے اس بات کی وصیت نہ لکھوائیں، کیوں کہ میرے جیٹھ سے  میرے سسر کے تعلقات ٹھیک نہ تھے، لیکن میرے سسرنے پھر بھی کہا کہ میں ان کو یہ بات بتاؤں گا، لیکن وہ دونوں بندے کراچی سے باہر چلے گئے، پھر اس کے بعد میرے سسر کا جلد ہی انتقال ہوگیا، میرے سسر اپنی پوتی یعنی میری بیٹی کو اس لیے حصّہ سے دینا چاہتے تھے کہ کہیں کل قیامت کے دن میری پوتی میرا گریبان نہ پکڑے،  اب میں یہ پوچھنا چاہتی ہوں کہ اس مسئلہ کی شرعًا کیا حیثیت ہے؟ اور کیا میرے سسر کی جائیداد میں سے میری بیٹی کو حصّہ ملے گا یا نہیں؟نوٹ: میرے سسر کے دو بیٹے اور دو بیٹیاں حیات ہیں، جبکہ میری ساس کا بھی انتقال ہوچکا ہے۔
جواب: واضح رہے کہ اولاد میں سے جس کا انتقال والد ین کی زندگی میں ہوجائے تو شریعت کی رو سے وہ اپنے والد ین  کے ترکہ کا مستحق نہیں ہوتا، اور اسے ترکہ میں سے حصّہ نہیں دیا جاتا، اسی طرح جب میت کے بیٹا، بیٹی موجود ہوں تو میت کے ترکہ میں سے شرعًا پوتا یا پوتی کو حصّہ نہیں دیا جاتا، نیز یہ بھی ملحوظ رہے کہ وصیت کے ثابت ہونے کےلیے محض وصیت کا ارادہ یا اظہار کرنا کافی نہیں ہے، بلکہ اس کے ثبوت کےلیے باقاعدہ زبانی یا تحریری وصیت کرنا ضروری ہے۔لہٰذا صورتِ مسئولہ میں سائلہ کے شوہر کا انتقال جب ان کے والدین کی زندگی میں ہی ہوچکا تھا تو شرعًا وہ اپنے والدین کے وارث نہیں ہوئے، اور جب سائلہ کے سسر کے بیٹے اور بیٹیاں (جیٹھ، نند وغیرہ) موجود ہیں تو ان کی موجودگی میں مرحوم سسر کی پوتی ان کی وارث نہیں بنے گی، لہٰذا یہ دونوں یعنی مرحوم بیٹا اور پوتی بطورِ وراثت مرحوم سسر کے ترکہ میں سے حصّہ دار نہیں ہوں گے۔رہی بات وصیت کی تو چوں کہ وصیت کے ثبوت کےلیے باقاعدہ زبانی یا تحریری وصیت ضروری ہوتی ہے، جب کہ صورتِ مسئولہ میں مرحوم نے اپنی پوتی کےلیے وصیت نہیں کی تھی، صرف وصیت کا اظہار و ارادہ کیا تھا، اور باقاعدہ وصیت کرنے کا انہیں موقع نہیں ملاتھا تو اب مرحوم کی پوتی کو ترکہ میں حصّہ نہیں ملے گا، تاہم پوتی کو بالکلیہ محروم کرنا مناسب عمل نہیں، اگر مرحوم کے ورثاء اپنی طرف سےاجتماعًا یا انفرادًا اس بچی کو کچھ دے دیں تو یہ ان کی جانب سے احسان ہوگا اور باعث ثواب بھی۔فتاویٰ شامی میں ہے:"وشروطه ثلاثة: موت مورث حقيقةً أو حكمًا كمفقود أو تقديرًا كجنين فيه غرة، ووجود وارثه عند موته حيًّا حقيقةً أو تقديرًا كالحمل، والعلم بجهل إرثه."(كتاب الفرائض، ج:6، ص:758، ط:ايج ايم سعيد كراتشي)الموسوعۃ الفقہیۃ الکویتیۃ میں ہے:"(وللإرث شروط ثلاثة) أولها: تحقق موت المورث أو إلحاقه بالموتى حكما كما في المفقود إذا حكم القاضي بموته أو تقديرا كما في الجنين الذي انفصل بجناية على أمه توجب غرة. ثانيها: تحقق حياة الوارث بعد موت المورث، أو إلحاقه بالأحياء تقديرا، كحمل انفصل حيا حياة مستقرة لوقت يظهر منه وجوده عند الموت ولو نطفة."(إرث، ج:3، ص:22، ط:دار السلاسل الکویت)فتاویٰ شامی میں ہے:"الإيصاء في الشرع تمليك مضاف إلى ما بعد الموت يعني بطريق التبرع سواء كان عينا أو منفعة، كذا في التبيين أما ركنها فقوله أوصيت بكذا لفلان وأوصيت إلى فلان، كذا في محيط السرخسي."(كتاب الوصايا، الباب الأول، ج:6، ص:90، ط:المكتبة الرشيدية كوئته)فقط والله أعلم

عنوان: کیا والد اپنے بچوں کے لیے کسی کو بھی وصی مقرر کرسکتا ہے؟
سوال: میں اپنے بچوں کی کفالت  کے حوالے سےوصیت لکھنا چاہ رہا ہوں،  معلوم یہ کرنا ہے کہ  کیا میں  وصیت میں اپنے بچوں کی کفالت  اپنے سالے کے نام لکھ سکتا ہوں ؟کیوں کہ بچوں کی والدہ اور نانی دنیا سے رخصت ہو چکی ہیں،اور دادی بہت ضعیف ہیں ۔ اور سالے سے میرا بھائیوں جیسا تعلق ہے ۔میرے الحمدللہ 6 بچے ہیں، 3 بیٹے تین  بیٹیاں؛ میرا سب سے بڑا بیٹا 15 سال کا ہے۔ جبکہ بڑی بیٹی 17 سال کی ہے،  ایک بیٹا 12 سال کا ہے، جبکہ دو بیٹیاں 4 اور 8 سال کی ہیں، اور سب سے چھوٹا  بیٹا 10 ماہ کا ہے۔ سب بچے میرے  پاس ہی ہیں، اور ان کی تمام ذمہ داریاں میں ہی اٹھا رہا ہوں۔وضاحت:  میں سرکاری ملازم ہوں، اور بیمار رہتا ہوں، جس کی وجہ سے میں  یہ چاہتا ہوں کہ اگر میرا انتقال ہوجائے، تو میرے بعد  میرا برادر نسبتی میرے بچوں کو کفیل ہو، کیوں کہ اس کی اہلیہ میرے والد کی پھوپھی زاد اور میری والدہ کی خالہ زاد بہن ہیں۔اس حوالے سے میں وصیت لکھنا چاہتا ہوں، کیا میں اپنے برادر نسبتی کو اپنے بچوں کا وصی بنا سکتا ہوں؟
جواب:
صورت مسئولہ میں سائل اپنی موت کے بعد اپنے بچوں کے لیے اگر اپنے برادر نسبتی کو  وصی مقرر کرنا چاہتا ہے، تو شرعا اس کی گنجائش ہوگی،    وصیت کے مطابق  سائل کی موت کے بعد اس کی  نابالغ  و نا سمجھ اولاد   کے اموال کی حفاظت  اور بچوں پر خرچ کرنے کا ذمہ دار  وصی ( مذکورہ برادر نسبتی)  ہوگا۔رد المحتار علي الدر المختار میں ہے:"(ووليه أبوه ثم وصيه) بعد موته ثم وصي وصيه كما في القهستاني عن العمادية (ثم) بعدهم (جده) الصحيح وإن علا (ثم وصيه) ثم وصي وصيه قهستاني زاد القهستاني والزيلعي ثم الوالي بالطريق الأولى (ثم القاضي أو وصيه) أيهما تصرف يصح(قوله ثم وصي وصيه) قال الرملي في حاشية البحر أي وإن بعد كما في جامع الفصولين."(كتاب المأذون، مبحث في تصرف الصبي ومن له الولاية عليه وترتيبها، ٦ / ١٧٤، ط: دار الفكر)فقط واللہ اعلم

Reference: Arabic reference : Book 22, Hadith 3165: حوالہ

عنوان: جائیداد بیٹی کے نام کرنا تا کہ بیٹی انتقال کے بعد ورثاء اور پوتوں کے درمیان تقسیم کرے
سوال: 1۔میرے دو بیٹے اور ایک بیٹی تھی،  بڑا بیٹا شادی شدہ تھا، اس کا روڈ ایکسیڈنٹ میں انتقال ہو گیا ہے، اس کے ورثاء میں والد، والدہ، بیوہ، ایک بیٹا اور ایک بیٹی ہیں، بیوہ نے دوسری جگہ شادی کر لی ہے، بیٹے کے انتقال کے بعدلائف  انشورنس کمپنی کی طرف سے گیارہ لاکھ روپے اس کے اکاؤنٹ میں آئے، بیٹے کے ذمہ بارہ لاکھ روپے قرض تھا تو  گیارہ لاکھ روپے سے قرض کی ادائیگی میں ادا کردیے ہیں، کیا اس رقم میں اس کی اولاد یا ہمارا (والدین کا )بھی اس میں کوئی حصہ ہے؟ مزید یہ کہ میرا بیٹا جس کمپنی میں کام کرتا تھااس کمپنی کی طرف سے بارہ لاکھ روپے ملیں گے، اس میں تمام ورثاء کا کتنا حصہ بنتا ہے؟2۔میرے دوسرے بیٹے کا دماغی توازن درست نہیں ہے  اور بیٹی شادی شدہ ہے، میرا پوتا اور پوتی  اپنی ماں کے پاس ہیں ان کا خرچہ میں دیتا ہے، اور میرا جو مکان ہے میں اس مکان کو اپنے پوتوں کے تحفظ کی خاطر اپنی بیٹی کے نام کروا سکتا ہوں؟وضاحت :  اس مکان کے علاوہ اور جائیداد نہیں ہے، ورثاء میں ایک بیوی، ایک بیٹی اور ایک بیٹا ہے جس کا دماغی توازن درست نہیں ہے، میں یہ مکان بیٹی کے نام اس لیے کرنا چاہتا ہوں کہ خدانخواستہ اگر مجھے کچھ ہو جائے تو تو میری بیٹی مذکورہ مکان ورثاء میں تقسیم کردے اور میرے پوتوں کو بھی اس سے کچھ حصہ دے دے۔
جواب:
واضح رہے کہ مروجہ انشورنس سود اور جواکا مرکب اور مجموعہ ہے اور شرعاً یہ دونوں ہی حرام اور ناجائز ہیں، لہٰذا کسی بھی شخص کا  انشورنس کا معاملہ کرنا سود اور جوے پر مشتمل   ہونے کی وجہ سے ناجائز  اور حرام ہے، اگر کسی نے لاعلمی میں انشورنس کا معاملہ کر لیا ہو توانشورنس کمپنی سے اس  انشورنس کی  مد میں ملنے والی رقم میں سے صرف اتنی ہی رقم لینا جائز ہےجتنی جمع کی تھی،  جمع شدہ رقم سے زائد لینا جائز نہیں ہے، اگر کسی نے لے لی تو اس رقم کو   ذاتی استعمال میں لانا جائز نہیں  ہوتا، بلکہ  ثوا ب کی نیت کے بغیر فقراء وغیرہ میں تقسیم  کردینا ضروری ہوتا ہے۔ 1۔صورتِ مسئولہ میں  انشورنس کی مد  میں جتنی رقم آپ کے بیٹے نے جمع کی تھی  اس سے زائدرقم لینا آپ کے لیے جائز نہیں تھا، ا س لیے آپ کے بیٹے کی جمع شدہ رقم  سے زیادہ جتنی بھی رقم وصول کی  ہے معلوم کر کے اس زائد رقم کے  بقدر حلال رقم بلانیت ثواب غرباء اور فقراء میں صدقہ کرنا ضروری ہے، لہٰذا   اب کمپنی کی طرف سے جو بارہ لاکھ روپے ملیں گےاس میں سے انشورنس کی حرام سودی رقم کے بقدر رقم ثواب کی نیت کے بغیر فقراء وغیرہ میں تقسیم کردیں، اس کے بعد جو رقم بچ جائے وہ تمام ورثاء میں شرعی حصوں  کے بقدر تقسیم ہو گی۔ترکہ کی تقسیم کا طریقہ   یہ ہے  کہ سب    سے پہلے  مرحوم  کے  کل  ترکہ  میں سے حقوقِ متقدمہ  یعنی مرحوم کی تجہیز و تکفین  کا خرچہ نکالنے کے بعد ،اگر میت  پر قرض باقی  ہے تو اس کو ادا کرنے کے بعد، اگر کوئی  جائز وصیت کی ہے تو ایک تہائی  ترکہ سے نافذ کرنے کے  بعد بقیہ کل ترکہ منقولہ و غیر منقولہ  کو /72 حصوں میں تقسیم کرکے /12 حصے مرحوم کے والد (سائل) کو،/12حصے والدہ کو، /9 حصے بیوہ کو، /26حصے بیٹے کو اور /13 حصے بیٹی کو ملیں گے۔میت :24/ 72والدوالدہبیوہبیٹابیٹی44313121292613یعنی فیصد کے تناسب سے٪16.666حصے والد کو، ٪16.666 حصے والدہ کو، ٪12.5 حصے بیوہ کو ، ٪36.111 حصے بیٹے کو اور ٪18.055حصے بیٹی کو ملیں گے۔2۔ اگر آپ یہ چاہتے ہیں کہ آپ کےانتقال کے بعد مذکورہ  مکان میں سے آپ کے پوتوں کو بھی حصہ ملے، اس کا  طریقہ یہ ہے کہ  آپ اپنے پوتوں کے لیے وصیت کر دیں جو  ایک  تہائی ترکہ سے زائد نہ ہو، اور بہتر یہ ہے کہ وصیت کا   اسٹامپ پیپر بنا کر اس پر  گواہ بھی بنا دیں، بقیہ ورثاء اپنے شرعی حصوں کے بقدر خود  بخود مالک بن جائیں گے بیٹی کے نام کرنے کی ضرورت نہیں ہے۔ارشادِ  باری تعالیٰ ہے :" يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ (90)"(سورة المائدة : 90)ترجمہ :"اے ایمان والو بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں ہیں ۔ شیطانی کام ہیں۔ سوان سے بالکل الگ رہوتا کہ تم کو فلاح ہو۔" (از بیان القرآن)مشکاۃ المصابیح میں ہے :"عن جابر رضي الله عنه قال: لعن رسول الله صلى الله عليه وسلم أكل الربا وموكله وكاتبه وشاهديه وقال: هم سواء" . رواه مسلم(کتاب البیوع، باب الربوٰا، ‌‌الفصل الأول، ج : 1، ص : 250، ط : رحمانیة) ترجمہ :" حضرت جابر رضی اللہ تعالیٰ عنہ سے روایت ہے کہ جناب رسول اللہ صلی اللہ علیہ وسلم  نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا یہ سب لوگ اس میں برابر ہیں یعنی اصل گناہ میں سب برابر ہیں اگر چہ مقدار اور کام میں مختلف ہیں۔" (از مظاہر حق)فتاویٰ ہندیہ میں ہے :"ولا تجوز الوصية للوارث عندنا إلا أن يجيزها الورثة ولو أوصى لوارثه ولا جنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل ولا تعتبر إجازتهم في حياة الموصي حتى كان لهم الرجوع بعد ذلك كذا في فتاوى قاضيخان، ويعتبر كونه وارثاً أو غير وارث وقت الموت لا وقت الوصية حتى لو أوصى لأخيه وهو وارث ثم ولد له ابن صحت الوصية للاخ ولو أوصى لأخيه وله ابن ثم مات الابن قبل موت الموصي بطلت الوصية للأخ كذا في التبيين".(کتاب الوصایا، الباب الاول، ج : 6، ص : 109، ط : دار الکتب العلمیة)تنویر الابصار مع الدر المختار میں ہے :"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته".(کتاب الوصایا، ج : 6، ص : 650/51، ط : سعید)فقط واللہ اعلم

Reference: Riyad as-Salihin 1615 In-book reference : Book 17, Hadith 105: حوالہ

عنوان: والد کا اپنے بیٹے کے لیے وصیت کرنے کا حکم
سوال: میرے والد صاحب کا انتقال ہوگیا ہے، والد صاحب کے ترکہ میں تقریبًا انیس لاکھ کی رقم تھی، اس سے متعلق والد مرحوم نے وصیت کی تھی کہ یہ ساری رقم میرے بیٹےکی ہے جو مدرسہ میں پڑھتا ہے، مرحوم کے ترکہ میں اس رقم کے علاوہ  بھی مال موجود ہے، اب پوچھنا یہ ہے کہ مرحوم والد کا اپنے بیٹے کےلیے وصیت کرنا جائز ہے یا نہیں ؟ اور یہ وصیت میں شمار ہوگا یا ترکہ میں؟
جواب: صورت مسئولہ میں والد مرحوم کی مذکورہ وصیت شرعاً معتبر نہیں ہے، لہذا مذکورہ  رقم بھی مرحوم کا ترکہ شمار ہوگی اور تمام ورثاء میں شرعی ضابطۂ میراث کے مطابق تقسیم کی جائے گی، البتہ اگر تمام  ورثاء عاقل بالغ ہوں اور وہ اس وصیت پر عمل کرنے کی اجازت دے دیں تو ان کی رضامندی کے بعد اس پر عمل کیا جاسکتا ہے۔المبسوط للسرخسی میں ہے: "(قال رحمه الله) قد بينا أن الوصية للوارث لا تجوز بدون إجازة الورثة لقوله عليه السلام: «لا وصية لوارث إلى أن يجيزه الورثة."(كتاب الوصايا، باب الوصية للوارث والأجنبي والقاتل، ج: 27 ص: 175 ط: دار المورفة)فقط والله اعلم

عنوان: وصیت کے متعلق چند سوالات
سوال: ہم پانچ بہن بھائی ہیں ،(3بھائی اور 2 بہنیں )،والد نے وراثت میں دو گھر چھوڑے ہیں ،اس کے علاوہ کچھ رقم کی وصولی ان کی وفات کے موقع پر کا روباری معاملات میں باقی تھی،جو ان کی وفات کے بعد بیٹوں نے وصول کی ،ایک گھر خالی پڑاہےاور بکنے کےلیے لگایا ہوا ہے ،دوسرے گھر میں والد صاحب نے خود اپنی دو بیوہ بہنوں اور ان کی بیٹیوں کو پناہ دے رکھی تھی اور والد صاحب نے اپنی زندگی میں ہی اس گھر کے نیچے حصے  میں دکانوں کو کرایہ پر لگا کر اس کی رقم اپنی بہنوں کی کفالت کے لیے متعین کردی تھی ،ا ب جب کہ والدصاحب کا انتقال ہوگیا تو دو سال انتظار کے بعد ان کی دونوں بیٹیوں کی طرف سے مطالبہ ہے کہ والد صاحب کی ساری وراثت کی تفصیل بتائی جائے ، بھائیوں اور والدہ کا کہنا ہے کہ کہ جو گھر بکنے پر لگا یا ہے جب بھی بکے گا ،تو حصہ مل جائے گا ، مگر دوسرا گھر کیوں کہ اس میں والدصاحب نے خود اپنی بہنوں کو ٹھہرایا تھا،نہ وہ بکے گا اور نہ اس کے حصے ہوں گے، اور ا س کے نیچے کی دکانوں کا  کرایہ جو پھوپھیاں لے رہی ہیں، ا ن کو ہی ملے گا ،بھائیوں کے  مطابق والد بسترمرگ پر یہ  وصیت کر کے  گئے ہیں کہ(وصیت کے الفاظ یہ ہیں : جب تک میری بہنیں زندہ ہوں، وہ اسی گھر میں رہیں گی اور اس گھر کے نیچے جو دکانیں ہیں ،ان کا جو کرایہ آتا ہے  وہ بھی ان کو ملے گا )  اور اس وصیت کے گواہ بھائی ،والدہ اور بھابھی ہیں،مگر وصیت کی نہ کوئی  کاغذی کاروائی ہوئی ہے اور نہ اس کے بارے میں والد صاحب نے بیٹیوں کو آگاہ کیاتھا ، مزید بھائیوں کا یہ دعوی ہے  کہ والد صاحب نے پراپرٹی اپنی  بیٹیوں اور بیوی کے نام سے خریدی اور  کاغذات بھی  ا ن کے  نا م پر ہیں ،یہ والد صاحب نے پراپرٹی ٹیکس سے  بچنے کے لیے یہ اقدام کیا تھا ،تو کیا قانونی وشرعی طور پر ہم دونوں بہنیں وراثت کا مطالبہ کر ہی نہیں سکتیں،مزید یہ کہ ابھی تو گھر  وصیت کا نام لے کر نہیں بکنے دیا جارہا ہے ،مگر استفسار پر یہ بتایا گیا ہے کہ جب والد کی بہنیں حیات نہ رہیں گی تو گھر بھائیوں کے  بچوں میں وراثت کے حساب سے تقسیم کر دیاجائے گا ،میرا سوال یہ ہے کہ:1۔کیا ایسی وصیت جو سرکاری طور پر بتائی بھی نہیں گئی ہے اور نہ اس پر کوئی کاغذی کار روائی ہوئی ہو،نہ شرعی گواہ مقرر ہوئے ہوں ،اور یہ1/3حصے وراثت سے بھی زیادہ حصے پر زیادہ لگا نے کا دعوی کیا جارہاہے،کیا ایسی وصیت کی کوئی شرعی حیثیت ہے ؟2۔کیاشرعی وارث وصیت کا گواہ مقرر ہوسکتا ہے ؟3۔ کیا اس وصیت کا بیوہ بہنوں کی وفات کے بعد وراثت میں منتقل کر کے تقسیم کرلینا جائز ہے ؟4۔کاروبار سے آنے والی رقم کیا بہنوں کی اجاز ت کے بغیر والد کے نماز روزوں کے کفارے کے طور پر دی جا سکتی ہے ؟5۔کیا والد کے گھر میں سے ملنے والےکرایے میں بیٹیاں اپنا حق مانگ سکتی ہیں ؟6۔گھر بکنے کی مدت کا کوئی تعین نہیں کیا جارہا ہے اور بہنوں کو مطالبہ کرنے پر یہ کہہ کر چپ کروادینا کہ جب بکے گا تو تم دونوں کو حصہ مل جائے گا،جب کہ بہنوں کا کہنا ہے کہ کہ موجودہ مارکیٹ ریٹ لگو اکر ہمیں اپنا حصہ دے دیا جائے اور ہم سے مزید انتظار نہ کروایا جائے۔شریعت کی روشنی میں جوا ب دے کر مشکور فرمائیں !
جواب:
1۔واضح رہے کہ   اسلام میں صرف  زبانی وصیت  بھی معتبر سمجھی جاتی ہے،سرکاری طور پر  رجسٹرڈ کرانا یا اس کو تحریر کرا نا ،اسی طرح اس پر گواہ مقرر کر ناشرعاًلازمی ضروری نہیں ہے، صورتِ مسئولہ میں وصیت کر نے  والے  کی وصیت کے بارے میں اگرچہ ورثا ء کا اختلاف ہے ،لیکن وصیت کادعوی کرنے والوں کے پاس اپنے دعوی پر گواہ(مرحوم کے تینوں بیٹے ،بیوہ اور بہو) موجود ہے  ،اس لیے   یہ زبانی وصیت   بھی معتبر ہے۔وصیت کر نے والے کی وصیت کو  ایک تہائی (1/3)  میں نافذ کر نا اور اس پر  عمل کرنا  ورثاء کے  ذمہ لازمی وضروری  ہوتا ہے،ایک تہائی سے زائد میں وصیت کو نافذ کرنا ،اس پر عمل کرنا   ورثاء کے  ذمہ لازمی نہیں ہوتا  ہے ،  اگر تمام ورثاء عاقل بالغ ہوں ،وہ اپنی خوشی سے ایک تہائی سے زیادہ میں  مرحوم کی وصیت کے مطابق  عمل کرنا چاہیں،تو  ورثاءاس پر عمل کر سکتے ہیں۔صورتِ مسئولہ میں مرحوم نے  بہنوں کے لیےدو چیزوں کی وصیت کی ہے ،پہلی وصیت" سکنی"(رہائش)کی ہے  کہ میری بہنیں  مرتے دم تک اس گھر میں رہیں گی ،اور دوسری وصیت یہ کہ اس گھر کے نیچےجو دکانیں ہیں، ان سے جو کرایہ آئےگا، وہ میری بہنوں کو ملے گا،اسی طرح  اگر ان دونوں  وصیتوں کے ساتھ ساتھ قضاء نمازوں اور روزوں کے فدیہ دینے کی  وصیت بھی کی ہے ،تو یہ متعدد وصیتیں ہیں،اور جب وصیتیں متعدد   ہوں ،اور وہ حق العبد اور حق اللہ دونوں کے متعلق ہوں یا صرف حق العبد کے متعلق ہوں،اورورثاء ایک تہائی سے زائد میں وصیت نافذ ہونے  کی اجازت نہ دیتے  ہوں ،تو  اس وقت ایک تہائی ترکہ (ثلث مال)  کے  اتنے حصہ بنائے جائیں گے جتنی وصیت کی تعداد ہو،پھر ہر ایک حصہ سے وصیت کو نافذ کیاجائے گا،پس  صورتِ مسئولہ میں قضاء نمازاور قضاء روزوں کے فدیہ دینے کی  وصیت  کاتعلق  حق اللہ سے  ہے اور سکنی اور کرایہ کی وصیت کاتعلق  حق العبد (بندوں کےحق)  سےہے ،وصیت چوں کہ ایک تہائی تک نافذ ہوتی ہے ،اس سے زائد ورثاء  کی اجازت پر موقوف رہتی ہے،لہذا اجاز ت نہ ہونے کی صورت میں کل ترکہ کے ایک تہائی کو تین حصوں میں   تقسیم کیا جائے گا،تہائی ترکہ کے ایک حصہ (جو کل ترکہ کا نواں حصہ بنتا ہے)میں قضاء نمازوں اور روزوں کے  فدیہ  دینے کی وصیت کو نافذ کیاجائے گا، دوسرے  حصہ  میں دکانوں کے کرایہ دینے کی وصیت کو تہائی ترکہ کے اورتیسرے حصہ میں سکنی  کی وصیت کو نافذ کیاجائے گا،یہ تفصیل اس صورت میں ہےجب  مرحوم نے سکنٰی اور کرایہ  کی وصیت کے ساتھ فدیہ دینے کی وصیت بھی کی ہواور ورثاء ایک تہائی ترکہ سے زائد کی اجازت نہ  دیتے ہوں ،اگر ایک تہائی سے زائد کی اجازت  دیتے ہیں  تو جتنےکی اجازت دیں گے اس میں وصیت کو نافذ کیا جائے گا،اور اگر ورثاء میں سے بعض  ایک تہائی سے زائد کی اجازت دیتے ہیں  اور بعض اجازت نہیں دیتے ہیں،تو جو اجازت دیتے ہیں ،ایک تہائی سے زائد وصیت کو صرف اسی کے حصہ میں نافذ  کیا جائے گا،اور جو اجازت نہیں دیتے ہیں ان کو اپنا  شرعی حصہ دیا جائے گا۔اور   اگر مرحوم نے قضاء نمازوں اور  روزوں کے  فدیہ دینے کی وصیت نہیں کی ہے،بلکہ صرف دو صیتیں (سکنی اور کرایہ ) کی ہےتوپھراس صورت میں بھی کل ترکہ کے  ایک تہائی کو دو حصوں میں تقسیم کیاجائے گا،اس میں سے ایک حصہ (جوکل ترکہ کا چھٹا حصہ بنتاہے) سے کرایہ والی وصیت کو نافذ کیا جائے گا،یعنی کل ترکہ کا چھٹا حصہ کرایہ میں سے بہنوں کو دینا ورثاء کے ذمہ لازم ہوگا،اس سےزائد کرایہ دینا یا مرحوم کی بہنوں کا وصول کرنادیگرورثاء کی اجازت پر موقوف ہوگا ،اگر اجازت دیں گے تو اس سے زائد کرایہ بھی ملے گا او ر اگر اجازت نہیں دیں گے تو یہ کرایہ مرحوم کے ورثاء پر اپنے حصص کے اعتبار سےتقسیم کیا جائے  گا۔اورتہائی ترکہ کا دوسراحصہ (جوکل ترکہ کا چھٹا حصہ بنتاہے ) سے سکنٰی (رہائش)  والی وصیت کو نافذ کیا جائے گا،اورجب وصیت سکنی (رہائش) کی  ہو،تو اس کے بارے میں  شرعی حکم یہ  ہے کہ موصیٰ لہ (جس کے لیے وصیت کی ہے )یعنی  بہنوں کو  وہ گھر بطورِعاریت کے دیاجائے گا ،اور یہ سمجھا جائے گا  کہ گویا وصيت كرنے والے نے اس گھر کے عین کی وصیت کی ہے،صورت مسئولہ میں اگر ورثاءایک تہائی سے زائد وصیت کی  اجازت نہیں دیتے ہوں تو پھر  موصی  لہ ( مرحوم کےبہنوں )کو  مرتے دم تک اس گھر میں  رہائش کے لیے   صرف اتناحصہ  بطورِ وصیت کے ملے گا ،جو کل ترکہ کا چھٹا حصہ بن رہاہو،مرحوم کےبہنوں کا اس سےزائدحصہ  میں  رہائش اختیار کرنادیگرورثاء کی اجازت پر موقوف ہوگا ،اگر اجازت دیں گے تو اس سے زائد گھر  میں بھی رہائش اختیار کریں گےوگرنہ   گھر   کابقیہ حصہ مرحوم کے ورثاء میں مشترک ہوگا ۔نیزمرحوم کی بہنوں کوجس وقت  گھر کا حصہ  رہنے  کےلیے دیا جائے گا،تو مرحوم کےورثاء کےلیےاس وقت اس گھر کو بیچنا جائز نہیں ہوگا،اور مرحو م کی بہنوں کے انتقال کے بعد  گھرکاوصیت والا حصہ اور دکانوں کا کرایہ مرحوم کے  تمام ورثاء کےدرمیان اپنے حصص کے اعتبار سے تقسیم کیا جائے گا۔2۔شرعی وارث وصیت کا گواہ مقرر ہوسکتا ہے ۔3۔مرحوم والد نے اپنی بہنوں کے  لیےاس گھر کے کرایہ لینے کی وصیت کی ہے ،ان کو گھر کا مالک نہیں بنایا ہے  ،تو یہ گھر چوں کہ مر حو م والد کی ملکیت ہے  ،پھوپھیوں  کے  انتقال کے بعد یہ  گھر مرحوم والد کے جمیع ورثاء  بیوہ ،بیٹوں اور بیٹیوں کے مابین اپنے حصص کے  اعتبار سے بطور ِوراثت کے   تقسیم کیا جا  ئے گا۔4۔اگر مرحوم والد نے قضاء نماز ،روزوں کے فدیہ دینے  کی وصیت کی ہے  تو مرحوم کے اس وصیت کو  کل ترکہ کے نویں حصہ تک نافذ کرنا ہر ایک وارث پر لازم ہے ،لہذا  کاروبار سے آنے والی رقم کو بہنوں کی اجاز ت کے بغیر والد کے نماز، روزوں کے کفارے کے طور پر دی جا سکتی ہے،اور اگر مرحوم نے یہ  وصیت نہیں کی ہے یا کی ہےلیکن وہ  کل ترکہ کےنویں (9ویں )حصہ سے زائد بن رہی ہے تو ایسی صورت میں بھائیوں کا کاروبار سے آنے والی رقم کوقضاء نماز ،روزوں کے فدیہ میں بہنوں کی اجازت کے  بغیر دینا درست  نہیں ہے، اگر بھائی  فدیہ میں کا روبار کی رقم دیں گے ،تو یہ ان کی طرف سے تبرع ہوگا، بہنوں کو اپنا شرعی حصہ دینا  لازمی ہوگا۔5۔بیٹیاں مرحوم والد کے گھر کے  کرایہ میں اپنے حصے کے بقدر کرایہ  کی رقم کا مطالبہ کرسکتی ہیں ،کیوں کہ مرحوم والد کےمتروکہ گھر  میں  بیوہ اورتین بیٹوں کے  ساتھ  دو بیٹیوں کا بھی حصہ ہے ۔6۔مرحوم کے حقوقِ متقدمہ یعنی تجہیز وتکفین کا خرچہ نکالنے  کے بعد  ،قرضہ ادا کرنے کے بعد  اور جائز وصیت کوایک تہائی میں نافذکر نے کے بعد ورثاء  کے ذمہ لازم ہوتا ہے  کہ مرحوم کے ترکہ کو ورثاء میں تقسیم کرے ،خصوصاً جب کوئی وارث تقسیم کا مطالبہ کرے  ،صورتِ مسئولہ میں جب  مرحوم کی بیٹیاں تقسیم وراثت کا مطالبہ کرتی ہےاور اپنا حق مانگتی ہے  تو ان کے بھائیوں  پر لازم ہے   کہ مذکورہ  گھر کو تقسیم کرکے   ان کو ان کا حصہ دیں یا بیچ کر ان کو ان کے  حصے کے بقدر رقم دیدیں۔یا بھائی ان سے ان کا حصہ خرید لیں۔مرحوم والد کے ترکہ کی شرعی  تقسیم سے پہلے مرحوم کے  حقوقِ متقدمہ یعنی کفن دفن کا خرچہ نکالنے کے بعد  ،اگر مرحوم پر کوئی قرضہ ہے تو اس کو ادا کرنے کےبعد اور مرحوم کی  جائز وصیت  کوایک تہائی ترکہ میں نافذ کرنے کے بعدباقی کل ترکہ کو64حصوں میں تقسیم کرکے 8حصے مرحوم کی بیوہ کو،14 حصےمرحوم کے  ہر ایک بیٹے   کو،اور 7حصےمرحوم کی ہر ایک بیٹی  کو   ملیں گے ۔صورتِ تقسیم یہ ہوگی :مرحوم والد :64/8بیوہ بیٹابیٹابیٹابیٹیبیٹی17814141477یعنی فی صد کے اعتبار سے  بیوہ کو12.5  فی صد ،مرحوم کے ہر ایک بیٹے کو21.875 فی صد اور مرحوم کی ہرایک بیٹی کو10.9375 فی صد ملے گا۔فتاوی ہندیہ میں ہے:"أما ركنها فقوله أوصيت بكذا لفلان وأوصيت إلى فلان، كذا في محيط السرخسي..."ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية.ويعتبر كونه وارثا أو غير وارث وقت الموت لا وقت الوصية حتى لو أوصى لأخيه وهو وارث ثم ولدله ابن صحت الوصية للأخ، ولو أوصى لأخيه وله ابن ثم مات الابن قبل موت الموصي بطلت الوصية للأخ، كذا في التبيين."(كتاب الوصايا ، الباب الأول في تفسير الوصية وشرط جوازها وحكمها ، ج :6 ، ص : 90  ، ط : دار الفکر)فتاوی شامی میں ہے :"(صحت الوصية بخدمة عبده وسكنى داره مدة معلومة وأبدا) ويكون محبوسا على ملك الميت في حق المنفعة.....وبغلتهما، فإن خرجت الرقبة من الثلث سلمت إليه) أي إلى الموصى له (لها) أي لأجل الوصيةوإلا) تخرج من الثلث (تقسم الدار أثلاثا) أي في مسألة الوصية بالسكنى، أما الوصية بالغلة فلا تقسم على الظاهر (وتهايآ العبد فيخدمهم أثلاثا) هذا إذا لم يكن له مال غير العبد والدار وإلا فخدمة العبد وقسمة الدار بقدر ثلث جميع المال كما أفاده صدر الشريعة. (وليس للورثة بيع ما في أيديهم من ثلثها) على الظاهر لثبوت حقه في سكنى كلها بظهور مال آخر أو بخراب ما في يده فحينئذ يزاحمهم في باقيها والبيع ينافيه فمنعوا عنه، وعن أبي يوسف لهم ذلك.""قوله فإن خرجت الرقبة من الثلث) أي رقبة العبد والدار في الوصية بالخدمة والسكنى والغلة، وقيد بالرقبة لما في الكفاية أنه ينظر إلى الأعيان التي أوصى فيها، فإن كان رقابها مقدار الثلث جاز ولا تعتبر قيمة الخدمة والثمرة والغلة والسكنى لأن المقصود من الأعيان منافعها، فإذا صارت المنافع مستحقة وبقيت العين على ملك الوارث صارت بمنزلة العين التي لا منفعة لها فلذا تعتبر قيمة الرقبة كأن الوصية وقعت بها .أقول: ولعل هذا هو المراد من قول الأشباه: إن التبرع بالمنافع نافذ من جميع المال.تأمل (قوله تقسم الدار أثلاثا) زاد في الغرر أو مهايأة أي من حيث الزمان، والأول أعدل لإمكان القسمة بالأجزاء للتسوية بينهما زمانا وذاتا، وفي المهايأة تقديم أحدهما زمانا.""قوله بقدر ثلث جميع المال) مثاله إذا كان العبد نصف التركة يخدم الموصى له يومين والورثة يوما لأن ثلثي العبد ثلث التركة فصار الموصى به ثلثي العبد وثلثه للورثة فيقسم كما ذكرناه، وعلى هذا الاعتبار تخرج بقية مسائله اختيار." (‌‌باب الوصية بالخدمة والسكنى والثمرة ، ج : 6 ، ص : 692 ، ط : دار الفکر)فتح باب العنایہ میں ہے:"وصحت) الوصية (بخدمة عبده، وسكنى داره مدة معينة) كسنة (وأبدا) لأن المنافع يصح تمليكها في حالة الحياة ببدل وغيره، فكذا في حالة الممات كما في الأعيان، ويكون كل من العبد والدار محبوسا على ملك الميت في حق المنفعة حتى يتملكها الموصى له على ملكه، كما يستوفي الموقوف عليه منافع الوقف على حكم ملك الواقف. (و) صحت الوصية (بغلتهما) أي العبد والدار.(فإن خرجت الرقبة) أي رقبة العبد والدار (من الثلث) أي ثلث التركة (سلمت إليه) أي أعطيت للموصى له، لأن حقه في الثلث لا يزاحمه الورثة فيه (وإلا) أي وإن لم تخرج الرقبة من الثلث (قسمت الدار) قسمة الأجزاء أثلاثا."(‌‌كتاب الوصايا ، ج : 3 ، ص :  436 ، ط : دار الأرقم)فتاوی شامی میں ہے:"(قوله وإذا اجتمع الوصايا إلخ) اعلم أن الوصايا إما أن تكون كلها لله تعالى أو للعباد، أو يجمع بينهما، وأن اعتبار التقديم مختص بحقوقه تعالى لكون صاحب الحق واحدا، وأما إذا تعدد فلا يعتبر فما للعباد خاصة لا يعتبر فيها التقديم كما لو أوصى بثلثه لإنسان، ثم به لآخر إلا أن ينص على التقديم، أو يكون البعض عتقا أو محاباة على ما سيأتي، وما لله تعالى فإن كان كله فرائض كالزكاة والحج أو واجبات كالكفارات والنذور وصدقة الفطر أو تطوعا كالحج التطوع والصدقة للفقراء يبدأ بما بدأ به الميت، وإن اختلطت يبدأ بالفرائض قدمها الموصي، أو أخرها ثم بالواجبات وما جمع فيه بين حقه تعالى وحق العباد، فإنه يقسم الثلث على جميعها، ويجعل كل جهة من جهات القرب مفردة بالضرب ولا تجعل كلها جهة واحدة لأنه، وإن كان المقصود بجميعها وجه الله تعالى، فكل واحدة منها في نفسها مقصودة فتنفرد كوصايا الآدميين، ثم تجمع فيقدم فيها الأهم فالأهم، فلو قال ثلث مالي في الحج والزكاة ولزيد والكفارات قسم على أربعة أسهم."(‌‌كتاب الوصايا ، ج : 6 ، ص : 661 ، ط : دار الفکر) العقود الدریہ میں ہے:"سئل) فيما إذا مات زيد الموصى له بسكنى دار معلومة بعد موت الموصي فهل تعود الدار إلى ورثة الموصي لا إلى ورثة الموصى له؟(الجواب) : نعم قال في الدرر من باب الوصية بالخدمة، والسكنى " وبعد موته أي موت الموصى له يعود أي الموصى به إلى الورثة لأن الموصي أوجب الحق للموصى له ليستوفي المنافع على حكم ملكه فلو انتقل إلى وارث الموصى له استحقها ابتداء من ملك الموصي بلا رضاه وهو غير جائز.اهـ. ومثله في التنوير، والملتقى وغيرهما."  (‌‌كتاب الوصايا ، ج :2 ، ص :  281 ط :دار المعرفة )درر الحكام شرح غرر الأحكام میں ہے :"وتقبل الشهادة لأخيه وعمه...."(باب القبول وعدمه ، ج : 2 ، ص : 377 ، ط:دار إحياء الكتب)فتاوی شامی میں ہے:"وفدى) لزوما (عنه) أي عن الميت (وليه) الذي يتصرف في ماله (كالفطرة) قدرا (بعد قدرته عليه) أي على قضاء الصوم (وفوته) أي فوت القضاء بالموت فلو فاته عشرة أيام فقدر على خمسة فداها فقط (بوصيته من الثلث) متعلق بفدى وهذا لو له وارث وإلا فمن الكل قهستاني (وإن) لم يوص و (تبرع وليه به جاز) إن شاء الله."(الدر)"قوله لزوما) أي فداء لازما فهو مفعول مطلق أي يلزم الولي الفداء عنه من الثلث إذا أوصى وإلا فلا يلزم بل يجوز قال في السراج: وعلى هذا الزكاة لا يلزم الوارث إخراجها عنه إلا إذا أوصى إلا أن يتبرع الوارث بإخراجها....""قوله من الثلث) أي ثلث ماله بعد تجهيزه وإيفاء ديون العباد، فلو زادت الفدية على الثلث لا يجب الزائد إلا بإجازة الوارث (قوله وهذا) أي إخراجها من الثلث فقط لو له وارث لم يرض بالزائد..."(کتاب الصوم ، فصل في العوارض المبيحة لعدم الصوم ، ج : 2 ، ص : 424 ، ط : دار الفکر)دررالحکام شرح مجلۃ الاحکام میں ہے:"إذا ‌طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه  على ما يبين في الفصل الثالث والرابع) يشترط في قسمة القضاء أن يكون المال المشترك قابلا للقسمة فلذلك ‌إذا ‌طلب أحد الشريكين القسمة وامتنع الآخر عنها فيقسمه القاضي جبرا أي حكما إذا كان المال المشترك قابلا للقسمة؛ لأن القسمة هي لتكميل المنفعة والتقسيم في المال القابل للقسمة أمر لازم ."(مجمع الأنهر)(المادة ؛ (1130) طلب أحد الشريكين القسمة وامتنع الآخر ، ج : 3 ، ص : 128 ، ط : دار الجيل)فقط واللہ اعلم

Reference: Mishkat al-Masabih 3896 In-book reference : Book 19, Hadith 108: حوالہ

عنوان: وصی کا ترکہ کا مال نکلوانے کے لیے خرچ کردہ رقم کا حکم اور بطور کمیشن اسی ترکہ کے مال میں سے اجرت لینے کا حکم
سوال: 1۔میری ساس کا انتقال ہوچکا ہے،میری ساس نے مجھے اور اپنی بیٹی یعنی میری بیوی کو مرنے سے  چند منٹ پہلے کہا کہ سارے بینکوں اور جائیداد سے پیسے نکال کر میرے دو بیٹے اور دو بیٹیوں میں شرعی حساب سے تقسیم کردینا،میں نے بینک سے تین کروڑ پانچ لاکھ روپے (3,05,00,000) چھ ماہ بعد نکلوائے،ان پیسوں کو نکلوانے کے لیے مجھے وکیل کرنا پڑا،اور اس کی فیس بھرنے کے لیے چھ لاکھ کی ضرورت تھی ،میں نے مرحومہ ساس کے بیٹوں سے اس بارے میں کہا تو انہوں نے پیسے دینے سے انکار کیا ،پھر میں نے ایک دوست سے چھ لاکھ اس شرط پر ادھار لیے کہ اسے ایک ماہ میں واپس کردوں گا ،اگر نہ کرسکا تو ہر ماہ ایک متعین رقم (18000)روپےبڑھتی چلی جائے گی،لیکن ایک ماہ کے اندر میں قرضہ ادا نہ کرسکا،جس کی وجہ سے اس رقم پر سود چڑھتا گیااور وہ چڑھتے چڑھتےسود سمیت  قرضہ کی ٹوٹل رقم دس لاکھ اڑسٹھ ہزار (10,68,000)روپے ہوگئی تھی،پھر یہ قرضہ 26ماہ بعد میں نے کسی اور سے قرضہ لے کر اسے ادا کیا، یہ تمام باتیں ورثاء کے علم میں تھی،اب مجھے یہ ٹوٹل رقم واپس ملے گی یا نہیں؟2۔دوسری بات یہ کہ میں نے اپنے سالوں سے کہا تھا کہ بینک سے جتنے پیسے نکلیں گے اس کا دس فیصد میں بطور کمیشن کے لوں گا،اور وہ تیس لاکھ پچاس ہزار (30,50,000)روپے بن رہے تھے ،جس وقت میں نے کمیشن کا مطالبہ کیا تھا،اس وقت دونوں سالے اور میری بیوی موجود تھیں،سب اس پر رضامند تھے،البتہ میری بیوی کی بڑی بہن امریکہ میں تھی،انہیں فون کر کے اطلاع دی گئی توانہوں نے  بھی اس پر رضامندی ظاہر کی تھی،اب میرے سالوں نے یہ ساری رقم بینک میں رکھی ہوئی ہے،اور پچھلے 30 ماہ سے اس پر انٹرسٹ کھارہے ہیں،اس طرح میری ٹوٹل رقم انٹرسٹ سمیت ساٹھ لاکھ چھیاسٹھ ہزار روپے(60,66,000) بنتے ہیں،اور میرے سالے مجھے یہ رقم نہیں دے رہے ہیں ،میرا سوال یہ ہے کہ  اس مذکورہ ٹوٹل رقم پر میرا حق بنتا ہے یا نہیں؟
جواب:
1۔واضح رہے کہ سودی قرضہ  لینا اور دینا دونوں قرآن و حدیث کی قطعی نصوص سے حرام ہیں، حدیثِ مبارک میں  سودی لین دین کرنے والوں پر لعنت کی  گئی ہے،چنانچہ حدیث میں آتا ہےکہ :" رسول اللہ صلی اللہ علیہ وسلم نے سود کھانے والے، سود کھلانے والے، اور سود کے معاملے کو لکھنے والے اور اس میں گواہ بننے والے پر لعنت فرمائی  اور فرمایا: یہ سب گناہ میں برابر ہیں۔"لہذ ا صورتِ مسئولہ  میں جب سائل کے  سالوں نے  بینک سے رقم نکالنے پر آنے والے اخراجات  دینے سے انکا ر کیا تو سائل پر شرعًا یہ لازم نہیں تھا کہ وہ سود پر قرضہ لے کر مذکورہ کام  انجام دیتا،بہر حال جب سائل نے قرضہ لے کر یہ کام سر انجام دے دیا تھا،تو اب سائل ورثاء سے صرف چھ لاکھ روپے لینے کا حق دار ہے،کیوں کہ اتنی ہی رقم بینک سے پیسے نکالنے پر خرچ ہوئی ہے،ار اس سے زیادہ کا سائل ورثاء سے مطالبہ نہیں کرسکتا،البتہ سائل قرض خواہ سے بطور سودادا کیے گئے  اپنی رقم کا مطالبہ کرسکتا ہے ،اور  سائل کے دوست پر لازم ہے کہ وہ وصول کردہ سودی  رقم سائل کو واپس کرے۔2۔مذکورہ صورت میں سائل کا ساس کے تمام ورثاءسے پیسے نکالنے کے لیے بھاگ ڈور کے سلسلے میں اپنے لیےاسی رقم میں ہی بطورِ  کمیشن 10 فیصد اجرت کے طور پر  مقرر کرنا جائز نہیں تھا،  لہذا اب  سائل صرف اجرتِ مثل کا حق دارہے ،یعنی  اس طرح کے کاموں میں بطورِ کمیشن عمومی طور پر جو پیسے لیے جاتے ہیں،صرف انہی پیسوں کاوہ حق دار ہوگا۔1۔مشکاہ المصابیح میں ہے:"عن جابر رضي الله عنه قال: ‌لعن ‌رسول ‌الله صلى الله عليه وسلم أكل الربا وموكله وكاتبه وشاهديه وقال: هم سواء . رواه مسلم."(كتاب البيوع، باب الربا، الفصل الأول، ج: 2، ص: 855، رقم:2807، ط: المكتب الإسلامي )فتاوی شامی میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه"(کتاب البیوع،باب البيع الفاسد،ج:5،ص:99،ط:سعید)2۔تبیین الحقائق مع حاشیۃ شبلی میں ہے:"قال - رحمه الله - (ولو دفع غزلا لينسجه بنصفه أو استأجره ليحمل طعامه بقفيز منه أو ليخبز له كذا اليوم بدرهم لم يجز)؛ لأنه في الأولى والثانية جعل الأجر بعض ما يخرج من عمله فيصير في معنى قفيز الطحان، وقد نهي عنه - عليه الصلاة والسلام - وهو أن يستأجر ثورا ليطحن له حنطة بقفيز من دقيقه فصار هذا أصلا يعرف به فساد جنسه، والمعنى فيه أن المستأجر عاجز عن تسليم الأجر لأنه بعض ما يخرج من عمل الأجير، والقدرة على التسليم شرط لصحة العقد وهو لا يقدر بنفسه، وإنما يقدر بغيره فلا يعد قادرا ففسد،(قوله فصار هذا أصلا يعرف به إلخ) قال في الهداية، وهذا أصل كبير يعرف به فساد كثير من الإجارات قال الأتقاني أي جعل الأجر بعض ما يخرج من عمل الأجير أصل عظيم يعرف به حكم كثير من الإجارات كما إذا استأجره ليعصر له قفيز سمسم بمن من دهنه، وكذلك إذا دفع أرضه ليغرس شجرا على أن يكون الأرض والشجر بينهما نصفين لم يجز والشجر لرب الأرض وعليه قيمة الشجر وأجر ما عمل كذا في الشامل، وكذا إذا استأجره ليغزل هذا القطن أو هذا الصوف برطل من غزله، وعلى هذا اجتناء القطن بالنصف ودياس الدخن بالنصف وحصاد الحنطة بالنصف ونحو ذلك كله لا يجوز."(کتاب الإجارة، ج:5، ص:130، ط:دار الكتاب الإسلامي)المحیط البرہانی میں ہے:"وجميع ما كان فاسداً من ذلك إذا باع واشترى فله أجر المثل لا يجاوز به المسمى، كما في سائر الإجارات الفاسدة، ويطيب له ذلك؛ لأنه بدل عمله فيطيب له كما تطيب قيمة المبيع للبائع في البيع الفاسد عند عجز المشتري عن رد العين؛ لأنه بدل ملكه، لكن يأثم بمباشرته هذا العقد؛ لأنه معصية."(کتاب الاجارات،الفصل الخامس عشر: في بيان ما يجوز من الإجارات، وما لا يجوز،ج:7،ص:467،ط:دار الكتب العلمية، بيروت - لبنان)فقط واللہ علم

Reference: Riyad as-Salihin 1615 In-book reference : Book 17, Hadith 105: حوالہ

عنوان: والد کا والدہ کے لیے مکان کی وصیت کرنا اور والدہ کا زندگی میں اولاد کو ہبہ کرنا
سوال: ہماری والدہ کے پاس ایک مکان ہے، ہم ان کی  8 اولاد  ہیں، 7 بیٹیاں اور ایک بیٹا ، ہماری والدہ  یہ چاہتی ہیں کہ میں یہ مکان  اپنی اولاد کو اپنی زندگی میں دے دوں  تو کیا ان کے لیے اپنی اولاد میں سے کسی ایک  کو یا چند کو مکان دینا جائز ہے یا نہیں ؟تنقیح: مکان والد مرحوم کا ہے یا والدہ کا؟جواب تنقیح:  مکان والد صاحب کا تھا ، والد اور والدہ اسی گھر میں رہائش پذیر تھے، والد  صاحب نے زندگی میں یہ کہا تھا کہ میرے مرنے کے بعد  یہ مکان  (سائل کی ) والدہ کا ہوگا، اب والد کے انتقال کے بعد یہ مکان والدہ کے پاس ہے، ہم یہی سمجھتے ہیں کہ یہ مکان والدہ کا ہے۔
جواب: صورت ِ مسئولہ میں  سائل کے مرحوم والد نے اپنی ملکیتی مکان کے بارے میں جو یہ کہا تھا کہ : ” میرے مرنے کے بعد  یہ مکان (سائل کی ) والدہ کا ہوگا“ تو شرعاً یہ ”وصیت“ ہے، اور کسی وارث کے لیے وصیت کے معتبر ہونے کے لیے یہ ضروری ہے کہ وصیت کرنے والے کے انتقال کے بعد تمام عاقل ، بالغ  ورثاء اس وصیت کو  نافذ کرنے پر  خوش دلی سے راضی ہوں، تمام عاقل بالغ ورثاء کی اجازت کے بغیر  وارث کے لیے وصیت نافذ نہیں ہوتی بلکہ کالعدم ہوجاتی ہے۔لہذا اگر سائل کے والد کے انتقال کے بعد ان تمام شرعی ورثاء  نے  رضا وخوشی سے  والد کی وصیت کے مطابق یہ مکان اپنی والدہ کو دے دیا تو یہ مکان ان کی ملکیت ہوگیا، اب   ایسی صورت میں اگر وہ اپنی  زندگی میں اپنی خوشی سے  اولاد کے درمیان تقسیم کر نا چاہتی ہیں تو  اس کا طریقہ یہ ہے کہ  سب اولاد میں برابر تقسیم کریں  یعنی جتنا بیٹے کو دیں اتنا ہی بیٹی کو دیں،  نہ کسی کو محروم کریں اور نہ ہی بلاوجہ کمی بیشی کریں۔نیز اپنی  زندگی میں اپنی  اولاد کے درمیان   جو جائیداد تقسیم کریں  تو ہر ایک کو  اس کا حصہ  الگ الگ کرکے   قبضہ وتصرف  کے ساتھ مالک  بناکر دے  دیں، البتہ  اگر اپنی اولاد میں سے کسی کو   مالی طور پر کمزور ہونے یا  دِین داری یا  زیادہ خدمت گزار ہونے کی بنا پر دوسرے کے  بنسبت کچھ زیادہ دینا چاہتی ہیں اور اس سے دیگر بیٹوں اور  بیٹیوں کو نقصان پہنچانا مقصود نہیں ہے تو اس کی گنجائش ہوگی ، تاہم کسی بیٹے یا بیٹی کو بالکلیہ محروم کرنا درست نہیں۔اور اگر سائل کے والد کے انتقال کے بعد تمام عاقل بالغ ورثاء  نے والد کی وصیت کو نافذ کرنے کی اجازت نہیں دی  تو ایسی صورت میں مذکورہ مکان  والد کا ترکہ  ہے جو  ان کے تمام شرعی ورثاء میں شرعی حصص کے مطابق تقسیم ہوگا۔ یعنی آٹھواں حصہ (100 میں 12.50) سائل کی والدہ کا، اور باقی  بیٹا اور بیٹی  میں دو ، ایک کے حساب سے تقسیم ہوگا ، بیٹوں کو بیٹیوں کی نسبت دگنا ملے گا۔فتاوٰی ہندیہ میں ہے:"ولا تجوز الوصية للوارث عندنا إلا أن يجيزها الورثة."(كتاب الوصايا، الباب الأول في تفسيرها...، 90/6، ط: رشيدية)الدرالمختار وحاشیہ ابن عابدین میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، 6/ 655، 656، ط: سعید)وفیہ أیضاً:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(کتاب الھبة، 5/ 696،  ط: سعید)فقط واللہ أعلم

عنوان: زندگی میں بیٹوں کو جائیداد سے حصہ دے کر یہ کہنا کہ میرے مرنے کے بعد جائیداد میں صرف بیٹیوں کا حصہ ہے
سوال: میرے پانچ بچے ہیں، دو بیٹے اور تین بیٹیاں ،میں کاروبار کرتاتھا اور میرے ساتھ میرے دونوں بیٹے بھی شامل تھے، پھر میں نے دونوں بیٹوں کو اپنے اثاثوں میں سے حصہ دے کر فارغ کردیا۔پھر میں اکیلا کاروبار کرنے لگااور میں نے سب بچوں کو بلا کرسب کی رضامندی سے یہ فیصلہ کیا کہ اب جو میں کاروبار کررہاہوں اور بقیہ اثاثے اس میں صرف میری بیٹیوں کا حصہ ہے، ان میں بیٹوں کا کوئی حق نہیں، میرے مرنے کے بعد بیٹوں کو ان میں سے کوئی حصہ نہیں ملےگا۔میری بیوی بھی حیات ہیں ۔اب پوچھنا یہ ہے کہ کیا میں نے یہ درست فیصلہ کیا ؟اگر میرا فیصلہ غلط ہو تو اب میں کیا کروں ؟
جواب:
صورتِ  مسئولہ  میں   اگر سائل نے بیٹوں کو جائیداد میں سے حصہ دیتے وقت یہ صراحت کردی تھی کہ یہ تمہارا  میراث کا حصہ ہے، میرے مرنے کے بعد باقی جائیداد  میں تمہارا حصہ نہیں ہوگا اور بیٹوں نے اس پر رضامندی بھی ظاہر کردی تھی تو سائل کے بیٹوں کو  سائل کے انتقال کے بعد اس کی میراث میں سے حصہ نہیں ملے گا،اس صورت میں سائل کے انتقال کے بعد اس  کی جائیداد میں دیگر ورثاء یعنی سائل کی بیوہ اور بیٹیوں کا حصہ ہوگا۔لیکن اگر سائل نے بیٹوں کو حصہ دیتے وقت یہ صراحت نہیں کی تھی کہ یہ تمہارا میراث کا حصہ ہے اور  میرے انتقال کے بعد جائیداد میں تمہارا حصہ نہیں ہوگا،بلکہ دیتے وقت بغیر معاہدہ کے  ہدیہ کیا  تھا اور  بعد میں یہ فیصلہ کیا ہے کہ انتقال کے بعد جائیداد میں صرف بیٹیوں کا حصہ ہے  تو اس صورت میں سائل کے بیٹوں کو بھی دیگر ورثاءکے ساتھ  سائل کی میراث میں سے حصہ ملے گا ۔لہذا  سائل نے جو یہ  فیصلہ  کیاہے کہ میرے مرنے کے بعد میری جائیداد وغیرہ میں صرف بیٹیوں کا حصہ ہے تو یہ درست نہیں ہےاور نہ ہی شرعًا معتبر ہے ؛اس  لیے کہ بیٹیوں کے ساتھ سائل کی بیوہ بھی ورثاء میں داخل ہے اور اس کو شرعًا سائل کی وراثت میں سے حصہ ملے گا ،نیز اگر بیٹوں کو حصہ دیتے وقت ان سے یہ معاہدہ نہیں ہوا  تھا کہ سائل کے انتقال کے بعد ان کا حصہ نہیں ہوگا تو بیٹوں کو بھی  وراثت میں سے حصہ ملےگا۔نیز اس صورت میں  سائل کو چاہیے کہ وہ بیٹیوں میں سے ہر ایک کو   بھی اپنی جائیداد میں سے اتنا اتنا حصہ  دے دے جتنا ایک بیٹے کو دیا ہے،اس کے بعد باقی جائیداد  اپنی ملکیت میں رہنے دے ،تاکہ بیٹیوں کے ساتھ  نا انصافی نہ ہو۔باقی  سائل کو اپنی جائیداد  سے متعلق اپنی زندگی  میں  فیصلہ کرنے کی ضرورت نہیں ہے ؛ اس  لیے کہ سائل کی  جائیداداس کے انتقال کے بعد خود بخود شرعی قانون ِ میراث کے مطابق تمام ورثاء میں تقسیم ہو گی۔فتاوی شامی  میں ہے:"قال القهستاني: واعلم أن ‌الناطفي ذكر ‌عن ‌بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا اهـ".(‌‌كتاب الوصايا،6/ 655، ط:سعید)جامع الفصولین میں ہے:"(جف) جعل لأحد بنيه دارا بنصيبه على أن تكون له بعد موت الأب ميراثا قيل: جاز وبه أفتى بعضهم وقيل: لا."(الفصل الرابع والثلاثون في الأحكامات، باب الوصية،2/ 190، ط : اسلامي كتب خانة)فتاوی قاضی خان میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، و إن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى."(کتاب الهبة، فصل في هبة الوالد لولده، 3/150، ط:دار الكتب العلمية)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: وفات کے بعدمال کا کچھ حصہ صدقہ جاریہ کرنے کی وصیت کرنا
سوال: میری عمر تقریبا ً پچاس سال ہے اور میں وصیت کرنا چاہتاہوں ، میں شمالی امریکا  میں مقیم ہوں،میرے ورثاء میں بیوی، دو غیر شادی شدہ بیٹیاں،چار بھائی (بالغ ،عاقل اور خودمختار ) اور ایک بہن (دوسری والدہ سے ) جو کہ شادی شدہ ہے، والدین فوت ہوچکے ہیں، میں وفات کے بعد کچھ حصہ اپنی جائیداد کا صدقہ جاریہ کرنا چاہتا ہوں؟
جواب: صورتِ مسئولہ میں  سائل کا اپني جائیدا د میں سےکسی بھی ضرورت مند شخص ، مسجد، مدرسہ ،مسافر خانہ یا یتیم خانہ غرض خیر کے کسی بھی کام کے لیے اپنے کل مال سے ایک تہائی تک کی  وصیت کرنا شرعا ً جائز ہے ،  اور ایسے مصرف میں وقف کرنا جس کااثر مسلسل ہو مثلاً مسجد،مدرسہ،کنواں وغیرہ بنانا تو جب تک یہ سلسلہ قائم رہے گا اس کا ثواب  ملتا رہے گا ،البتہ ایک تہائی  سےزائد مال کی  وصیت کی تو ورثاء کی اجازت پر موقوف رہے گی۔بدائع الصنائع میں ہے:" رجل له ورثة صغار فأراد أن يوصي نظر في ذلك فإن كان أكبر رأيه أنه تقع الكفاية لهم بما سوى ثلث الوصية من المتروك فالوصية بالثلث أفضل لأن فيه رعاية الجانبين وإن كان أكبر رأيه أنه لا تقع الكفاية لهم إلا بكل المتروك فالمتروك لهم أفضل من الوصية لما روي :أن ‌سعد ‌بن ‌أبي ‌وقاص رضي الله عنه سأل رسول الله صلى الله عليه وسلم فقال بكم يوصي الرجل من ماله؟ فقال عليه الصلاة والسلام بالثلث والثلث كثير لأن تدع ورثتك أغنياء خير لك من أن تدعهم عالة يتكففون الناس."( کتاب الاستحسان،130/5،ط:د ار الكتب العلمية)فتاوی تاتا رخانیہ میں ہے:"وإذا أوصي بثلث ماله لله تعالي، فالوصیة باطلة في قول أبي حنیفةؒ وفي قول محمدؒ الوصیة جائزۃ وتصرف إلي وجوہ البر وبقول محمد یفتي وتصرف إلي الفقراء . وفي الفتاوي الخلاصة :ولو أوصي بالثلث في وجوہ الخیر یصرف إلی القنطرۃ وبناء المسجد وطلب العلم".( کتاب الوصایا، الفصل الثالث،393/19، ط:مکتبہ زکریا بدیوبند ۔الھند)فقط واللہ اعلم

عنوان: زندگی میں وصیت نافذ کرنا
سوال: ا سلم مرض وفات میں وصیت کرتا ہے  اور اسی وصیت کو اپنی حیات میں ہی نافذ کرنا چاہتا ہے تو کیا اسلم کا اپنی  حیات میں وصیت نافذ کرنا درست ہے یا نہیں؟
جواب: وصیت اس کام کو کہتے ہیں جس پر عمل کرنے کا حکم موت کے بعد ہو، یعنی اُس وصیت  پر عمل زندگی میں نہیں بلکہ موت کے بعد ہو؛لہذا زندگی میں جو کوئی صدقہ خیرات کرتا ہے یہ ہبہ کہلاتا ہے ، وصیت نہیں کہلاتا۔یہ آپ کے سوال کا اصولی جواب ہے، باقی آپ متعین صورت لکھ کر بھیج دیں ، اس کا تفصیلی جواب دیا جائے گا۔فتاوی ہندیہ میں ہے :"الإيصاء في الشرع تمليك مضاف إلى ما بعد الموت يعني بطريق التبرع سواء كان عينا أو منفعة."(کتاب الوصایا،ج:6،ص:90،دارالفکر)فقط واللہ اعلم

عنوان: ایک تہائی سے زیادہ کی وصیت کا حکم / نابالغ نواسیوں کو سونا ہبہ کرنے کا طریقہ
سوال: 1: ایک خاتون جن کی عمر تقریباً ۷۵ سال ہے، ان کو ۳۰ سال پہلے طلاق ہو گئی تھی، ان کی ایک بیٹی ہے، اور ایک بڑی بہن حیات ہیں، ان کے والدین اور باقی سب بہنیں انتقال کر چکی ہیں، اور کوئی بھائی نہیں ہے، اب پوچھنا یہ ہے کہ  ان خاتون کی وفات کے بعد ان کی جائیداد کس طرح تقسیم ہو گی؟بیٹی اور بہن کو کتنا کتنا حصہ ملے گا؟ جو بہنیں وفات پا چکی ہیں کیا ان کے بچوں کا حصہ بھی بنتا ہے؟ اگر ہاں، تو ان کےبچوں کا کتنا حصہ بنے گا؟اگر ان کی بڑی بہن ان سے پہلے وفات پا جائیں اور لواحقین میں صرف ایک بیٹی رہ جاۓ، تو اس صورت میں جائیداد کی تقسیم کس طرح ہو گی؟2:کیا یہ خاتون کسی فلاحی ادارے کےلیے ایک تہائی سے زیادہ ترکہ کی وصیت کر سکتی ہیں؟3:خاتون اپنا سارا زیور اپنی زندگی میں ہی اپنی تینوں نابالغ نواسیوں میں بانٹ دینا چاہتی ہیں، ایسی صورت میں اس زیور کی زکوٰۃ دینی ہو گی یا نہیں ؟ اگر ہاں، تو یہ زکوٰۃ کون دے گا؟
جواب: 1:بصورتِ مسئولہ کسی خاتون  کی زندگی میں ان کی میراث کے متعلق سوال کاجواب دیناقبل از وقت ہوگا؛ کیوں کہ یہ بات قطعاً نامعلوم ہے کہ خاتون کا انتقال پہلے ہوگا یاان کےممکنہ ورثاء(بیٹی،بہن) وغیرہ کا؟؛اس لیے وراثت کے متعلق سوالات متعلقہ شخص کی وفات کے بعد ہی کیے جائیں، تاہم اگرکوئی خاتون مرجائے اور اس کے ورثا میں صرف بہن اور بیٹی ہو ، شوہر، بیٹا، پوتا، والد، دادا، بھائی، بھتیجا، چچا، چچا زاد بھائی وغیرہ کوئی رشتہ دار نہ ہو تو اس کی میراث بہن اور بیٹی میں تقسیم ہوتی ہے، بیٹی کو آدھا حصہ اور بہن کو آدھا حصہ ملتا ہے۔ 2: موت کے بعد اپناایک تہائی سے زیادہ مال کسی فلاحی ادارے کو دینے کی وصیت کرناورثاء کے حق کی وجہ سے جائز نہیں ہےاور ایسی وصیت  ورثاء کی رضامندی کے بغیر قابلِ نفاذ اور قابلِ عمل نہیں  ہوتی،تاہم اگر ان کی وفات کے بعد ان کے اُس وقت موجود  عاقل بالغ ورثاء  اس کی اجازت دے دیں توایک تہائی سے زیادہ کی مذکورہ وصیت نافذ ہوجائے گی۔3:خاتون اگر مرض الموت کی حالت میں نہیں ہیں،تو انہیں اپنے مال میں فی الوقت ہرطرح کاتصرف کرنے کااختیارحاصل ہے،تاہم ورثاء کو بالکلیہ محروم کرنامناسب نہیں ہے؛ لہٰذا اگر مذکورہ خاتون کے پاس کچھ اور مال وجائیداد بھی ہے،تو ان کےلیے اپناسونااپنی نابالغ نواسیوں کو ہبہ کرناجائز ہوگا،ہبہ کاطریقہ یہ ہے کہ اس سونے کوبرابرتین حصوں میں تقسیم اور متعین کرکے یہ کہہ دیں کہ یہ سونامیں اپنی نواسیوں کو دے دیتی ہوں،اورہبہ کرنے کے بعد وہ سوناان بچیوں کے ولی یعنی ان کے والد کے قبضے میں دے دیں،ایساکرنے سے نواسیاں اس کی مالک ہوجائیں گی،اورنواسیوں کے بالغ ہونے تک اس سونے کی زکاۃ لازم نہ ہوگی،نواسیوں کی بلوغت کے بعد انہی پر اپنے اپنے سونے کی زکاۃ ٗ شرائطِ زکاۃ کی موجودگی میں لازم ہوگی۔بدائع الصنائعمیں ہے:"(ومنها) التقدير بثلث المال إذا كان هناك وارث، ولم يجز الزيادة، فلا تجوز الزيادة على الثلث إلا بإجازة الوارث الذي هو من أهل الإجازة، والأصل في اعتبار هذا الشرط ما روينا من حديث سعد رضي الله عنه أنه قال لرسول الله صلى الله عليه وسلم: أوصي بجميع مالي؟ فقال: لا، فقال: فبثلثيه؟ فقال: لا، فقال: فبنصفه؟ قال عليه الصلاة والسلام: لا، قال: فبثلثه؟ فقال عليه الصلاة والسلام: الثلث، والثلث كثير إنك إن تدع ورثتك أغنياء خير لك من أن تدعهم عالة يتكففون الناس، وقوله عليه الصلاة والسلام: إن الله تبارك وتعالى تصدق عليكم بثلث أموالكم آخر أعماركم زيادة في أعمالكم؛ ولأن ‌الوصية ‌بالمال ‌إيجاب الملك عند الموت، وعند الموت حق الورثة متعلق بماله إلا في قدر الثلث، فالوصية بالزيادة على الثلث تتضمن إبطال حقهم، وذلك لا يجوز من غير إجازتهم، وسواء كانت وصيته في المرض، أو في الصحة؛ لأن الوصية إيجاب مضاف إلى زمان الموت فيعتبر وقت الموت لا وقت وجود الكلام."(ص:٣٦٩،ج:٧،کتاب الوصایا،الشرط الذي يرجع إلى الموصى به،ط:دار الكتب العلمية)الفتاوي الهنديةمیں ہے:"وهبة الأب لطفله تتم بالعقد ولا فرق في ذلك بينما إذا كان في يده أو في يد مودعه بخلاف ما إذا كان في يد الغاصب أو في يد المرتهن أو في يد المستأجر حيث لا تجوز الهبة لعدم قبضه، وكذا لو وهبته أمه وهو في يدها والأب ميت وليس له وصي، وكذا كل من يعوله، كذا في التبيين وهكذا في الكافي."(ص:٣٩١،ج:٤،کتاب الهبة،الباب السادس في الهبة للصغير،ط:دار الفكر،بيروت)وفيه أيضا:"وعصبة مع غيره وهي كل أنثى تصير عصبة مع أنثى أخرى كالأخوات لأب وأم أو لأب يصرن عصبة ‌مع ‌البنات أو بنات الابن، هكذا في محيط السرخسي مثاله بنت وأخت لأبوين وأخ أو إخوة لأب فالنصف للبنت والنصف الثاني للأخت ولا شيء للإخوة."(ص:٤٥١،ج:٦،كتاب الفرائض، الباب الثالث في العصبات، ط: دار الفكر،بيروت)حاشية ابن عابدينمیں ہے:"(وشرط افتراضها عقل وبلوغ وإسلام وحرية) والعلم به ولو حكما ككونه في دارنا.(قوله عقل وبلوغ) فلا تجب على مجنون وصبي لأنها عبادة محضة وليسا مخاطبين بها، وإيجاب النفقات والغرامات لكونها من حقوق العباد والعشر، وصدقة الفطر لأن فيهما معنى المؤنة."(ص:٢٥٨،ج:٢،کتاب الزکاۃ،ط:ایج ایم سعید)فقط والله أعلم

عنوان: ایک وارث کی بہو کے لیے دوسرے وارث کے پاس سونا رکھوانے کا ایک مسئلہ
سوال: کیا فرماتے ہیں مفتیان کرام فقہ حنفی میں راجح قول کے مطابق اس مسئلے کہ بارے میں کہ:میری امی نے اپنی زندگی میں سونا میرے حوالے کیا اور مجھ سے کہا کہ ”تم نے یہ سونا اپنی بڑی بہن کے بیٹے مرتضیٰ کو دینا ہے، یہ سونا میں نے تحفہ کے طور پر مرتضی کی بیوی کے لیے رکھا ہوا ہے،جب مرتضی کی شادی ہو تو اسے دے دینا اور بتانا کہ نانوں نے یہ تحفہ دیا ہے“۔ سونا حوالے کرنے کے کچھ عرصے بعد میری امی فوت ہو جاتی ہیں، مرتضی اس وقت 12سال کا ہے،اب مجھے پریشانی یہ لگی ہوئی ہے کہ مجھے خود اپنی زندگی موت کا نہیں پتا، میں نے سونا ایک تھیلی میں رکھا ہوا ہے اور اس میں ایک پرچی لکھ کر رکھی ہوئی کہ ”یہ سونا مرتضی کی نانوں نے مرتضی کی بیوی  کے لیےبطورِتحفہ کے دیا ہوا ہے جوکہ میرے پاس امانت پڑی ہے“، اب مرتضی کی شادی کب ہوتی ہے ؟ مجھے نہیں پتا، اس وقت تک میں زندہ بھی رہوں گا کہ نہیں، یہ بھی نہیں پتا۔سوال: اِس سونے کو میں اپنے پاس ہی رکھوں؟ جب مرتضی کی شادی ہو جائے، اس دن مرتضی کے حوالے کروں؟ یا مرتضی کو ابھی 12سال کی عمر میں ہی حوالے کر دوں؟ یا میں رکھوں تو اپنے پاس ہی ،لیکن مرتضی کو اطلاع کر دوں کہ آپ کی نانوں نے آپ کی بیوی کے لیے ایک تحفہ میرے پاس رکھوایا ہوا ہے،  لیکن دوں گا تب جب آپ کی شادی ہو جائے گی؟ یا مرتضی جیسے ہی بالغ ہو تو اُس وقت اس کے حوالے کر دوں؛ تاکہ وہ خود اس ذمہ داری کو سنبھالے؟ یا مرتضی سمیت اُس کے امی ابو بہن بھائی اور اپنے گھر والوں سب کو بتا دوں کہ مرتضی کی نانوں نے میرے پاس مرتضی کی بیوی کے لیے ایک تحفہ میرے پاس رکھوایا ہوا ہے ؟اگرمیں مر گیا تو اسے میرے ترکے میں نہ سمجھا جائے، بلکہ یہ میرے پاس امانت پڑی ہے۔
جواب: واضح ہو کہ شرعی طور پر وصیت اسے کہتے ہیں جو مرحوم نے اپنی زندگی میں الفاظ کہے ہوں کہ میرے مرنے کے بعد فلاں کام کرنا۔ اگر اس طرح کے الفاظ مرحوم نے نہ کہے ہوں، بلکہ صرف ایک کام کرنے کی خواہش کی ہو اور وہ کام نہ کر سکا ہو تو اسے شرعاً وصیت نہیں کہا جائے گا۔صورت مسئولہ میں چوں کہ آپ کی والدہ نے جو الفاظ کہے ہیں، وہ وصیت کے الفاظ نہیں ہیں لہذا جو سونا والدہ نے آپ کو امانتاً دیا تھا، وہ والدہ کے ترکہ میں شمار ہوکر ورثاء میں تقسیم ہوگا، مرتضی کی ہونے والی بیوی اس کی مستحق نہیں ہے۔فتاوی شامی میں ہے:"(هي تمليك مضاف إلى ما بعد الموت) عينًا كان أو دينًا."(كتاب الوصية، ج٦، ص٦٤٨، سعيد)فقط والله أعلم

عنوان: ۷۰۰۰۰ روپے دولوگوں کے لیے وصیت کرنے کا حکم
سوال: کیا فرماتے ہیں علماء کرام اس مسئلہ کے بارے میں کہ ایک شخص نے وصیت کی کہ میری جائیداد میں سے ستر ہزار روپے زید اور عمرو کو دیا جائے تو سوال یہ ہے کہ اب ستر ہزار کو زید اور عمرو کے درمیان کس طریقہ سے تقسیم کیا جائے گا؟مدلل جواب تحریر فرماکر مہربانی فرمائیں۔
جواب: صورت مسئولہ میں اگرزید اور عمرو' مرحوم کے وارث نہیں، تو اگر  یہ 70000روپے مرحوم کے ترکہ کا ایک تہائی  یا اس سے کم ہے تو پھر زید اور عمرو میں 70000 روپے آدھے آدھے تقسیم ہوں گے، یعنی زیدکو 35000 روپےاور عمرو کو 35000 روپے ملیں گے اور اگر یہ رقم (ستر ہزار روپے) ایک تہائی سے زائد ہو تو ایک تہائی سے زائد رقم دینے کی وصیت پر عمل کرنا تمام عاقل بالغ شرعی ورثاء کی اجازت اور رضامندی پر موقوف ہوگا۔ باقی ایک تہائی جتنی رقم بنے گی وہ دونوں میں برابر تقسیم ہوگی۔فتاوی شامی میں ہے:"إذا أوصى بثلث ماله لزيد والآخر بثلث ماله ولم تجز) الورثة فثلثه لهما نصفين اتفاقا."(کتاب الوصیہ، ج نمبر ۶، ص نمبر ۶۶۷، ایچ ایم سعید)فقط واللہ اعلم

عنوان: چچا کے لیے حفاظت کی خاطر یتامیٰ کی زمین بیچنے کا حکم
سوال: میں بر طانیہ میں مقیم ہوں ،پاکستان میں حویلیاں میں میرا ایک پلاٹ ہے،یہ پلاٹ تقریباً ایک سال پہلے خریداتھا،اس پلاٹ کےسا تھ آگے سڑک سے نزدیک پا نچ مرلہ کا ایک پلاٹ ہے،جو دو نابالغ یتیم بچو ں اوران کی والدہ کی ملکیت ہے،بچوں کی عمریں تقریباًِ پانچ سال یا اس سے لگ بھگ ہیں ،یہ پلاٹ ان بچوں کے مرحوم والد نے چند سال پہلے خریدا تھا،مرحوم کے سگے بھائی نے اپنے مرحوم بھائی کی بیوہ سےنکاح کیا،یہی شخص ان بچوں کا کفیل اور ولی ہے ،جوکہ رشتے میں ان بچوں کا سگا چچا اور سوتیلا والد ہے،بچوں کے دادا کا بھی انتقال ہو چکا ہے ،یہ جگہ ضلع ایبٹ آبادمیں حویلیاں میں’’ جوڑے میرا‘‘ کے مقام پر شاہراہ ریشم کےکنارے واقع ہے،جب کہ بچوں کی رہائش ایبٹ آباد شہرمیں ’’منڈیاں‘‘ کے مقام پر ہے،جوکہ اس پلاٹ سےتقریباً پندرہ کلومیٹر دور ہے،بچوں کا ولی اس جگہ کو فروخت کرکے بچوں کی رہائش سے نزدیک انہی بچوں کے نام پر نئی جگہ خریدنا چاہتا ہے،اس مقصد کے لیے اس نے عدالت سے گارڈین سرٹیفکیٹ بھی حاصل کر لیا ہے،جس میں وہ عدالت کی طرف سے پابند ہے کہ وہ پلاٹ کی فروخت سے حاصل ہونی والی رقم سے بچوں کےلیے نئی جگہ خریدے یا بچوں کے نام پر یہ رقم مختص کرے،مجھے اس عدالتی حکم کے بارے میں زیادہ تفصیل معلوم نہیں ہے،بچوں کے ولی کے نزدیک ا س پلاٹ کو فروخت کرنے کی سب سے بڑی وجہ اس جگہ کا بچوں کی اصل رہائش سے دور ہونا ہے،جس کی وجہ سے زمین کی دیکھ بھال میں مشکل ہو تی ہے،بچوں کا ولی بادی النظر میں بچوں کے ساتھ مخلص نظر آتا ہے،ان کی پرورش اور تعلیم و تربیت کا سارا خرچ یہ شخص برداشت کرتا ہے،بقول اس شخص کے اس نے ایک نیا مکان خریدا ہے جس میں اپنے سگے بچوں کے ساتھ اپنے ان سوتیلے بچوں کوبھی حصہ دار بنا ئے گا،بظاہر پلاٹ کی اس جگہ سے فروخت کے عمل میں بچوں کا فائدہ نظر آ رہا ہے،لیکن تمام باتوں اور حقائق کا مکمل علم صرف اللہ کے پاس ہے، بچوں کے ولی کے ہمارے ساتھ اچھے تعلقات ہیں،وہ اس جگہ کو ہم پر فروخت کرنا چاہتا ہے،یہ پلاٹ یتیم بچوں کی ملکیت ہونے کی وجہ سے میں بہت تذبذب کا شکار ہوں کہ کہیں بچوں کی حق تلفی نہ ہوجائے یا مستقبل میں ان کانقصان نہ ہو جائے،یتیم کے مال کو نقصان پہنچانے کے بارے میں وعیدیں بہت سخت ہیں،میرے ان خدشات کے پیش نظر وہ شخص مندرجہ ذیل باتوں پر حلفاً اور قانوناً معاہدہ کرنے کو تیار ہے:1:مذکورہ بالا پلاٹ کی فروخت کے بعد بچوں کے لیے ان کی رہائش سے نزدیک جگہ خریدنے کا سارا عمل ہماری نگرانی میں ہو گا۔2:بچوں کے لیے نئی زمین خریدنے کے عمل میں پیسوں کی ادائیگی ہم کریں گے؛ تاکہ بچوں کی حق تلفی کا خطرہ نہ رہے۔3: نئی زمین کی کم از کم مالیت موجودہ زمین کے برابر یا اس سےزیادہ ہو۔4:وعدہ خلافی کی صورت میں وہ ہمارے پیسے واپس کرے گا اور ہم بچوں کا پلاٹ اس کو واپس کریں گے۔اب سوال یہ ہے کہ:۔۔۔1:ان تمام باتوں کو مدنظر رکھتے ہوئے کیا میرے لیے اس پلاٹ کو خریدنا شرعی طور پر جائزہے ؟2:کیا شرعی طور پر یتیم نابالغ بچوں کا ولی ان بچوں کی زمین ایک جگہ سے فروخت کرکےاسی مالیت یا اس سے زیادہ کی زمین انہی بچوں کے نام پر کہیں اور خرید سکتا ہے؟ بشرطیکہ اس میں بظاہر ان بچوں کا فائدہ نظر آ رہا ہو؟
جواب: واضح رہے کہ نابالغ بچوں کے مال میں تصرف کاحق صرف بچے کے اس کے ولی کو حاصل ہے،ا ور اصطلاحِ شریعت میں ’’ولی‘‘ یتیم کی کفالت کرنے والے ہر شخص کو نہیں کہاجاتا،بلکہ ولی سے مرادچند لوگ ہیں،جن میں سب سے پہلے نمبر پر بچے کا باپ،پھر وہ شخص جس کو یتیم کاباپ اپنی زندگی میں وصی( یعنی اپنے ترکہ اور بچوں کی دیکھ بھال کا مختار)بناکر جائے،پھر بچے کادادا،پھر اس کابنایاہوا وصی اور پھر حاکمِ وقت اور اس کے وصی کا درجہ ہے۔بچے کے مال کو کاروبار میں لگانا،یااس کے مال کی خریدوفروخت کاحق صرف اور صرف انہی اولیاء کوحاصل ہےجو اوپر ذکر کیے گئے ہیں،نابالغ،یتیم کے بھائی،چچا وغیرہ کو(جب کہ وہ وصی نہ ہوں) اس کااختیار حاصل نہیں ہے،تاہم نابالغوں کی ضروریات مثلاً لباس،کھانے،پینے یا دیگر ان ضروریات کےلیے جن کی عدمِ دستیابی سے بچوں کو ضرر ہو ٗان کی منقولی چیزوں کوفروخت کرکے اس کی آمدنی انہی پر خرچ کرنے کا اختیارچچاوغیرہ کو بھی حاصل ہے،بشر ط یہ کہ وہ یتیم ان کی پرورش میں ہوں۔صورتِ مسئولہ میں اگر نابالغ یتیموں کا مذکورہ چچا ان کا وصی ہے،تو اس پلاٹ کی دیکھ بھال اور اس کی حفاظت کی خاطر اس کو فروخت کرکے اس کےپیسوں سے انہی یتیموں کےلیے زمین خریدناجائز ہے،اور اگر بچوں کے باپ نے تو ان کو وصی نہیں بنایا لیکن انہوں نے واقعۃًحکومتِ وقت کو ساری صورتِ حال اور تفصیل بتاکران سےگارڈین سرٹیفکیٹ حاصل کرلیا ہے،تب بھی اس زمین کو بیچ کر اس کے بدلے دوسری زمین یتیموں کے نام پر خریدناجائز ہے،اور اگر ان دوصورتوں میں سے کوئی صورت بھی موجود نہیں ہےتوتیسری صورت میں نہ ہی چچا کا وہ زمین بیچناجائز ہےاور نہ ہی معلوم ہوتے ہوئے سائل کےلیے اس زمین کو خریدناجائز ہے۔حاشية ابن عابدين  میں ہے:"وفي الزيلعي والقهستاني الأصح لا لأنه نادر، وجاز بيعه عقار صغير من أجنبي لا من نفسه بضعف قيمته، أو لنفقة الصغير أو دين الميت، أو وصية مرسلة لا نفاذ لها إلا منه، أو لكون غلاته لا تزيد على مؤنته، أو خوف خرابه أو نقصانه، أو كونه في يد متغلب درر وأشباه ملخصا قلت: وهذا لو البائع وصيا لا من قبل أم أو أخ فإنهما لا يملكان بيع العقار مطلقا ولا شراء غير طعام وكسوة، ولو البائع أبا فإن محمودا عند الناس أو مستور الحال يجوز.(قوله أو خوف خرابه) تقدم في عقار الكبير الغائب أن الأصح أنه لا يبيعه لذلك، والظاهر أنه لا يجري التصحيح هنا لأن المنظور إليه هذا منفعة الصغير ولذا جاز هنا في بعض هذه الصور ما لا يجوز في عقار الكبير تأمل (قوله أو كونه في يد متغلب) كأن استرده منه الوصي ولا بينة له وخاف أن يأخذه المتغلب منه بعد ذلك تمسكا بما كان له من اليد فللوصي بيعه وإن لم يكن لليتيم حاجة إلى ثمنه ... (قوله مطلقا) أي ولو في هذه المستثنيات، وإذا احتاج الحال إلى بيعه يرفع الأمر إلى القاضي."(ص:٧١١،ج:٦،کتاب الوصایا،باب الوصی،ط:ایج ایم سعید)وفيه أيضاً:"(ووصي أبي الطفل أحق بماله من جده وإن لم يكن وصيه فالجد) كما تقرر في الحجر في المنية ليس للجد بيع العقار والعروض لقضاء الدين وتنفيذ الوصايا بخلاف الوصي فإن له ذلك انتهى.(قوله ووصي أبي الطفل أحق إلخ) الولاية في مال الصغير للأب ثم وصيه ثم وصي وصيه ولو بعد، فلو مات الأب ولم يوص فالولاية لأبي الأب ثم وصيه ثم وصي وصيه فإن لم يكن فللقاضي ومنصوبه ... وأما وصي الأخ والأم والعم وسائر ذوي الأرحام ففي شرح الإسبيجابي أن لهم بيع تركة الميت لدينه أو وصيته إن لم يكن أحد ممن تقدم لا بيع عقار الصغار إذ ليس لهم إلا حفظ المال ولا الشراء للتجارة ولا التصرف فيما يملكه الصغير، من جهة موصيهم مطلقا لأنهم بالنظر إليه أجانب، نعم لهم شراء ما لا بد منه من الطعام والكسوة وبيع منقول ورثة اليتيم من جهة الموصي لكونه من الحفظ لأن حفظ الثمن أيسر من حفظ العين."(ص:٧١٤،ج:٦،کتاب الوصایا،باب الوصی،ط:ایج ایم سعید)بدائع الصنائع  میں ہے:"وليس لمن سوى هؤلاء من الأم والأخ والعم وغيرهم ولاية التصرف على الصغير في ماله؛ لأن الأخ والعم قاصرا الشفقة وفي التصرفات تجري جنايات لا يهتم لها إلا ذو الشفقة الوافرة، والأم وإن كانت لها وفور الشفقة لكن ليس لها كمال الرأي لقصور عقل النساء عادة فلا تثبت لهن ولاية التصرف في المال ولا لوصيهن؛ لأن الوصي خلف الموصي قائم مقامه فلا يثبت له إلا قدر ما كان للموصي وهو قضاء الدين والحفظ لكن عند عدم هؤلاء.ولوصي الأم والأخ أن يبيع المنقول والعقار لقضاء دين الميت، والباقي ميراث للصغير ثم ينظر إن كان واحد ممن ذكرنا حيا حاضرا فليس له ولاية التصرف أصلا في ميراث الصغير؛ لأن الموصي لو كان حيا لا يملكه في حال حياته فكذا الوصي، وإن لم يكن فله ولاية الحفظ لا غير إلا أنه يبيع المنقول لما أن بيع المنقول من باب الحفظ؛ لأن حفظ الثمن أيسر وليس له أن ‌يبيع ‌العقار لاستغنائه عن الحفظ لكونه محفوظا بنفسه وكذا لا يبيع الدراهم والدنانير؛ لأنها محفوظة وليس له أن يشتري شيئا على سبيل التجارة وله أن يشتري ما لا بد منه للصغير من طعامه وكسوته وما استفاد الصغير من المال من جهة أخرى سوى الإرث بأن وهب له شيء أو أوصي له به فليس له ولاية التصرف فيه أصلا عقارا كان أو منقولا؛ لأنه لم يكن للموصى عليه ولاية فكذا الوصي."(ص:١٥٥،ج:٥،کتاب البیوع،فصل فی ترتیب الولایة،ط:دار الكتب العلمية)الفتاوي الهندية  میں ہے:"وصي القاضي بمنزلة وصي الأب إلا في خصلة وهي أن القاضي إذا جعل أحدا وصيا في نوع كان وصيا في ذلك النوع خاصة والأب إذا جعل أحدا وصيا في نوع كان وصيا في الأنواع كلها، كذا في فتاوى قاضي خان."(ص:١٧٧،ج:٣،کتاب البیوع،الباب السابع عشر،ط:دار الفکر،بیروت)درر الحکام شرح مجلة الأحكام  میں ہے:"التصرف على الصغار ثلاثة أنواع:النوع الأول: التصرف الذي من باب الولاية، ولا يملك هذا غير الولي كالإنكاح، والشراء وبيع مال قنية وما ماثل ذلك من التصرفات التي لا يقدر عليها غير أولياء الصغير ... النوع الثاني: التصرف الذي من ضرورة حال الصغار كاشتراء المأكولات والملبوسات والمشروبات للصغير وبيع ما يكون بيعه ضروريا للصغير وما أشبه ذلك وهذا النوع من التصرفات كما يقدر عليه الأولياء المذكورون في هذه المادة يقدر عليه أيضا من تربى الصغير في حجرهم كالأخ والعم والأم والملتقط فهؤلاء يقدرون على هذه التصرفات بشرط أن يكون الصغير في عيالهم أو في حجرهم وتربيتهم."(ص:٦٩٦،ج:٢،الکتاب التاسع،الباب الأول،المادۃ:٩٧٤،ط:دار الجیل)فقط والله أعلم

عنوان: موجودہ رہائش گاہ کو بیوی کے نام کرنا
سوال: میراایک فلیٹ ہے،  جس میں، میں اپنی اہلیہ اور دو بیٹوں کے ساتھ رہائش پذیر ہوں، میں چاہتا ہوں کہ اپنی زندگی میں کچھ ایسا لکھ جاؤں کہ میرے جانے کے بعد میری اہلیہ اس فلیٹ کی مالک رہیں، اور بعد میں وہ اس کو اپنے دونوں بیٹوں میں تقسیم کر دیں، کیا اسلام ہمیں اس چیز کی اجازت دیتا ہے؟ اور اگر نہیں تو ایسا کیا کیا جائے کہ میرے جانے کے بعد میری اہلیہ اطمینان و سکون کے ساتھ اس فلیٹ میں زندگی بسر کر سکیں؟
جواب:
صورتِ مسئولہ میں اگر  سائل  کے پاس ایک ہی فلیٹ ہے، اور وہ تقسیم کرنے (پارٹیشن کرنے) کے قابل بھی نہیں ہے، تو  یہ فلیٹ سائل اپنی اولاد کی رضامندی سے اپنی بیوی کو دے سکتا ہے، جس کی صورت یہ ہے کہ   پہلے اس فلیٹ میں موجود اپنا ذاتی  سامان سارا کا سارا اہلیہ کو امانت کے طور پہ دے دے، پھر  فلیٹ  اپنی اہلیہ کو ہبہ (گفٹ) کرکے اس پر مکمل قبضہ دے دے اور اہلیہ سائل کی زندگی ہی میں اس فلیٹ پر قبضہ کرلے؛ تو اس صورت میں ہبہ مکمل ہو جائے گااور سائل کی اہلیہ اس فلیٹ کی مالک ہو جائے گی،    اس کے بعد سائل اپنا سامان واپس لے لے۔ لیکن اس سے مقصود کسی وارث کو وراثت سے محروم کرنا نہ ہو۔  اور اگر اولاد اس پر راضی نہ ہو تو   بہتر ہے کہ سائل مذکورہ فلیٹ اپنی بیوی کو  نہ دے۔مشكاة المصابيح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(مشكاة المصابيح، كتاب الفرائض والوصايا، باب الوصايا، الفصل الثالث، المجلد الأول، ص:266، ط: قديمي)ترجمہ: نبی کریم صلّی اللہ علیہ و سلّم نے فرمایا: "جو شخص اپنے وارث کی میراث کاٹے گا، اللہ تعالٰی اس کی جنّت کی میراث کاٹ لے گا"۔فتاویٰ التتار خانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة، فیما یجوز من الھبة وما لا یجوز،  نوع منه،ج: 14 ،ص: 431، ط: زکریا) الدر المختار ميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."(رد المحتار، كتاب الهبة، 691،688/5، ط: سعيد)فقط والله أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: ورثاء کے لیے وصیت کا حکم
سوال: میرے نانا ابو کی وفات سن2014 میں ہوئی تھی، ان کے پسماندگان میں 5بیٹیاں، 1بیوہ، 2پوتیاں اور 1بھائی تھا، ان کا 1بیٹا تھا جو کہ ان کی زندگی میں وفات پا گیا تھا، وفات سے عرصہ 10برس پہلے نانا ابو نے اپنی جائیداد کی وصیت بھائی کی گواہی کے ساتھ سٹامپ پیپر پر لکھ لی تھی جس میں اپنی کل جائیداد کو برابر 8حصوں (5بیٹیاں، 1بیوہ اور 2 پوتیاں) میں تقسیم کا لکھا تھا، نانا ابو کی وفات کے بعد ان کےبھائی کی رضامندی سے اسی وصیت نامہ کے مطابق تمام جائیداد کو وارثان کے نام قانونی طریقہ سے منتقل کیا گیا، جب کہ بھائی کو معلوم تھا کہ شرعاً ان کا اپنے مرحوم بھائی کی جائیداد میں حصہ بنتا ہے ،لیکن انہوں نے مطالبہ نہیں کیا بلکہ کہا کہ شرعی کے بجائے قانونی تقسیم کر دی جائے جس کے گواہ موجود ہیں، نانا ابو کی وفات کے بعد تقریباً 4سال تک ان کے بھائی حیات رہے، اب ان کی بھی وفات ہو چکی ہے۔ سوال یہ ہے کیا یہ تقسیم درست ہے؟ اگر درست نہیں تو راہ نمائی فرما دیجیے۔
جواب: صورت ِ مسئولہ  میں چوں کہ بھائی نے اپنی  خوشی سے   تمام ورثاء کے درمیان  وصیت کے مطابق  برابر ی کے اعتبار سے جائیداد تقسیم کردی ہے تو یہ تقسیم درست ہے ،دوبارہ تقسیم کی ضرورت نہیں ۔فتاوی ہندیہ میں ہے :"ولا تجوز الوصية للوارث عندنا إلا أن يجيزها الورثة ولو أوصى لوارثه ولأجنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل ولا تعتبر إجازتهم في حياة الموصي حتى كان لهم الرجوع بعد ذلك، كذا في فتاوى قاضي خان".(کتاب الوصایا ،ج:6،ص:90،دارالفکر)فقط واللہ اعلم

عنوان: پوسٹ مارٹم کی وصیت کا حکم
سوال: رضاکارانہ طور پر پوسٹ مارٹم کرانے کی وصیت کرنا کہ میری موت کے بعد میرا پوسٹ مارٹم کیا جائے،اس  کی شرعی حیثیت کیا ہے؟
جواب:
واضح رہے کہ  انسان اشرف المخلوقات  ہے ،اس لیے  شریعتِ مقدسہ نے ہر ایسے امر کو انسان کی حیات میں اور موت کےبعد  ممنوع قرار دیا ہے جس سے انسان کی توہین و تذلیل لازم آتی  ہو ،  حضرت عائشہ صدیقہ رضی اللہ تعالی عنہا سے روایت ہےکہ آپ صلی اللہ علیہ وسلم نے ارشاد فرمایا مردے کی ہڈی کو توڑنا زندہ کی ہڈی کو توڑنے کی طرح ہے،یعنی توڑنا گناہ ہے(ترجمہ از مظاہر حق) ۔بنا بریں پوسٹ مارٹم کی وصیت کرنا یا مردہ کا پوسٹ مارٹم کرنا شرعاً جائز نہیں ہے ،اور ایسی وصیت کرنا شرعاً باطل ہے۔مرقاة المفاتيح   میں  ہے:" وعن عائشة رضي الله تعالي عنها :أن رسول الله صلى الله عليه وسلم قال: كسر عظم الميت ككسره حيا۔رواه مالك، وأبو داود، وابن ماجه.(وعن عائشة: أن رسول صلى الله عليه وسلم: قال " «كسر عظم الميت ككسره حيًّا» " يعني في الإثم كما في رواية. قال الطيبي: إشارة إلى أنه لايهان ميتًا، كما لايهان حيًّا. قال ابن الملك: و إلى أن الميت يتألم. قال ابن حجر: ومن لازمه أنه يستلذ بما يستلذ به الحي اهـ. وقد أخرج ابن أبي شيبة عن ابن مسعود قال: أذى المؤمن في موته كأذاه في حياته. (رواه مالك وأبو داود) قال ميرك: وسكت عليه. (وابن ماجه) قال ميرك: ورواه ابن حبان في صحيحه اهـ. وقال ابن القطان: سنده حسن."( كتاب الجنائز، باب دفن الميت،ج:3،ص:1226، ط: دار الفكر) فتاوی شامی میں ہے:"يشترط لصحة الوصية عدم الكراهة."(کتاب الوصایا ،ج:6،ص:690،ط:سعید)فقط واللہ اعلم

Reference: Bulugh al-Maram 575 In-book reference : Book 3, Hadith 44 English translation : Book 3, Hadith 600: حوالہ

عنوان: پھل بیچ کر اس کی قیمت سے قربانی کرنے کی وصیت کرنا
سوال: ایک بندے نے وصیت کی ہے کہ میرے باغ کے فلانے درخت کے جتنے پھل آئے اس کو فروخت کرکے اس کی رقم سے ہرسال میرے لیے قربانی کریں توکیا اس طرح کی وصیت پر عمل جائز ہے یا نہیں؟ اگر جائز ہے تو وہ درخت وارث کی ملکیت شمار ہوگی یا نہیں؟
جواب: واضح رہے کہ شرعی طور پر وصیت اسے کہتے ہیں کہ  مرحوم نے  اپنی زندگی میں  اس طرح  کے الفاظ کہے ہوں  کہ" میرے مرنے کے بعد  فلاں کام کرنا "،  اگر اس طرح کے الفاظ مرحوم نے نہ کہے ہوں ،بلکہ صرف ایک کام کرنے کی خواہش کی ہو یا کسی دوسرےشخص  سے کہا ہو کہ فلاں کام کردو اور وہ شخص فلاں  کام نہ کر سکا ہو تو اسے شرعاً وصیت نہیں کہا جائے گا ، لہذا صورتِ  مسئولہ میں  مذكوره الفاظ وصيت كے  نہیں ہیں،  لہذا اس پر عمل کرنا واجب  نہیں،اور مذکورہ باغ کی رقم بھی میت کا ترکہ شمار ہوگا اور ورثاء میں تقسیم ہوگا، تاہم اگر تمام ورثا عاقل و بالغ ہوں اور وہ مرحوم کی خواہش  پر  عمل کرنا چاہتے ہوں تو یہ مرحوم کے لیے ایصالِ ثواب ہوگا۔ فتاوی عالمگیری میں ہے:"الإيصاء في الشرع تمليك مضاف إلى ما بعد الموت يعني بطريق التبرع سواء كان عينا أو منفعة، كذا في التبيين."(کتاب الوصایا جلد 6 ص: 90 ط: دار الفکر)فقط و اللہ اعلم

عنوان: محجوب وارث کے لیے وصیت کرنے کا حکم
سوال: محجوب وارث کے لیے وصیت کرنا کیسا ہے؟
جواب: ازروئے شرع کسی بھی ایسے محجوب وارث کے حق میں وصیت کرنا درست ہے جو ترکہ سے بالکلیۃ محجوب ہورہا ہو،البتہ اِس وصیت کے نفاذ کے لیے ضروری ہے کہ  مُوصیٰ لہ(مذکورہ محجوب وارث) مُوصِی(وصیت کرنے والے شخص) کے انتقال کے وقت بھی محجوب  رہے، چنانچہ مُوصی کے انتقال کے وقت اگر مُوصیٰ لہ وجہ حُجب کے ختم ہونے سے وارث بن کرترکہ کا حق دار بن جائے ،تو اُس کے حق میں مذکورہ وصیت کالعدم ہوجائے گی ۔بدائع الصنائع میں ہے:" الشرط أن لا يكون وارث الموصي وقت موت الموصي لا وقت الوصية حتى لو أوصى لأخيه وله ابن وقت الوصية، ثم مات قبل موت الموصي، ثم مات الموصي لم تصح الوصية؛ لأن الموصى له، وهو الأخ صار وارث الموصي عند موته ولو أوصى لأخيه ولا ابن له وقت الوصية، ثم ولد له ابن، ثم مات الموصي صحت الوصية؛ لأن الأخ ليس بوارثه عند الموت لصيرورته محجوبا بالابن."(كتاب الوصايا، فصل في شرائط ركن الوصية، الشرط الذي يرجع إلى الموصى له، ج:7، ص:337، ط:دارالكتب العلمية)الموسوعۃ الفقہیۃ الکویتیۃ میں ہے:"والعبرة بكونه وارثا بالاتفاق هو وقت موت الموصي، لا وقت إنشاء الوصية، لأن الوصية تمليك مضاف إلى ما بعد الموت، وحكمه يثبت بعد الموت، فلو كان غير وارث عند الوصية، كأخ مع وجود ابن، ثم صار وارثا بأمر حادث عند الموت كأن مات الابن، صارت الوصية موقوفة، ولو كان وارثا عند إنشاء الوصية، ثم أصبح عند الموت غير وارث، بسبب حجبه مثلا، كأن أوصى لأخ ولا ولد له، ثم ولد له، نفذت الوصية؛ لأن العبرة في الإرث وعدمه هو وقت وفاة الموصي، ولأن هذا الوقت هو أوان ثبوت حكم الوصية الذي هو ثبوت ملك الموصى به."(بحث الوصية، ج:43، ص:248، ط:دارالصفوة)فقط والله اعلم

عنوان: بھتیجے کے لیے کل مال کی وصیت کا حکم
سوال: اگر تین بھائیوں میں سے ایک حالتِ صحت میں کہے کہ میرے مرنے کے بعد میری تمام جائیداد میرے فلاں بھتیجے کو دی جائے؛ حال آں کہ  اس کی کوئی اولاد بھی نہیں ہے، اور وہ وصیت کرنے کے تین سال بعد فوت ہوجائے تو کیا یہ وصیت صحیح ہے یا نہیں؟
جواب: صورتِ مسئولہ میں مذکورہ بھائی  کے لیے(جب کہ اس کے ورثاء موجودہوں) اپنے تمام مال کی وصیت اپنے بھتیجے  کے لیے کرنا شرعاً  جائز نہیں تھا،  یہ وصیت اُس کے ایک تہائی مال میں نافذ ہوگی؛لہذا مذکورہ وصیت کی وجہ سے ایک تہائی مال مرحوم کی وصیت کے مطابق اُس کے بھتیجے کو ملے گا ، جب کہ ایک تہائی سے زیادہ کے حق میں یہ وصیت مرحوم کے دیگر  ورثاءکی اجازت پر موقوف ہوگی، اگر مرحوم کے تمام عاقل ،بالغ ورثاء  اپنی خوشی سے اس وصیت کی اجازت دے دیتے ہیں تو ایک تہائی سے زیادہ کے حق میں بھی وصیت نافذ ہوجائے گی، اور اگر ورثاء اجازت نہ دیں تو پھر ایک تہائی سے زیادہ میں یہ وصیت باطل ہوجائے گی اور ایک تہائی مال مرحوم کی وصیت کے مطابق اُس کےبھتیجے کو ملے گا اور باقی دو تہائی مرحوم کے ورثاء میں اُن کے شرعی حصوں کے مطابق تقسیم ہوگا۔فتاوی ہندیہ میں ہے :"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(کتاب الوصایا،الباب الالو فی تفسیر الوصیۃ،ج:6،ص:90،دارالفکر)فقط واللہ اعلم

عنوان: میراث کی تقسیم اور وصیت کا حکم
سوال: عبداللہ کے تین بھائی اور ایک بہن ہیں ،تینوں بھائی  حیات ہیں جب کہ والدین اور بہن فوت ہو چکے  ہیں، عبداللہ کی ایک ہی بیوی ہے ،جس سے کوئی اولاد نہیں ہے، عبداللہ کی وفات کے بعد اس کی  جائیداد کا وارث کون ہو گا؟ کیا عبداللہ  یہ  وصیت کر سکتا ہے کہ اس کی وفات کے بعد اس کی جائیداد کا وارث صرف اس کی بیوی اور دو بھتیجے ہوں؟
جواب: صورت ِمسئولہ میں عبداللہ کے انتقال کے بعد اگر ان کے ورثاء ایک بیوی ،تین بھائی اور ایک بہن ہوں تو ان کی جائیداد مذکورہ افراد میں ان کے شرعی حصوں کے بقدر تقسیم ہوگی ،ان کو محروم کرنے کی نیت سے کسی کے لیے وصیت کرنا جائز نہیں، نیز بیوی وارث بن رہی ہے، لہذا اس کے لیے وصیت معتبر نہیں، البتہ اس کے لیے کی گئی وصیت دیگر ورثاء کی رضامندی پر موقوف ہوگی، جب کہ بھتیجے مذکورہ صورت میں وارث نہیں ہیں، اس لیے ان کے حق میں ایک تہائی تک وصیت کی جاسکتی ہے، ایک تہائی سے زائد کی وصیت کا نفاذ ورثاء کی اجازت پر موقوف رہے گا۔فتاوی ہندیہ میں ہے :"ولا تجوز الوصية للوارث عندنا إلا أن يجيزها الورثة ولو أوصى لوارثه ولأجنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل ولا تعتبر إجازتهم في حياة الموصي حتى كان لهم الرجوع بعد ذلك، كذا في فتاوى قاضي خان".(کتاب الوصایا ،ج:6،ص:90،دارالفکر)فقط واللہ اعلم

عنوان: والد مرحوم کی رقم مسجد میں خرچ کرنا
سوال: والد صاحب نے انتقال سے پہلے کئی بار یہ بات کہی  کہ میری جیب میں جو رقم ہے اسے آپ میری وفات کے بعد خرچ کرسکتی ہیں اور  چاہیں تو میرے  لیے ایصالِ ثواب کے  لیے لگا سکتی ہیں،  اب ان کا انتقال ہوئے مہینہ ہوگیا اور یہ بات انہوں نے  میرے علاوہ کسی سے نہیں کی،  تو وہ پیسے میں  نے مسجد کے کام کے  لیے دے دیے، وہ  رقم 40 ہزار تھی،   کیا اس بارے میں سب کو بتانا ضروری ہے؟
جواب: واضح رہے کہ میت نے اگر اپنی زندگی میں کسی غیر وارث کے لیے جائز وصیت کی ہو تو  اس میت کے ترکہ (میں سے تجہیز و تکفین کے اخراجات اور قرض ہونے کی صورت میں قرض کی ادائیگی کے بعد، ترکے) کے ایک تہائی حصے میں اس وصیت کو نافذ کردیا جائے گا۔  اور اگر وصیت ایک تہائی حصے سے زائد ہو تو  تمام عاقل بالغ ورثاء کی اجازت کے بغیر اسے نافذ نہیں کیا جائے گا۔ اگر ایک تہائی حصے سے زائد حصے کی وصیت میں عاقل بالغ ورثہ نے اجازت دی تو عاقل بالغ ورثہ کے حق کے بقدر اسے نافذ کیا جائے گا، ورنہ ایک تہائی حصے سے زائد حصے کی وصیت پر عمل نہیں کیا جائے گا۔اور اگر میت نے اپنی زندگی میں کسی وارث کے لیے وصیت کی ہو تو ایسی وصیت دیگر  ورثہ کی اجازت پر موقوف ہوگی۔ اگر دیگر ورثہ سب بالغ ہوں اور انہوں نے اجازت دے دی تو اسے نافذ کیا جائے گا، یا بعض بالغ ہوں، بعض نابالغ اور بالغ اجازت دے دیں تو ان کے حصے کے بقدر وصیت نافذ ہوگی، ورنہ اس وصیت پر عمل نہیں کیا جائے گا۔درج بالا تفصیل کی رو سے صورت مسئولہ میں والد مرحوم کی مذکورہ رقم اگر ایک تہائی ترکہ کے اندر اندر بنتی ہے تو مذکورہ رقم مسجد میں خرچ کرنا درست ہوا، اور اگر مذکورہ رقم ایک تہائی ترکہ سے زائد ہے تو ایسی صورت میں بقیہ ورثاء کو بتا کر اس بات پر راضی کرنا ضروری ہوگا کہ وہ رقم مسجد میں خرچ کردی گئی۔فتاویٰ شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته)".(ج:6، ص:650، ط: سعید)و فیہ ایضاً:" (إلا بإجازة ورثته)؛ لقوله عليه الصلاة والسلام: «لا وصية لوارث إلا أن يجيزها الورثة."(ج:6، ص:650، ط: سعید)فقط واللہ اعلم

عنوان: مرحوم کی وصیت چھپانا
سوال: میرے والد کا انتقال میرے دادا کی موجودگی میں ہوگیا تھا اور پھر دادا نے وصیت کی تھی کہ گھر کے ایک پورشن کا آدھا حصہ مجھے دیا تھا ،لیکن دادا کے انتقال کے بعد میرے چچا ؤں نے وصیت بھی چھپالی اور کہا کہ تمہارا کچھ حصہ بھی نہیں بنتا اور پھر گھر سے نکال دیا۔میرا سوال یہ ہے کہ دادا کی وصیت کے بعد بھی کیا میرا اس گھر میں کچھ حصہ بنتا ہے یا نہیں؟
جواب: صورت مسئولہ میں اگر دادا کی وصیت دادا کے کل مال کے ایک تہائی یا اس سے کم پر مشتمل ہے تو تمام ورثاء پر دادا کی کل  وصیت پر عمل کرنا لازم ہے اور اگر وصیت کل مال کے ایک تہائی سے زیادہ ہے تو صرف ایک تہائی مال تک ورثاء پر عمل کرنا لازم ہے،لیکن بہر دو صورت  چچاؤں کا دادا کی وصیت چھپانا  اور جس کے حق میں وصیت کی ہے اس کو اس کے حق سے محروم رکھنا جائز نہیں ہے۔البحر الرائق شرح کنز الدقائق میں ہے:"وذكر في الإيضاح أن الوصية هي ما أوجبه الإنسان في ماله بعد موته أو في مرض موته.........وأما ثالثا فلأنه جعل من شرائطها أن يكون الموصى به مقدار الثلث لا زائدا عليه، وهو ليس بسديد على إطلاقه فإن الموصي إذا ترك ورثة فإنما لا تصح وصيته بما زاد على الثلث إن لم تجز الورثة، وإن أجازوه صحت وصيته به، وأما إذا لم يترك وارثا فتصح وصيته بما زاد على الثلث حتى بجميع ماله عندنا كما تقرر في موضعه فلا بد من التقييد مرتين مرة بأن يكون له وارث، وأخرى بأن لا يجيزه الوارث، والله أعلم."(کتاب الوصایا،ج8،ص460،ط؛دار الکتاب الاسلامی)فقط واللہ اعلم

عنوان: کن کے لیے وصیت جائز ہے ؟
سوال: وصیت کن لوگوں کے لیے جائز نہیں ہے ؟
جواب: واضح رہے کہ جن لوگوں کا شریعت نے میراث میں حصہ مقررکیا ہے ان لوگوں کے لیے وصیت شرعا ًمعتبر نہیں ،اسی طرح کسی اور ( غیر )کے لیے ایک تہائی مال سے زائد  کی وصیت کرنا بھی جائز نہیں ،البتہ اگر تمام عاقل بالغ ورثاء اس پر راضی ہوں تو پھر جائز ہے ۔فتاوی ہندیہ میں ہے :"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."(کتاب الوصیۃ،ج:6،ص:90،دارالفکر)فقط واللہ اعلم

عنوان: کل مال کی وصیت کسی کے لیے کرنے کا حکم
سوال: ایک شخص کے شرعی وارثان موجود ہیں، لیکن اُس نے اپنی تمام جمع پونجی کی وصیت اپنے ایک دوست کے لیے کی ہے، وہ شخص اب فوت ہوچکا ہے، اب سوال یہ ہے کہ کیا مذکورہ شخص کا یہ عمل درست ہے؟ اور کیا اب اُس کی ساری جمع پونجی اُس کے دوست کو ملے گی، جب کہ اس دوست کے ساتھ گہری دوستی کے علاوہ اُس کا کوئی رشتہ نہیں ہے، اور اُس کے شرعی وارثان، والدہ، بیوہ، بچے اور بھتیجے سب موجود ہیں؟
جواب: صورتِ مسئولہ میں مذکورہ شخص کے لیے اپنے تمام مال کی وصیت غیر وارث یعنی  اپنے دوست کے لیے کرنا جائز نہیں تھا،  یہ وصیت اُس کے ایک تہائی مال میں نافذ ہوگی، لہٰذا مذکورہ وصیت کی وجہ سے ایک تہائی مال مرحوم کی وصیت کے مطابق اُس کے دوست کو ملے گا، جب کہ ایک تہائی سے زیادہ کے حق میں یہ وصیت مرحوم کے ورثاءکی اجازت پر موقوف ہوگی، اگر مرحوم کے تمام ورثاء عاقل بالغ ہوں اور وہ اپنی خوشی سے اس وصیت کی اجازت دے دیتے ہیں تو ایک تہائی سے زیادہ کے حق میں بھی وصیت نافذ ہوجائے گی، اور اگر ورثاء اجازت نہ دیں تو پھر ایک تہائی سے زیادہ میں یہ وصیت باطل ہوجائے گی اور ایک تہائی مال مرحوم کی وصیت کے مطابق اُس کے دوست کو ملے گا اور باقی دو تہائی مرحوم کے ورثاء میں اُن کے شرعی حصوں کے مطابق تقسیم ہوگا۔فتاوٰی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا، الباب الأول في تفسيرها وشرط جوازها وحكمها ومن تجوز له الوصية ومن لا تجوز وما يكون رجوعا عنها، 90/6، ط: رشيدية)فقط واللہ اعلم

عنوان: وارث کے لیے وصیت
سوال: میری دادی نے اپنی گاؤں کی زمین (جو کہ اُن کو وراثت میں ملی تھی) کا کچھ حصہ بیچ کر ایک زمین خریدی تھی، پھر اس زمین پر گھر بنایا گیا، میرے دادا کا انتقال میری دادی کی زندگی میں ہوا، میری دادی اس گھر میں میرے والد صاحب کے ساتھ رہتی تھی، میرے والد صاحب اپنی والدہ (ہماری دادی) کی بہت خدمت کرتے تھے، دادی نے فوت ہونے سے قبل یہ وصیت کی تھی کہ میرے انتقال کے بعد یہ زمین اور گھر میرے چھوٹےبیٹے (ہمارے والد صاحب) کو دیا جائے، میری دادی کے انتقال کے بعد اُن کی تمام ورثاء (چار بیٹے اور ایک بیٹی) جو کہ سب کے سب عاقل بالغ تھے نے دادی کی وصیت کے مطابق اپنی خوشی و رضامندی سے دادی کی مذکورہ زمین اور گھر میرے والد صاحب کو دے دیا اور اس کا ایک اسٹام پیپر بھی عدالت سے بنوایا، جس میں باقاعدہ طور پر اُنہوں نے یہ تحریر کیا کہ ہم سب اپنی خوشی ورضامندی سے اپنی والدہ کی وصیت کے مطابق یہ زمین اور گھر اپنے چھوٹے بھائی (میرے والد صاحب) کو دیتے ہیں، ہمارا اس زمین اور گھر سے آج کے بعد کوئی لینا دینا نہیں ہے، اب سوال یہ ہے کہ کیا یہ زمین اور گھر ہمارے والد کی ملکیت ہیں یا نہیں؟
جواب: صورتِ مسئولہ میں جب آپ کی دادی نے یہ وصیت کی تھی کہ میرےانتقال کے بعد میری یہ زمین اور گھر میرے چھوٹے بیٹے کو دیا جائے، تو یہ وصیت آپ کی دادی کے دیگر ورثاء (بیٹوں اور بیٹی) کی اجازت پر موقوف تھی، لہٰذا جب اُن سب نے آپ کی دادی کے انتقال کے بعد اپنی خوشی ورضامندی سے مذکورہ زمین اور گھر آپ کے والد صاحب کو دے دی تو یہ وصیت نافذ ہوگئی، اور آپ کے والد صاحب اس زمین اور گھر کے مالک ہوگئے، لہٰذا یہ زمین اور گھر اب آپ کے والد کی ملکیت ہیں۔فتاوٰی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا، الباب الأول في تفسيرها وشرط جوازها وحكمها ومن تجوز له الوصية ومن لا تجوز وما يكون رجوعا عنها، 90/6، ط: رشيدية)وفیہ ایضًا:"ولا تجوز الوصية للوارث عندنا إلا أن يجيزها الورثة."(كتاب الوصايا، الباب الأول في تفسيرها وشرط جوازها وحكمها ومن تجوز له الوصية ومن لا تجوز وما يكون رجوعا عنها، 90/6، ط: رشيدية)فقط واللہ اعلم

عنوان: کفن کے ساتھ شادی کے جوڑے کا دوپٹہ قبر میں رکھنے کی وصیت کرنا
سوال: ایک مریضہ تھی جوانتقال کرگئی ، وفات سے قبل اپنی حیات میں اس خاتون نے ایک خواہش کی تھی کہ میری شادی کے جوڑے کادوپٹہ میرے کفن کے اوپر رکھ دینا، اس خواہش کواس کے بھائی نے پوراکردیا، لیکن اس کابھائی کہہ رہاہے کہ یہ بات ہروقت مجھے پریشان کرتی ہے جب بھی تنہائی میں ہوتاہوں ، اب آپ مجھے یہ بتائیے کہ یہ کام جومیں نے کیا ہے صحیح کیاہے یاغلط ؟ اس کے متعلق میری رہنمائی فرمائیں۔
جواب: صورت مسئولہ میں خاتون نے جووصیت کی تھی اس کا پورا کرنا ضروری نہیں تھا۔کفن کے علاوہ مزید کچھ رکھنے کی ضرورت نہ تھی کیونکہ اسراف ہے یعنی بلاوجہ مال کا خرچ کرنا ہے،لہذا اس عمل پر ندامت  توبہ کافی ہے مگر پریشان ہونے کی ضرورت نہیں ہے۔فتاوی شامی میں ہے:"(قوله: ولا يجوز إلخ) أي يكره ذلك. قال في الحلية: ويكره أن يوضع تحت الميت في القبر مضربة أو مخدة أو حصير أو نحو ذلك اهـ ولعل وجهه أنه إتلاف مال بلا ضرورة، فالكراهة تحريمية، ولذا عبر بلا يجوز."(ردالمحتار علی الدر المختار ، كتاب الهبة 2/ 234 ط:سعيد)فقط واللہ اعلم

عنوان: میاں بیوی کا ایک دوسرے کے لیے کُل مالِ متروکہ وصیت کرنے کا حکم
سوال: عرض یہ ہے کہ مندرجہ ذیل وصیت کے بارے میں شرعی احکام کی روشنی میں آپ جناب کے ادارے سے فتویٰ  درکار ہے۔میں اور میری زوجہ محترمہ اپنی اپنی وصیت کچھ اس طرح سے کرنا چاہتے ہیں:" یعنی میرے نام پر جو بھی منقولہ و غیر منقولہ جائیداد اور نقد رقم اور یا میری کسی اور سے لین داری کی رقم ہے، وہ میری وفات کے بعد فوری طور پرورثاء میں تقسیم نہ کی جائے، بلکہ جب تک میری زوجہ محترمہ حیات رہیں، وہ میری چھوڑی ہوئی وراثت کو کلیۃً استعمال کرنے کی مجاز ہوں، تاکہ فی زمانہ ان کو اپنی ضرورتوں کے لئے اولاد یا کسی اور کے سامنے ہاتھ نہ پھیلانا پڑے۔ اسی طرح میری زوجہ محترمہ کی ملکیت میں جو بھی نقد رقم اور طلائی زیورات ہیں وہ ان کی وفات کے بعد ان کی چھوڑی ہوئی وراثت کی حیثیت سے ان کے ورثاء میں فوراً تقسیم نہ کی جائے، بلکہ جب تک ان کا شوہر (یعنی میں) حیات رہوں ان کی (یعنی اپنی زوجہ محترمہ کی)چھوڑی ہوئی وراثت کو کلیۃً استعمال کرنے کا مجاز رہوں۔ اور شرعی وراثتی عمل اور تقاضے ہمارے مرنے کے بعد پورے کیےجائیں۔"آپ سے مندرجہ بالا وصیت کے بارے میں تفصیل سے راہ نمائی کے طالب ہیں، اس کے علاوہ  اگر کوئی دوسری صورت ہو تو ضرور تحریر فرمائیں۔
جواب:
صورتِ مسئولہ میں سائل اور اس کی بیوی اگرایک دوسرے کے حق میں وصیت کرجائیں تو شرعا وصیت معتبر نہیں ہوگی، البتہ اگر دیگر تمام عاقل و بالغ ورثاء اس وصیت کے مطابق کرنے پر راضی ہوں تو جائز ہوگا  اور اگر کوئی وارث  اس وصیت کے نفاذ پر راضی نہ ہو،تو اس کو اس کا مکمل شرعی حق و حصہ ادا کرنا لازم ہوگا۔لہذا سائل اور اس کی اہلیہ کو نہ تو غیرشرعی وصیت کرنی چاہیے اور نہ ہی اس کا متبادل تلاش کرکےساری جائیداد اور مال و دولت اپنے پاس محفوظ کرنے کے حیلے تلاشنے چاہیے،شریعت نے ہر ایک حق دار سے متعلق جو احکامات لاگو کیے ہیں،اس پر عمل پیرا ہونا چاہیے۔بدائع الصنائع میں ہے:"(ومنها) أن لا يكون وارث الموصي وقت موت الموصي، فإن كان لا تصح الوصية لما روي عن أبي قلابة - رضي الله عنه - عن رسول الله - صلى الله عليه وسلم - أنه قال «إن الله تبارك وتعالى أعطى كل ذي حق حقه، فلا وصية لوارث» وفي هذا حكاية، وهي ما حكي أن سليمان بن الأعمش - رحمه الله تعالى - كان مريضا، فعاده أبو حنيفة - رضي الله عنه - فوجده يوصي لابنيه، فقال أبو حنيفة: - رضي الله عنه - إن هذا لا يجوز، فقال: ولم يا أبا حنيفة فقال: لأنك رويت لنا أن رسول الله - صلى الله عليه وسلم - قال: «لا وصية لوارث» فقال سليمان - رحمه الله -: يا معشر الفقهاء أنتم الأطباء ونحن الصيادلة.فقد نفى الشارع - عليه الصلاة والسلام - أن يكون لوارث وصية نصا.وأشار إلى تحول الحق من الوصية إلى الميراث على ما بينا فيما تقدم، ولأنا لو جوزنا الوصية للورثة؛ لكان للموصي أن يؤثر بعض الورثة، وفيه إيذاء البعض وإيحاشهم، فيؤدي إلى قطع الرحم، وإنه حرام وما أفضى إلى الحرام، فهو حرام دفعا للتناقض."(كتاب الوصايا، فصل في شرائط ركن الوصية، ج:7، ص:337، ط:دارالكتب العلمية)فتاوی ہندیہ میں ہے:"ولا تجوز الوصية للوارث عندنا إلا أن يجيزها الورثة، ولو أوصى لوارثه ولأجنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل ولا تعتبر إجازتهم في حياة الموصي حتى كان لهم الرجوع بعد ذلك، كذا في فتاوى قاضي خان."(كتاب الوصايا، الباب الاول،ج:6، ص:90، ط:دارالفكر)فتاوی شامی میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج: ص: 655 و656، ط: سعید)فقط والله اعلم

Reference: Sunan Abi Dawud 2870 In-book reference : Book 18, Hadith 9 English translation : Book 17, Hadith 2864: حوالہ

عنوان: والدین یا بھائی کی قبر میں دفنائے جانے کی وصیت کرنا
سوال: اس طرح وصیت کرنے کا کیا حکم ہےکہ مجھے مرنے کے بعد میرے والدین میں سے کسی ایک کی قبر میں یا بھائی کی قبر میں دفنایا جائے؟
جواب: واضح رہے کہ اگر کسی میت کا جسم بالکل خاک نہ ہوا ہو تو اُس کی قبر میں قصدًا وارادۃً دوسرے شخص کو دفن کرنا جائز  نہیں ہے اور اگر میت کا جسم بالکل خاک ہوچکا ہو اور اس کا کوئی اثر باقی نہ ہو تو بوقتِ ضرورت اس کی قبر میں دوسرے شخص کو دفن کرنے کی گنجائش ہے، نیز کسی خاص جگہ میں دفن کیے جانے کی وصیت کرناشرعًا غیر معتبر ہے، ایسی صیت پر عمل کرنا ورثاء پر توبہر صورت لازم نہیں، البتہ اگر کوئی بات خلافِ شرع لازم نہ آئے تو اس پر عمل کرنا جائز ہے ورنہ نہیں،لہٰذا صورتِ مسئولہ میں فوت شدہ والدین یا بھائی کی قبر میں دفن کیے جانے کی وصیت کرنا شرعًا لازم نہیں ہے، البتہ اگر وصیت کرنے والے کے فوت شدہ والدین یا بھائی کا جسم بالکل خاک ہو چکا ہو اور اس کا کوئی اثر باقی نہ ہو تو ورثاء کے لیے اس وصیت پر عمل کرنے کی گنجائش ہے، اور اگر فوت شدہ والدین یا بھائی کے جسم کے بارے میں اندازہ ہو کہ ابھی تک خاک نہیں ہوا ہوگا تو  ایسی صورت میں مذکورہ وصیت پر عمل کرنا جائز نہیں ہے۔فتاوٰی ہندیہ میں ہے:"أوصى بأن يدفن في داره فوصيته باطلة إلا أن يوصي أن يجعل داره مقبرة للمسلمين، وفي الفتاوى والخلاصة ولو أوصى أن يدفن في بيته لا يصح ويدفن في مقابر المسلمين."(كتاب الوصايا، الباب الثاني في بيان الألفاظ التي تكون وصية والتي لاتكون وصية، 95/6، ط: رشيدية)فتاوٰی شامی میں ہے:"لا يدفن اثنان في قبر إلا لضرورة، وهذا في الابتداء، وكذا بعده. قال في الفتح، ولا يحفر قبر لدفن آخر إلا إن بلي الأول فلم يبق له عظم."(كتاب الصلاة، باب صلاة الجنازة، 233/2، ط: سعيد)وفیہ ایضًا:"ويكره الدفن في الفساقي اهـ وهي كبيت معقود بالبناء يسع جماعة قياما لمخالفتها السنة إمداد. والكراهة فيها من وجوه: عدم اللحد، ودفن الجماعة في قبر واحد بلا ضرورة، واختلاط الرجال بالنساء بلا حاجز، وتجصيصها، والبناء عليها بحر. قال في الحلية: وخصوصا إن كان فيها ميت لم يبل؛ وما يفعله جهلة الحفارين من نبش القبور التي لم تبل أربابها، وإدخال أجانب عليهم فهو من المنكر الظاهر، وليس من الضرورة المبيحة لجمع ميتين فأكثر ابتداء في قبر واحد قصد دفن الرجل مع قريبه أو ضيق المحل في تلك المقبرة مع وجود غيرها، وإن كانت مما يتبرك بالدفن فيها فضلا عن كون ذلك ونحوه مبيحا للنبش، وإدخال البعض على البعض قبل البلى مع ما فيه من هتك حرمة الميت الأول، وتفريق أجزائه، فالحذر من ذلك اهـ."(كتاب الصلاة، باب صلاة الجنازة، 233/2، ط: سعيد)فتاوٰی ہندیہ میں ہے:"ولو بلى الميت وصار ترابا جاز دفن غيره في قبره وزرعه والبناء عليه، كذا في التبيين."(كتاب الصلاة، الباب الحادي والعشرون في الجنائز، الفصل السادس في القبر والدفن والنقل من مكان إلى آخر، 167/1، ط: رشيدية)فتاوٰی رحیمیہ میں ہے:"راجح قول کے مطابق مردہ جب خاک ہوجائے اور اس کا اثر باقی نہ رہے تو اس صورت میں دوسرے  میت کو اُس کی قبر میں دفن کرنا جائز ہے، خاص کر بڑے شہروں میں جہاں زمین کی قلت ہوتی ہے اور اس سے قبل جب اندازہ ہو کہ میت کا جسم خاک نہ ہوا ہوگا، قصدًا و اردۃً بلا عذر شرعی قبر کھود نا جائز نہ ہوگا۔"(کتاب الجنائز،

عنوان: پرانی قبر میں دوسرا مردہ دفن کرنا کیسا ہے؟، 70/7، ط: دار الاشاعت)فتاوٰی دار العلوم دیوبند میں ہے:"دیدہ دانستہ پرانی قبر کو بحالتِ موجودگی میت کے بدون کسی ضرورت کے کھودنا جائز نہیں۔"(کتاب الجنائز،

عنوان: پرانی قبر میں دفن کرنا کیسا ہے؟، 265/5، ط: دار الاشاعت)احکامِ میت میں ہے:"کسی خاص شخص سے نماز پڑھانے یاخاص جگہ دفن کرنے کی وصیت:بعض لوگ کسی خاص شخص سے نماز پڑھوانے یا کسی خاص مقام پر دفن کرنے کی وصیت کرجاتے ہیں، پھر وارث اس کا اس قدر اہتمام کرتے ہیں کہ بعض اوقات شرعی واجبات کی بھی خلاف ورزی ہوجاتی ہے، یاد رکھیے! ازروئے شرع ایسی وصیتیں لازم نہیں ہوتیں، اگر کوئی بات خلاف شرع لازم نہ آئے تو اس پر عمل کرنا جائز ہے ورنہ نہیں۔" (کسی خاص شخص سے نماز پڑھانے یاخاص جگہ دفن کرنے کی وصیت، ص: 316، ط: دار الاشاعت)فقط واللہ اعلم

عنوان: خاص جگہ پر تدفین کی وصیت کرنا
سوال: اگر کوئی وصیت کریں کہ مجھے مرنے کے بعد فلاں جگہ دفنادو اور اس کو کوئی اور جگہ دفنا دیا جائے تو کیا حکم ہے؟
جواب: صورت مسئولہ میں خاص جگہ تدفین کی وصیت شریعت میں معتبر نہیں،بلکہ باطل ہے لہذا مرحوم کے ورثاء نے میت کو وصیت کے برعکس دوسری جگہ دفن کردیا تو گناہ گار نہیں ہونگے، اس لئے کہ میت کی تدفین ورثاء کا حق ہے۔فتاوی شامی میں ہے:"أوصى بأن يصلي عليه فلان أو يحمل بعد موته إلى بلد آخر . أو يكفن في ثوب كذا أو ‌يطين ‌قبره أو يضرب على قبره قبة أو لمن يقرأ عند قبره شيئا معينا فهي باطلة."(‌‌كتاب الوصايا، فرع: 6/ 666، ط: سعید)فقط واللہ اعلم

عنوان: اپنے مال میں سے دس فیصد وصیت کرنے کا حکم
سوال: میری ملکیت میں ایک مکان ہے، میں اپنی اولادکو یہ وصیت کرنا چاہتا ہوں کہ میرے انتقال کے بعد اس مکان کو تمام اولاد کی رضامندی سے فروخت کرکے جو رقم حاصل ہوگی اس میں سے دس فیصد میرے اور میری مرحومہ اہلیہ کے لیے صدقہ جاریہ کردیا جائے،اس رقم کو مسجد اور مدرسہ میں دیا جائے، اس کے بعد باقی رقم کو قرآن وسنت کی روشنی میں تقسیم کردیا جائے، میری اولاد میں تین بیٹے اور تین بیٹیاں ہیں، ان کے درمیان شریعت کے مطابق تقسیم کر دیا جائے، یہ مذکورہ وصیت شرعاً درست ہے؟ نیز مرنے کی صورت میں وراثت کی تقسیم کس طرح ہوگی؟وضاحت:سائل کے والدین کا انتقال سائل کی زندگی ہی میں ہوگیا تھا۔
جواب: 1۔صورتِ مسئولہ میں سائل اگر اپنے مال کا دس فیصد اپنے اور اپنے مرحومہ اہلیہ کے لیے بطور صدقہ جاریہ وصیت کرتا ہے تو شرعاً یہ وصیت معتبر ہے اور درست هے۔2۔چوں کہ سائل حیات ہے،وراثت کی تقسیم وفات کے بعد ہوتی ہے،انتقال كي صورت ميں سائل کی وراثت سائل کے زندہ ورثاء میں ان کے شرعی حصص کے مطابق تقسیم ہوگی۔فتاوی عالمگیریہ میں ہے:"الإيصاء في الشرع تمليك مضاف إلى ما بعد الموت يعني بطريق التبرع سواء كان عينا أو منفعة، كذا في التبيين أما ركنها فقوله أوصيت بكذا لفلان وأوصيت إلى فلان، كذا في محيط السرخسي والوصية مستحبة هذا إذا لم يكن عليه حق مستحق لله تعالى."(كتاب الوصايا،ج:6،ص:90،ط:رشيدية)وفیہ ایضاً:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا،ج:6،ص:90،ط:رشيدية)الفقه السلامي وادلته ميں ہے:"التركة: ما يتركه الميت مما كان يملكه من الأموال النقدية والعينية والحقوق. فلا يدخل في التركة الأمانات ونحوها مما لم يكن يملكه."(القسم السادس: الأحوال الشخصية،الباب السادس: الميراث،مصطلحاته،ج:10،ص:7701،ط:دار الفكر) فقط واللہ اعلم

عنوان: مرحوم کے انتقال کے بعد میت کے حقوقِ متقدمہ
سوال: میرے والد صاحب کی وصیت یہ تھئ کہ وہ حج بیماری کی وجہ سے ادا نہ کرسکے جبکہ حج 65سال عمر میں ان پر فرض ہوا تھا، ان کا انتقال 73 سال کی عمر میں ہوا، وصیت یہ کی کہ میری وراثت کی تقسیم سے قبل حج کے اخراجات نکالے جائیں اور باقی ترکہ کو ورثاء میں تقسیم کیا جائے،راہ نمائی فرمائیں کہ وراثت کی تقسیم کس طرح ہوگی؟
جواب: واضح رہے کہ مرحوم کی میراث تقسیم کرنے سے پہلے میت کے حقوقِ متقدمہ کی ادائیگی کی جاتی ہے، حقوقِ متقدمہ سے مراد یہ ہوتاہے کہ ورثاء کے درمیان ترکہ تقسیم کرنے سے پہلے میت کی تجہیز  و تکفین کا خرچہ ادا کرنا،  پھر اگر مرحوم کے ذمہ کوئی قرض ہو تو  اسے ادا کرنا، پھر اگر میت نے کوئی جائز وصیت کی ہو تو  باقی رہنے والے ترکے کے ایک تہائی حصے سے اسے پورا کرنا۔لہذا صورتِ مسئولہ میں سائل کے مرحوم والد نےجو ترکہ چھوڑا ہے تو  سب سے پہلے اس ترکہ سے مرحوم کی تجہیز وتکفین کا انتظام کیا جائے گا، اس کے بعد اگر سائل کے والد کے ذمہ کوئی قرض ہو تو اسے ادا کیا جائے گا، پھر سائل کے والد نے حج کے متعلق جو وصیت کی تھی،تو چونکہ والد پر حج فرض تھاتو یہ حجِ بدل کی وصیت تھی،حجِ بدل کی شرائط کی رعایت رکھتے ہوئےاس کے اخرجات کو  باقی ماندہ ترکہ کے ایک تہائی سے نکالا جائے، اس کے بعد ورثاء میں ان کے شرعی حصص کے مطابق تقسیم ہوگی۔اگر سائل کا مقصود سوال سے مرحوم كي وراثت کی تقسیم کاشرعی طریقہ معلوم کرنا ہے، تو سائل ورثاء کی تفصیل لکھ کر دارالافتاء سے دوبارہ رجوع کریں، پھر اس کے بعد جواب دیا جائے گا۔فتاوی شامی میں ہے:"(‌يبدأ ‌من تركة الميت الخالية عن تعلق حق الغير بعينها كالرهن والعبد الجاني) والمأذون المديون والمبيع المحبوس بالثمن والدار المستأجرة وإنما قدمت على التكفين لتعلقها بالمال قبل صيرورته تركة (بتجهيزه) يعم التكفين۔۔۔(ثم) تقدم (ديونه التي لها مطالب من جهة العباد) ويقدم دين الصحة على دين المرض إن جهل سببه وإلا فسيان كما بسطه السيد، (وأما دين الله تعالى فإن أوصى به وجب تنفيذه من ثلث الباقي وإلا لا ثم) تقدم (وصيته) ولو مطلقة على الصحيح خلافا لما اختاره في الاختيار (من ثلث ما بقي) بعد تجهيزه وديونه وإنما قدمت في الآية اهتماما لكونها مظنة التفريط (ثم) رابعا بل خامسا (يقسم الباقي) بعد ذلك (بين ورثته)."(كتاب الفرائض،ج:6،ص:761،ط:سعيد) فقط واللہ اعلم

عنوان: اولاد کی موجودگی میں پوتوں کے لیے وصیت کرنے کا حکم
سوال: دادا کے دو بیٹے ہیں جن سے دادا کی ناراضگی چل رہی ہے، کیا دادا  کسی پوتے کے لیے جائیداد کی وصیت کر سکتے ہیں ؟
جواب:
صورتِ مسئولہ میں دادا اپنے پوتے کے لیے ایک تہائی جائیداد کی وصیت کر سکتا ہے۔فتح القدیر میں ہے:"ثم تصح للأجنبي في الثلث من غير إجازة الورثة لما روينا...قال (ولا تجوز) (بما زاد على الثلث) لقول النبي - عليه الصلاة والسلام - في حديث سعد بن أبي وقاص - رضي الله عنه - «الثلث والثلث كثير» بعد ما نفى وصيته  بالكل والنصف، ولأنه حق الورثة، وهذا لأنه انعقد سبب الزوال إليهم وهو استغناؤه عن المال فأوجب تعلق حقهم به، إلا أن الشرع لم يظهره في حق الأجانب بقدر الثلث ليتدارك مصيره على ما بيناه، وأظهره في حق الورثة لأن الظاهر أنه لا يتصدق به عليهم تحرزا عما يتفق من الإيثار على ما نبينه، وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث قال (إلا أن يجيزه الورثة بعد موته وهم كبار) لأن الامتناع لحقهم وهم أسقطوه (ولا معتبر بإجازتهم في حال حياته) لأنها قبل ثبوت الحق إذ الحق يثبت عند الموت."(كتاب الوصايا، ج:10، ص:416، ط:بولاق مصر)السراجی فی المیراث میں ہے:"و هم أربعة اصناف: جزء الميت، و أصله، وجزء أبيه، و جزء جده، الأقرب فالأقرب، يرجحون بقرب الدرجة، يعني اولاهم بالميراث جزء الميت أي البنون ثم بنوهم وإن سفلوا."(باب العصبات، ص:71، ط:مکتبۃ البشریٰ)فقط والله اعلم

Reference: Riyad as-Salihin 426 In-book reference : Introduction, Hadith 426: حوالہ

عنوان: مطلقہ بیوی کو میراث میں سے کچھ دینا
سوال: طلاق کے بعد شوہر اپنی سابقہ بیوی کو بطور ہدیہ میراث میں سے کچھ دے سکتا ہے یا نہیں؟
جواب: شوہر اپنی زندگی میں اپنی سابقہ بیوی کو  اپنی جائیداد میں سے کچھ ہدیہ  کرسکتاہے۔اگر سوال سے مقصد کچھ اور ہو تو دوبارہ دریافت کرلیا جائے۔واللہ اعلمفتاوی ہندیہ میں ہے:"الرجل إذا طلق امرأته طلاقا رجعيا في حال صحته أو في حال مرضه برضاها أو بغير رضاها ثم مات وهي في العدة فإنهما يتوارثان بالإجماع وكذا إذا كانت المرأة كتابية أو مملوكة وقت الطلاق فأسلمت في العدة أو أعتقت في العدة فإنها ترث كذا في السراج الوهاج ،ولو طلقها طلاقا بائنا أو ثلاثا ثم مات وهي في العدة فكذلك عندنا ترث، ولو انقضت عدتها ثم مات لم ترث وهذا إذا طلقها من غير سؤالها فأما إذا طلقها بسؤالها فلا ميراث لها."(کتاب الطلاق،الباب الخامس فی طلاق المریض،ج:1،ص:462،ط:رشیدیہ)الدرالمختار مع الردالمحتار میں ہے:"(ولا لوارثه وقاتله مباشرة)  (إلا بإجازة ورثته) لقوله  عليه الصلاة والسلام: «لا وصية لوارث إلا أن يجيزها الورثة» يعني عند وجود وارث آخر كما يفيده آخر الحديث  (وهم كبار) عقلاء فلم تجز إجازة صغير ومجنون وإجازة المريض كابتداء وصية ولو أجاز البعض ورد البعض جاز على المجيز بقدر حصته."(کتاب الوصایا، ج: صفحہ: 655 و656، ط: ایچ، ایم، سعید)فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."(كتاب الوصایا،الباب الاول فی تفسیر الوصیۃ،ج:6،ص:90،ط:رشیدیہ)فقط واللہ اعلم

عنوان: کیا ورثاء کےلیے وصیت میں تبدیلی  کرنا جائز ہے؟
سوال: ایک شخص نے موت سے پہلے ایک وصیت نامے میں جہاں کچھ اور باتوں کا ذکر کیا وہاں یہ بھی لکھوایا کہ میری جائیداد کا 1/3 خاندان کے مستحقین کو دیا جائے، ہم نے ورثاء کو مشورہ دیا کہ اگر ساری رقم خاندان کے یتیم اور بیواؤں کو اکٹھی دے دی گئ تو پھر یہ کھا ، پی کر ختم کردیں گے اور پھر کسی کے آگے ہاتھ پھیلا رہے ہوں گے،اس سے بہتر یہ ہے کہ ایک ٹرسٹ بنایا جائے اور اس کے تحت اس رقم سے کوئی  جائیداد خرید کر کرایہ پر دی جائے اور وہ کرایہ ان یتیموں بیواؤں پر خرچ کیا جائے تاکہ خاندان کے موجودہ اور بعد میں آنے والے مستحقین مستفید ہوتے رہیں گے ، لیکن ورثاء کی رائے یہ ہے کہ بجائے خاندان کے لوگوں پر خرچ کرنے کے ہم پانی کے کنویں کھدوادیتے ہیں تاکہ عوام الناس مستفید ہوں اور یہ صدقہ جاریہ بن جائے، کیا ایسا کرنا شرعاً درست ہے ؟
جواب: واضح رہے کہ آدمی اپنی زندگی میں اگر کسی  چیزکی وصیت کرے تو وہ ان کو دینا ضروری ہے اس میں کسی قسم کی تبدیلی کرنا یااپنی طرف سے تصرف کرنا جائز نہیں ؛لہذا صورت مسئولہ میں مرحوم موصی نے  جو  اپنے خاندان کے مستحقین کےلیے ايك تہائي  مال کی وصیت کی ہے  وہ ان ہی کو دینا ضروری ہے،ورثاء کا  اس  میں اپنی طرف سے  کسی قسم کی تبدیلی کرنا جائز نہیں ؛لہذا ورثاء کا یہ کہنا کہ" بجائے خاندان کے مستحقین پر خرچ کرنے کےکنویں کھدوادیتے ہیں"شرعاً درست نہیں،بلکہ مذکورہ جائیداد کا  ایک تہائی (اگر رقم ہو تو رقم اور اگر زمین ، مکان وغیرہ ہو تو  وہی جائیداد )ان مستحقین کے حوالہ کرنا ضروری ہے ۔فتاوی ہندیہ میں ہے:"وإذا أوصى بثلثه ‌لفقراء ‌بني ‌فلان وهم لا يحصون دخل مواليهم وموالي مواليهم وموالي الموالاة وحلفاؤهم وعديدهم يقسمه بين من يقدر عليه منهم بالسوية،والحليف من والى قوما ويقول لهم أنا أسلم ويحلف على ذلك ويحلفون له على الموالاة، والعديد من يصير منهم بغير حلف."(کتاب الوصایا،الباب السادس الوصية للأقارب وأهل البيت والجيران،ج:6،ص:120،ط:المطبعة الكبرى الأميرية ببولاق مصر)بدائع الصنائع میں ہے:"وأما بيان حكم الوصية فالوصية في الأصل نوعان: وصية بالمال، ووصية بفعل متعلق بالمال لا يتحقق بدون المال، أما الوصية بالمال فحكمها ثبوت الملك في المال الموصى به للموصى له."(كتاب الوصايا،فصل في ‌حكم ‌الوصية،ج:7،ص:385،ط:دار الكتب العلمية)فقط و الله أعلم

عنوان: اولاد کے لیے وصیت کرنے کا حکم
سوال: کیا فرماتے ہیں علمائے کرام درجِ ذیل مسئلے کے بارے میں:1: میرے  والد صاحب کی چھ دکانیں تھیں، ان میں سے والد نے اپنے بیٹے کا حق مہر جو کہ ایک دکان تھی اس کی بیوی کو ادا کردی ،کیا اب جب والد کی جگہ تقسیم ہو گی تو ان بقیہ پانچ دکانوں میں مذکورہ بیٹے کا کوئی حصہ ہو گا کہ نہیں؟2:  والد صاحب نے اولادکے  لیے وصیت کی ہے یہ لکھ کر کہ  میں وصیت کرتا ہوں کہ مذکورہ جائیداد میں نے گفٹ کے طور پر دے دی ہے اور قبضہ بھی دے دیا ہے ،لیکن انہیں قبضہ ملا نہیں ہے کیا اس طرح اولاد کے لیے گفٹ کی وصیت جائز ہے؟ جب کہ بقول والد صاحب کے کہ میں جائیداد تقسیم نہیں کر رہا بلکہ اپنی اولاد کو ہدیہ کر رہا ہوں پھر ان دکانوں  کا جو کرایہ ہے وہ والد صاحب خود لے رہے ہیں اپنے علاج کے لیے کیا یہ والد صاحب کے لیے شرعا جائز ہے کہ دوکانوں کو ہدیہ کرنے کے بعد کرایہ خود لیتے رہیں ؟
جواب: 1: صورتِ مسئولہ میں جب والدصاحب مرحوم نے اپنے بیٹے کی شادی کے موقع پر اپنی بہو کو بطورِ مہر  اپنی ملکیتی د کانوں میں سے ایک د کان دیدی، تو  اس دکان کی مالک بہو بن گئی، باقی والد  کے انتقال کے بعد مذکورہ بیٹا دیگر ورثاء کی طرح بقیہ د کانوں میں اپنے شرعی حصّے کے تناسب سے حقدار ہوگا،محض والد صاحب کی طرف سے بیوی کو بطورِ مہر د کان ملنے سے وہ والد صاحب کے ترکہ سے محروم نہ ہوگا۔2: از رُوئے شرع اولاد کے لیے وصیت کرنا معتبر نہیں ہے اور نہ ہی ورثاء پر اس کی تعمیل ضروری ہے،اگرمورث   اپنی زندگی میں کسی وارث کے لیے وصیت کرے بھی تو مورث کی موت کے بعد  ایسی وصیت دیگر ورثاء کی اجازت پر موقوف ہوگی، اگر دیگر ورثاء سب بالغ ہوں اور انہوں نے اجازت دے دی تو اسے نافذ کیا جائے گا، یا بعض بالغ ہوں، بعض نابالغ اور بالغ اجازت دے دیں تو ان کے حصے کے بقدر نافذ ہوگی، ورنہ اس وصیت پر عمل نہیں کیا جائے گا، نیز   یہ والد صاحب مرحوم کی طرف سے ہدیہ  بھی شمارنہ ہوگا جب کہ والد صاحب اپنی زندگی میں کرایہ بھی وصول کرتے رہے۔3: از رُوئے شرع ہدیہ قبضہ/ تخلیہ کے ساتھ تام ہوتی ہے، جب تک  ہدیہ کرنے والے کی طرف سے تخلیہ یا قبضہ نہ دیا جائے تو اس چیز پر ہدیہ کرنے والے کی ملکیت رہتی ہے، اور وہ اپنی اس ملکیت سے کسی بھی طرح فائدہ اٹھاسکتا ہے، لہذا والد صاحب کے صرف زبانی ہدیہ کرنے سے چوں کہ ہدیہ تام نہیں ہوا تھا اور یہ دکانیں بدستور والد کی ملکیت میں ہیں تو ان کے لیے اپنی ملکیتی دوکانوں سے کرایہ وصول کرنا جائز تھا۔فتح القدير للكمال ابن الهمام میں ہے:"قال (ولا تجوز لوارثه) لقوله عليه الصلاة والسلام «إن الله تعالى أعطى كل ذي حق حقه، ألا لا وصية لوارث» ولأنه يتأذى البعض بإيثار البعض ففي تجويزه قطيعة الرحم ولأنه حيف بالحديث الذي رويناه.(قوله ولأنه حيف بالحديث الذي رويناه) قال صاحب العناية: قوله بالحديث الذي رويناه إشارة إلى ما تقدم في كتاب الهبة فيمن خصص بعض أولاده في العطية انتهى. أقول: هذا خبط ظاهر من الشارح المزبور إذ لم يتقدم من المصنف في كتاب الهبة ذكر حديث في حق من خصص بعض أولاده في العطية، بل لم يتقدم منه ثمة ذكر تلك المسألة قط فكيف تتصور الحوالة عليه بها هاهنا.والصواب أن مراد المصنف هنا بقوله بالحديث الذي رويناه هو الإشارة إلى ما ذكره في هذا الكتاب فيما مضى عن قريب بقوله وقد جاء في الحديث «الحيف في الوصية من أكبر الكبائر» وفسروه بالزيادة على الثلث وبالوصية للوارث انتهى".(کتاب الوصایا، ج:10، ص:423، ط:دارالفکر)فتاویٰ عالمگیری(فتاویٰ ہندیہ) میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(کتاب الهبة، الباب الثانی فیما یجوز من الھبة وما لایجوز، ج:4،ص:378،ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،ج:5،ص:690، ط :ایچ ایم سعید)فقط واللہ اعلم

عنوان: میت کی وصیت کا حکم
سوال: میت  کی  وصیت  کے بارے میں راہ نمائی فرمائیں  اور  ایسا جواب اور  حوالہ دیں کہ  ہم کو  اطمینان ہوجائے!
جواب:
سوال سے  مقصد اگر میت کی اپنی زندگی میں کسی کے لیے وصیت سے متعلق معلوم کرنا ہے تو واضح رہے کہ میت نے اگر اپنی زندگی میں کسی غیر وارث کے لیے جائز وصیت کی ہو تو اس میت کے ترکہ (میں سے تجہیز و تکفین کے اخراجات اور قرض ہونے کی صورت میں قرض کی ادائیگی کے بعد، ترکے) کے ایک تہائی حصے میں اس وصیت کو نافذ کردیا جائے گا۔ اور اگر وصیت ایک تہائی حصے سے زائد ہو تو ورثاء کی اجازت کے بغیر اسے نافذ نہیں کیا جائے گا۔ اگر ایک تہائی حصے سے زائد حصے کی وصیت میں بالغ ورثاء نے اجازت دی تو بالغ ورثاء کے حق کے بقدر اسے نافذ کیا جائے گا، ورنہ ایک تہائی حصے سے زائد حصے کی وصیت پر عمل نہیں کیا جائے گا۔اور اگر میت نے اپنی زندگی میں کسی وارث کے لیے وصیت کی ہو تو ایسی وصیت دیگر ورثاء کی اجازت پر موقوف ہوگی، اگر دیگر ورثاء سب بالغ ہوں اور انہوں نے اجازت دے دی تو اسے نافذ کیا جائے گا، یا بعض بالغ ہوں، بعض نابالغ اور بالغ اجازت دے دیں تو ان کے حصے کے بقدر نافذ ہوگی، ورنہ اس وصیت پر عمل نہیں کیا جائے گا۔اگر میت نے کسی ناجائز کام کی وصیت کی ہو تو اس پر عمل کرنا جائز نہیں ہوگا۔اور اگر سوال سے مقصد کسی اور چیز سے متعلق پوچھنا ہے تو اس کی وضاحت کرکے دوبارہ ارسال کرے تو اس کے مطابق جواب دیا جائےگا۔فتاویٰ شامی (الدر المختار ورد المحتار)میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه  إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته (وهم كبار) يعني يعتبر كونه وارثه أو غير وارث وقت الموت.(قوله: لا الزيادة عليه إلخ) فإذا أوصى بما زاد على الثلث ولم يكن إلا وارث يرد عليه وأجازها، فالبقية له وإن أجاز من لا يرد عليه ففرضه في البقية، وباقيها لبيت المال فلو أوصى بثلثي ماله وأجازت الزوجة فلها ربع الثلث واحد من اثني عشر مخرج الثلثين وربع الباقي، ولبيت المال ثلاثة ولزيد ثمانية وتمامه في شرح السائحاني على منظومة ابن الشحنة في الفرائض، وإن لم تجز وأوصى لها أيضا أولا فقد أوضحه في الجوهرة فراجعها (قوله إلا أن تجيز ورثته إلخ) أي بعد العلم بما أوصى به أما إذا علموا أنه أوصى بوصايا ولا يعلمون ما أوصى به، فقالوا أجزنا ذلك لا تصح إجازتهم خانية عن المنتقى: ونقل السائحاني عن المقدسي إذا أجاز بعض الورثة جاز عليه بقدر حصته لو أجازت كل الورثة، حتى لو أوصى لرجل بالنصف، وأجاز أحد وارثين مستويين كان للمجيز الربع ولرفيقه الثلث وللوصي له الثلث الأصلي ونصف السدس من قبل المجيز اهـ في غاية البيان.[تنبيه] إذا صحت الإجازة بعد الموت يتملكه المجاز له من قبل الموصي عندنا وعند الشافعي من قبل المجيز كما في الزيلعي وسيجيء بيان ذلك آخر الباب الآتي (قوله ولا يتغير إلخ) أي لأنها قبل ثبوت الحق لهم لأن ثبوته عند الموت، فكان لهم أن يردوه بعد وفاته بخلاف الإجازة بعد الموت، لأنه بعد ثبوت الحق وتمامه في المنح وفي البزازية تعتبر الإجازة بعد الموت لا قبله هذا في الوصية، أما في التصرفات المفيدة لأحكامها كالإعتاق وغيره إذا صدر في مرض الموت، وأجازه الوارث قبل الموت لا رواية فيه عن أصحابنا قال الإمام علاء الدين السمرقندي: أعتق المريض عبده ورضي به الورثة قبل الموت لا يسعى العبد في شيء وقد نصوا على أن وارث المجروح إذا عفا عن الجارح يصح ولا يملك المطالبة بعد الموت المجروح اهـ (قوله وهم كبار) المراد أن يكونوا من أهل التصرف ويأتي تمامه (قوله يعني يعتبر إلخ) الأنسب جعل هذه مسألة مستقلة فيعبر بالواو ط".(کتاب الوصایا، ج:6، ص:650، ط:ایچ ایم سعید)فقط واللہ اعلم

Reference: Mishkat al-Masabih 2156 In-book reference : Book 8, Hadith 46: حوالہ

عنوان: موت کی طرف نسبت نہیں کی تو وصیت ہو گی یا نہیں
سوال: ہمارےوالد کا انتقال ہوا ،ان کے ورثاء میں بیوہ ،چار بیٹے اور دو بیٹیاں ہیں ،ہمارے داد ا،دادی ہمارے والد صاحب سے پہلے ہی فوت ہو گئے تھے ،والد کے انتقال کے بعد ہم نے ترکہ تقسیم کیا ،والدہ کے حصے میں چالیس لاکھ روپے آئے تھے ،جس میں سے دس لاکھ کے والدہ نے اپنی بیٹیوں اور بہووں کو سونے کے سیٹ بنوا کر دیے تھے اور دس لاکھ روپے ہمارے ایک بھائی کو دے دیے تھے کیونکہ ان کو ضرورت تھی اور بعد میں کہہ بھی دیا تھا کہ یہ رقم میں نے واپس نہیں لینی ۔ہماری والدہ ہمارے بڑے بھائی کو کہتی تھیں کہ میرے حصے کے جو پیسے باقی ہیں تم ان کی مسجد بنوا دو مگر ہمارے بھائی نے ان کی زندگی میں مسجد نہیں بنوائی ،وہ کہتے ہیں کہ ایک مسجد بن رہی تھی تو والدہ کی اجازت سے ایک لاکھ روپے اس مسجد میں دیے تھے ،اب والدہ کا انتقال ہو گیا ہے ،بڑے بھائی کہتے ہیں کہ میں اب والدہ کی رقم سے مسجد بنواؤں گا  ،ہمیں اپنے بڑے بھائی پر ان کے معاملات کی وجہ سے اعتماد نہیں ہے ۔دریافت یہ کرنا ہے کہ شرعاً والدہ کی مذکورہ رقم کا اب کیا حکم ہے ؟ والدہ کے ورثاء یہ ہیں :چار بیٹے اور دو بیٹیاں  ،نانا اور نانی والدہ سے پہلے ہی فوت ہو گئے تھے ۔واضح رہے کہ والدہ نے ایسا کبھی نہیں کہا کہ اگر میرا انتقال ہو جائے تو بھی ان پیسوں کی مسجد ہی بنانا ۔
جواب: واضح رہے کہ شرعی طور پر وصیت اسے کہتے ہیں کہ  مرحوم نے  اپنی زندگی میں  اس طرح  کے الفاظ کہے ہوں  کہ" میرے مرنے کے بعد  فلاں کام کرنا "،  اگر اس طرح کے الفاظ مرحوم نے نہ کہے ہوں ،بلکہ صرف ایک کام کرنے کی خواہش کی ہو یا کسی دوسرےشخص  سے کہا ہو کہ فلاں کام کردو اور وہ شخص فلاں  کام نہ کر سکا ہو تو اسے شرعاً وصیت نہیں کہا جائے گا ۔لہذا رقم سائل کی والدہ کے انتقال کے بعد ان کا ترکہ شمار ہو گی ،اور تمام ورثاء میں ان کے مقررہ حصوں کے بقدر تقسیم ہو گی ،البتہ اگر بھائی شرعی ثبوت کے ذریعہ ثابت کردے کہ والدہ نے وصیت کی تھی تو پھر اس رقم کی تہائی سے مسجد بنوائی جائے گی ۔ مرحومہ والدہ کے ترکہ کی شرعی تقسیم کاطریقہ کار یہ ہے کہ ان کے ترکہ میں سے پہلے ان کے حقوق متقدمہ یعنی تجہیزوتکفین کا خرچہ نکالنے کےبعد ،اگر مرحومہ کے ذمہ کوئی قرض ہواسے باقی ترکہ میں سے اداکرنے کےبعد،اگر انهوں   نے کوئی جائز وصیت کی ہو اسے باقی ترکہ کے ایک تہائی میں نافذکرنے کےبعد ،ان کے کل ترکہ کے 10حصے کرکے اس میں سے  ہرایک بیٹے کو 2حصے ،ہرایک بیٹی کو ایک،ایک حصہ ملے گا۔میت:          10بیٹابیٹابیٹابیٹابیٹیبیٹی222211یعنی 100 روپے میں سے مرحومہ کے ہر ایک بیٹے کو 20 روپے اور ہر ایک بیٹی کو 10 روپے ملیں گے۔الدر المختارمع رد المحتار میں ہے:"(هي تمليك مضاف إلى ما بعد الموت) عينا كان أو دينا۔"(کتاب الوصایا،ج:6،ص:648،ط:سعید)فقط واللہ اعلم

عنوان: مرحوم کے ایک تہائی مال میں وصیت نافذ ہوگی
سوال: میرے داد ا  اور تایا دونوں نے  مرنے سے پہلے  یہ وصیت کی تھی  کہ ہماری جائیداد کاتیسرا حصہ  مدرسہ   اور مسکینوں کو دیا جائے، دادا نے بھی یہی وصیت کی تھی اور تایا نے بھی اپنے لیے یہی وصیت کی تھی،دادا  کی اولاد میں دو بیٹیاں اور تین بیٹے تھے،  دادا  نے  ایک بیٹے کو وصی بنایا کہ اس وصیت کو نافذ کرے، اس نے نافذ نہیں کیا  اور معاملہ یوں ہی رہا،پھر تایا کی ورثاء میں صرف ایک اکلوتی بیٹی تھی ، اس لیے تایا نے ہم چار بھتیجوں کو  وصی بنایا،اب ہم اس وصیت کو نافذکرنا چاہتے ہیں تاکہ مزید تاخیر نہ ہو، نیز اس بات کی بھی رہنمائی فرمائیں  کہ  تایا نے  اپنے لیے الگ  بھی  اپنی جائیداد کی ایک تہائی  مدرسہ اور مسکینوں کو دینے کی وصیت کی ہے یہ دادا کی وصیت سے الگ ہے،مزید اس نے ایک درمیانہ بیل  ایک درمیانہ بکرا نذر مانے تھے، اور اس پر بتیس روزے بھی قضا ہیں اور کچھ قرضہ بھی ہے  ، یہ سب ہمیں  ادا کرنے کا کہہ کر انتقال کرگئے تھے، دادا  کے بیٹوں نے اس پر عمل نہیں کیا پھر انہوں نے ہمارے ذمہ لگایا، اب سوال یہ ہے کہ  یہ سب کچھ پہلے نکالنا ہے، اس کے بعد ایک تہائی والا وصیت نکالیں؟ یا یہ سب کچھ  تایا کے وصیت کے اس تیسرے حصے  میں ادا کرنا درست ہے؟
جواب: واضح رہےکہ  سائل کے دادا اورتایا کی مذکورہ وصیتوں کو شرعًا پورا کرنا ضروری تھا،بیٹوں نے جب پورا نہیں کیااوردادا کی میراث بھی اب تک تقسیم نہیں ہوئی، توتقسیم سے قبل  ان کے پوتوں پراس وصیت کو  پورا کرنا لازم ہے، دادا کی وصیت پر  عمل کرکے بقیہ دو تہائی  دادا کے ورثاء میں تقسیم کردیاجائے،اس کے بعد جو حصہ تایا کے حصے میں آئے اور اس کے علاوہ تایا کا جو ترکہ ہو، ان سب کو جمع کرکےپہلے تایا کا قرضہ ادا کیا جائے ، پھر بقیہ مال کے ایک تہائی  حصے میں تایا کی وصیت کو پورا کیا جائےگا،پہلے ان کے روزوں کا فدیا دیاجائے، پھر جو نذرانہوں نے مانی تھی اسے پورا کیا جائے،پھربھی اگر  تہائی مال پورا نہ ہواہو تو ان کی وصیت کے مطابق بقیہ مال مدرسہ  اور مسکینوں کو دیا جائے۔البتۃ واضح رہے کہ  تایا کے حصے  کو معلوم کرنے کے لیے  ورثاء کی تفصیل بتانا ضروری  ہے، اس لیے ورثاء کی تفصیل  کے ساتھ دوبارہ سوال جمع کرکے حکم معلوم کیا جاسکتا ہے۔ الفتاوى الهندية میں ہے:"ثم تصح الوصية لأجنبي من غير إجازة الورثة، كذا في التبيين. ولاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."(کتاب الوصایا ج نمبر ۶ ص نمبر ۹۰،دار الفکر)تسہیل الفرائض میں ہے:"يتعلق بالتركة خمسة حقوق مرتبة بحسب أهميتها كالآتي: مؤن تجهيز الميت: من ثمن ماء تغسيله، وكفنه، وحنوطه، وأجرة الغاسل، وحافر القبر، ونحو ذلك؛ لأن هذه الأمور من حوائج الميت، فهي بمنزلة الطعام والشراب واللباس والسكن للمفلسو ثم الحقوق المتعلقة بعين التركة: كأرش جناية العبد المتعلق برقبته، والدَّين الذي فيه رهن، وإنما قدمت على ما بعدها لقوة تعلقها بالتركة حيث كانت متعلقة بعينها.ثم الديون المرسلة التي لا تتعلق بعين التركة، كالديون التي في ذمة الميت بلا رهن، سواء كانت لله كالزكاة والكفارة، أم للآدمي كالقرض والأجرة وثمن المبيع ونحوهاو ثم الوصية بالثلث فأقل لغير وارث"۔(تسهيل الفرائض وص11ور: دار ابن الجوزي)فقط واللہ اعلم

عنوان: وصیت نامہ پر عمل کا حکم
سوال: ہمارے والد کا انتقال ہوگیا ہے، ان کی جائیداد شرعی طریقے پر تقسیم ہوگئی تھی، اب والدہ حیات ہیں،  اور ہم تین بھائی اور چار بہنیں ہیں، والد کی جائیداد تقریبا چار کروڑ روپے کی ہے، والدہ  اس ساری جائیداد کی زندگی میں تحریری وصیت نامہ بنوانا چاہ  رہی ہے۔ چاہے بیٹوں کے نام یا بیٹیوں کےنام یا کسی دینی کام مثلا مسجد وغیرہ کے لیے وصیت کرے۔ پوچھنا یہ ہے کہ زندگی میں وہ جو وصیت نامہ بنوائے موت کے بعد اسی پر عمل ہوگا یا شرعی حساب سے جائیداد  تقسیم ہوگی؟
جواب: صور تِ مسؤلہ میں والدہ کو صرف اپنی ذاتی جائیداد یا سائل کے والد کی متروکہ جائیداد میں اپنے حصے کے بقدر وصیت کرنے کا حق حاصل ہے، اس سے زیادہ میں وصیت کرنے کی مجاز نہیں،  اگر سائل کی والدہ  اپنی جائیداد کی  وصیت نامہ  بیٹوں یا بیٹیوں کے نام بنادیتی ہے تو یہ وصیت  نامہ دیگر ورثاء کی اجازت کے بغیر شرعاً معتبر نہیں ہوگا، کیوں کہ اولاد  وارث ہوتی ہیں  اور  وارث کے لیے کی گئی وصیت دیگر ورثاء کی اجازت کے بغیر معتبر نہیں ہوتی۔  اگر تمام ورثاء عاقل وبالغ  ہیں اور   والدہ کے انتقال کے بعد ورثا ءکے حق میں کی گئی وصیت کی اجازت دے دیں تو پھر وصیت نافذ ہو گی ،البتہ اگر  ورثاء میں نابالغ بچےبھی ہیں یا کوئی عاقل وبالغ وارث اس وصیت پر راضی نہ ہو تو  ایسی صورت میں بچوں اور اس وارث کے حصے میں  وصیت قابل اعتبار نہیں ہوگی اور جائیداد حسب شریعت  تقسیم ہوگی۔اور اگر  سائل کی والدہ اپنی جائیداد مسجد یا کسی دینی کام میں لگانے کی وصیت نامہ بنادیتی ہے،  تو ایسی صورت میں یہ وصیت نامہ  ایک تہائی مال میں معتبر ہوگی، البتہ  اگر تمام ورثاء عاقل وبالغ  ہیں اور   سب اجازت دے دیں تو پھر  کل مال میں وصیت  نافذ ہو گی ، البتہ اگر  ورثاء میں نابالغ بچےبھی ہیں تو  ایسی صورت میں بچوں کے حصے میں  وصیت باطل ہی سمجھی جائے گی۔مجمع النہر شرح ملتقي الابحر میں ہے:"(ولا لوارثه) لقوله - عليه الصلاة والسلام - «إن الله تعالى أعطى كل ذي حق حقه ألا لا وصية لوارث» ولأن بقية الورثة يتأذون بإيثاره بعضهم ففي تجويزه قطعية الرحم (إلا بإجازة الورثة) استثناء مما تقدم من عدم الصحة بما زاد على الثلث، وعدم صحة الوصية لقاتله ووارثه يعني لا تصح الوصية بما زاد على الثلث ولا للقاتل ولا للوارث في حال من الأحوال إلا في حال التباسها بإجازة الورثة فتصح حينئذ؛ لأن عدم الجواز كان لحقهم فتجوز بإجازتهم ولما روى ابن عباس - رضي الله تعالى عنهما - أنه - عليه الصلاة والسلام - قال «لا تجوز وصية لوارث إلا أن يشاء الورثة» ويشترط أن يكون المجيز من أهل التبرع بأن يكون عاقلا بالغا، وإن أجاز البعض دون البعض يجوز على المجيز بقدر حصته دون غيره لولايته على نفسه فقط."(مجمع الأنهرشرح ملتقى الأبحر:  كتاب الوصية، اركان الوصية(2/ 692)، ط. دار إحياء التراث العربي)فقط والله أعلم

عنوان: سوتیلے بیٹے اور دینی مدارس کے لیے وصیت کرنے کا حکم
سوال: میرے شوہر کا انتقال ہوچکا ہے ، اور میری کوئی اولاد نہیں ہے ، میرے شوہر کی پہلی بیوی سے ایک بیٹا اور دو بیٹیاں ہیں ، میرے چار بھائی اور چار بہنیں ہیں اور ایک سوتیلی بہن ہے ، جو کہ میرے والد مرحوم کی پہلی بیوی سے ہے ۔میرا آپ سے سوال یہ ہے کہ شوہر کے انتقال کے بعد مجھے ورثہ ملا ہے ، کیا میں اس میں سے اپنے سوتیلے بیٹے کے لیے کچھ وصیت کرسکتی ہوں ؟ اس کے علاوہ دینی مدارس کے لیے بھی کچھ وصیت کرنا چاہتی ہوں ،  برائے مہربانی مجھے بتائیں کہ میں شرعی طور سے کس طرح اپنے سوتیلے بیٹے اور دینی مدارس کے لیے وصیت کرسکتی ہوں۔وضاحت : شوہر کی پہلی بیوی کا شوہر کی زندگی میں انتقال ہو گیا تھا ۔
جواب: صورتِ مسئولہ میں سائلہ اپنے کل مال کی تہائی میں سے سوتیلے بیٹے اور اسی طرح دینی  مدارس اور دیگر خیر کے کاموں کے لیے وصیت کرسکتی ہے ، اس بات کا خیال رہے کہ وصیت کل مال  کے تہائی سے زائد نہ ہو، کیونکہ تہائی مال سے زائد وصیت ورثاء کی اجازت پر موقوف ہوتی ہے ۔تبیین الحقائق شرح کنز الدقائق میں ہے :"ثم ‌تصح ‌الوصية للأجنبي بالثلث من غير إجازة الوارث ولا تجوز بما زاد على الثلث."(كتاب الوصايا ج : 6 ص : 182 ط : دارالكتاب الاسلامي)فقط والله اعلم

عنوان: وصیت کے نفاذ میں بعض ورثاء کا راضی ہونا اور بعض کا نہیں
سوال: ہم تین بھائی اور دو بہنیں ہیں ،میرے والد صاحب نے اپنی زندگی میں جو معاملات تھے وہ سب بہن بھائی میں اس طرح تقسیم کیے تھےکہ ایک پلاٹ بڑے بھائی کو دیا تھا ،وہ ان کے نام بھی تھا اور بڑے بھائی اس میں رہائش پذیر بھی تھے،ایک اور پلاٹ جو کمپنی کے نام تھا وہ بھی ان کے نام کرنے کو کہا تھا ،لیکن وہ ابھی کمپنی کے نام ہے،ایک پلاٹ ایک بیٹی کے نام کرنے کو کہا تھا،لیکن وہ ان کے نام ٹرانسفر نہیں ہوا تھا ،ایک پلاٹ چھوٹی صاحب زادی کے نام کیا تھا ،مگر وہ بھی ٹراسفر نہیں ہوا تھا،ایک مکان جس کے گراؤنڈ فلور میں خود رہائش پذیر تھے  اس کا بالائی حصہ اپنے منجھلے بٹے کے نام کیا ،ایک پلاٹ اس کے بارے میں کہا تھا کہ یہ چھوٹے اور منجھلے بیٹے کے نام کر دیا جائے،لیکن نام پر ٹرانسفر نہیں ہوا تھا ،دو عدد آفس ایک والدہ کے نام دوسرا کمپنی کے نام پر تھی اس کا کرایہ والدہ کو دیا جائے ،ایک اور پلاٹ جس پر ابھی آفس ہےاس کے بارے میں کہا تھا کہ  وہ جگہ مستقبل میں منجھلے اور چھوٹے بھائی کو دی جائے ۔میرے والد صاحب کے انتقال کے بعد یہ ساری پراپرٹیاں ان کی ہدایت کے مطابق تقسیم ہو گئی۔میری والدہ نے بھی ایک تحریر لکھی تھی ،جس میں لکھا تھا،کہ میری والدہ کا جو ورثہ مجھے ملے گا وہ دونوں میری بیٹیوں کو دیا جائے گا ،ابھی ان کا انتقال ہو گیا ہے،جو ورثہ ان کی زندگی میں ان کو ملا وہ اس کی مالک تھی ،ان کے انتقال کے بعد وہ ہم دونوں کو ملنا شروع ہو گیا ،والدہ کی  وصیت پر ہم دونوں بہنیں ،والدہ ،منجھلے بھائی کے گواہ کے طور پر دستخط ہیں ،سب بہن بھائیوں کو اس پر کوئی اعتراض نہیں ہے،اس پر معاملات ہو گئے ،جب والدہ کی وراثت ملنا شروع ہو گئی تو منجھلے بھائی کو اعتراض ہوا ،اور انہوں نے اس میں اپنا حق لیا ،جبکہ والدہ کی وصیت پر ان کے دستخط بھی ہیں ۔سوال یہ ہے کہ والد نے جو تقسیم کی ہدایت کی وہ صحیح ہے یا نہیں ،جب کہ والد صاحب نے کسی کو زیادہ اور کسی کو کم دیا ؟اب جب والد کی وراثت بھی ان کی تحریر کے مطابق تقسیم ہوئی اسی طرح والدہ نے بھی تحریر لکھی ہے تو اس ان کی تحریر کے مطابق تقسیم نہیں کرنا کیسا ہے؟
جواب: واضح رہے کہ وارث کے لیے کی گئی وصیت شرعاً معتبر نہیں ہوتی،البتہ اگر تمام ورثاء عاقل بالغ ہوں اور اس پر عمل کرنے پر راضی ہوں تو اس وصیت پر عمل کر سکتے ہیں ،اور اگر بعض ورثاءراضی ہوں اور بعض راضی نہ ہوں تو جو راضی ہیں ان کے حصہ کے بقدر وصیت پر عمل کیا جائے گا ،بقیہ کے حصہ کے بقدروصیت نافذ نہیں ہو گی ۔لہذا صورت مسئولہ میں سائلہ کے والد کی وصیت شرعاً ورثاء کی رضامندی پر موقوف تھی ،جب تمام ورثاء نے اس پر رضامندی کا اظہار کر دیا اور ان کی وصیت کے مطابق ان کا مال و متاع تقسیم کر دیا تو  شرعا ً ان کی وصیت کا نفاذ ہو گیا ،جہاں تک والدہ کی وصیت کی بات ہے وہ بھی شرعاً ورثاء کی اجازت پر موقوف ہے ،پس  اگر ایک بھائی کے علاوہ تمام ورثاء راضی ہوں  تو ان کے حصہ بقدر وصیت نافذ ہو جائے گی اور ان کا حصہ سائلہ اور اس کی بہن کو ملے گا اور جس بھائی نے رضامندی کا اظہار نہیں کیا  تو اس کے حصہ کے بقدر وصیت نافذ نہیں ہو گی،اور وہ اپنے حصہ کا حق دار ہو گا۔فتاوی عالمگیریہ میں ہے:"ولو أجاز البعض ورد البعض يجوز على المجيز بقدر حصته وبطل في حق غيره، كذا في الكافي وفي كل موضع يحتاج إلى الإجازة إنما يجوز إذا كان المجيز من أهل الإجازة نحو ما إذا أجازه وهو بالغ عاقل صحيح، كذا في خزانة المفتين"(کتاب الوصایا ،ج:6،ص:91،ط:رشیدیہ)تنویر الابصار  میں ہے:"وشرائطها كون الموصي اهلاّ للتمليك وعدم استغراقه بالدين والموصي له حياّ وقتها وغير وارث ولا قاتل"(رد المحتار ،کتاب الوصایا ،ج:6،ص:649،ط:سعید)مبسوط للسرخسی میں ہے:"(قال - رحمه الله -) قد بينا أن الوصية للوارث لا تجوز بدون إجازة الورثة لقوله - عليه السلام -: لا ‌وصية ‌لوارث إلى أن يجيزه الورثة۔"(کتاب الوصایا ،ج:27،ص:175،ط:دار المعرفۃ)فقط واللہ اعلم

عنوان: مسجد کے لیے وصیت کردہ پیسوں کا بطورِقرض لینا، دینا
سوال: میری والدہ نے اپنی جائیدادکا کچھ حصہ  مسجد کی تعمیرکے لیے وصیت کردیا تھا،جائیداد بیچ کر ہم بہن ،بھائی اپنے شرعی حصے لے چکے ہیں ،لیکن وصیت کی رقم  میرے پاس ہے ،میں بے روزگارہوں ،کاروبار کےلیے مجھے پیسوں کی ضرورت ہے ،توکیا میں مسجد کی تعمیرکے لیے جو رقم والدہ نے وصیت کی تھی اُس کو بطورِ قرض لے کر کاروبار میں لگا سکتاہوں ؟تین ،چار ماہ میں واپس لوٹادوں گا۔
جواب: صورتِ مسئولہ میں سائل  کی  والدہ کی طرف سے مسجد کے لیے وصیت کردہ  رقم سائل کے پاس امانت ہے،جس کو کاروبار میں لگانایا کسی کو بطورِ قرض دینایا خود بطورِ قرض لیناجائزنہیں ہے،بلکہ سائل پر لازم ہے کہ وہ اپنی والدہ کی وصیت کے مطابق مذکورہ رقم کو جتنی جلدی ہو سکے مسجد کی تعمیر میں لگادے۔فتاوٰی شامی میں ہے:"فإذا تم ولزم لا يملك ولا يملك ولا يعار ولا يرهن".(کتاب الوقف ،351/4، ط: سعید)فتاویٰ ہندیہ میں ہے:"الوديعة لاتودع ولاتعار ولاتؤاجر و لاترهن، وإن فعل شيئًا منها ضمن، كذا في البحر الرائق."(كتاب الوديعة،الباب الأول في تفسير الإيداع والوديعة وركنها وشرائطها وحكمها،388/4، ط:دارالفکر)سراجی میں ہے:"تتعلق بترکۃ المیت حقوق اربعۃ مرتبۃ :۔۔۔۔۔ثم تنفذ وصایاہ من ثلث مابقی بعدالدین ثم یقسم الباقی بین ورثتہ۔۔۔۔الخ"(ص: 6،7، ط: مکتبۃ البشرٰی)فقط واللہ اعلم

عنوان: بیوی کے لیے وصیت کرنے کا حکم
سوال: میں اپنی زندگی میں اپنی تمام جائیداد، مال وغیرہ اپنی بیوی کے  لیے وصیت کرنا چاہتا ہوں، میری صرف ایک بیٹی ہے،جو کہ شادی شدہ ہے،باقی  میرا بیٹا کوئی نہیں ہے، کیا میں یہ وصیت کر سکتا ہوں؟میرے بعد میری یہ وصیت کالعدم تو نہیں ہو گی؟
جواب: واضح رہے کہ ہر وارث کا حصہ شریعت نے خود مقرر کردیاہے، لہذا وارث کے حق میں وصیت شرعاً معتبراور نافذالعمل  نہیں  ہوتی ، الا یہ کہ باقی تمام عاقل بالغ ورثاءاُس وصیت پر  راضی ہوں،  تو وہ وصیت معتبر اور نافذ العمل ہو گی ورنہ باطل شمار ہو گی۔لہذ ا صورت ِ مسئولہ میں بیوی  چوں کہ سائل کی شرعی وارث ہے،اب سائل اگر اپنی بیوی کے لئے وصیت کرنا چاہتا ہے،تو اُس وصیت پر سائل کی وفات کے بعد باقی ورثاء (سائل کی  بیٹی ، والدین،اور اگر والدین نہ ہوں تو سائل کے  بہن، بھائی ) اگر راضی ہوں تو یہ وصیت شرعاً معتبر ہو گی،اور اگر باقی ورثاء راضی نہ ہوں تو ایسی صورت میں بیوی کے لیے  کی جانے والی وصیت باطل شمار ہوگی،اور تمام   ورثاء کو  قانونِ وراثت کے مطابق ہی حصے ملیں گےاور  بیوی کو  صرف اُس کا شرعی حق و حصہ ہی ملے گا، باقی اگر سائل زندگی میں بیوی کو کچھ دے کر قبضہ دیدےگا تو وہ بیوی کا ہوگا۔اور  اگر سائل اپنی آخرت کے   لیے کسی بھی صدقہ جاریہ کی  وصیت کرنا چاہے،تا کہ  آخرت میں سائل کے کام آئے، تو اپنے کل مال کے ایک تہائی تک کی وصیت کر سکتا ہے،یہ شرعاً درست اور واجب العمل ہو گی۔فتاوی شامی میں ہے:)"و لا لوارثه و قاتله مباشرةً)  لا تسبيبًا كما مر (إلا بإجازة ورثته) لقوله عليه الصلاة والسلام: لا وصية لوارث إلا أن يجيزها الورثة يعني عند وجود وارث آخر."(کتاب الوصایا،/6/ 655/،ط:سعید)فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."وفیہ ایضا :"ولا تجوز الوصية للوارث عندنا إلا أن يجيزها الورثة."       (کتاب الوصایا،ج:6،ص:90،ط:دار الفکر)تبيين الحقائق شرح كنز الدقائق وحاشية الشلبي (6/ 182):"ثم تصح الوصية للأجنبي بالثلث من غير إجازة الوارث، و لاتجوز بما زاد على الثلث."فقط واللہ اعلم

عنوان: مرحوم کی جانب سے وصیت کا دعوی کرنا
سوال: میرے چچا کا انتقال ہوچکا ہے، مرحوم کے  والدین کا انتقال ان کی حیات میں ہی ہوگیا تھا۔درپیش مسئلہ یہ  ہے کہ مرحوم کا ایک بھانجا جوکہ ان کی مرحومہ بہن کا بیٹا ہے، کہہ رہا ہے کہ میرے مرحوم ماموں ( یعنی میرے چچا ) نے مجھے وصیت کی تھی کہ انہوں نے جتنی بھی نقدی چھوڑی ہے،  میرے مرنے کے بعد اس رقم سے غریبوں ، مسکینوں  اور ضرورت مندوں کی امداد کی جائے۔جب کہ اس کے پاس نہ ہی وصیت  کی کوئی تحریر ہے، اور نہ اس کے پاس اس وصیت پر  کوئی گواہ ہے۔کیا از روئے شرع چچا مرحوم کی وصیت کا دعوی کرنا تسلیم کیا جائے گا؟
جواب: صورتِ مسئولہ میں  مرحوم کے جس بھانجے نے مرحوم کی جانب سے وصیت کا دعوی کیا ہے، اگر اس کے پاس وصیت کا کوئی ثبوت واقعةً موجود نہیں ہے، تو اس صورت میں مذکورہ وصیت کی تنفیذ مرحوم کے شرعی وارثین کی اجازت پر موقوف ہوگی، پس اگر وہ اسے تسلیم کرکے نافذ کرنے کی اجازت دیتے ہیں تو (مرحوم کی تجہیز و تکفین کے اخراجات اور اگر ان کے ذمے قرض تھا تو اسے ادا کرنے کے بعد)   مرحوم کے (باقی)  کل ترکہ کے ایک تہائی میں وصیت نافذ کی جائے گی ، ایک تہائی سے زائد ترکہ میں وصیت اس وقت تک نافذ نہیں کی جائے گی جب تک شرعی ورثاء اس کی اجازت نہ دے دیں، پس اگر مرحوم کے شرعی ورثاء مرحوم کے بھانجے کا دعوی تسلیم نہ کریں، اور وصیت کا علم نہ ہونے پر قسم اٹھالیں تو ایسی صورت میں  مذکورہ وصیت کالعدم قرار پائے گی، تاہم اگر وہ قسم اٹھانے سے انکار کردیں، تو اس صورت میں مرحوم کے بھانجے کا وصیت کا دعوی ثابت ہوجائے گا، اور مرحوم کے کل ترکہ کے ایک تہائی سے وصیت نافذ کی جائے گی۔ارشاد باری تعالی ہے:"يَا أَيُّهَا الَّذِينَ آمَنُوا شَهَادَةُ بَيْنِكُمْ إِذَا حَضَرَ أَحَدَكُمُ الْمَوْتُ حِينَ الْوَصِيَّةِ اثْنَانِ ذَوَا عَدْلٍ مِّنكُمْ أَوْ آخَرَانِ مِنْ غَيْرِكُمْ إِنْ أَنتُمْ ضَرَبْتُمْ فِي الْأَرْضِ فَأَصَابَتْكُم مُّصِيبَةُ الْمَوْتِ ۚ تَحْبِسُونَهُمَا مِن بَعْدِ الصَّلَاةِ فَيُقْسِمَانِ بِاللَّهِ إِنِ ارْتَبْتُمْ لَا نَشْتَرِي بِهِ ثَمَنًا وَلَوْ كَانَ ذَا قُرْبَىٰ ۙ وَلَا نَكْتُمُ شَهَادَةَ اللَّهِ إِنَّا إِذًا لَّمِنَ الْآثِمِينَ" (المائدة: ١٠٦)معارف القرآن از مفتی محمد شفیع عثمانی رحمہ اللہ میں ہے:"  مسئلہ ١: میّت جس شخص کو مال سپرد کرکے اس کے متعلق کسی کو دینے دلانے کیلئے کہہ جاوے وہ وصی ہے، اور وصی ایک شخص بھی ہوسکتا ہے، اور زیادہ بھی۔ مسئلہ ٢: وصی کا مسلمان اور عادل ہونا خواہ حالت سفر ہو یا حضر افضل ہے لازم نہیں۔ مسئلہ ٣: نزاع میں جو امر زائد کا مثبت ہو وہ مدعی اور دوسرا مدعا علیہ کہلاتا ہے۔ مسئلہ ٤: اوّل مدعی سے گواہ لئے جاتے ہیں، اگر موافق ضابطہ شرعی کے پیش کردے، مقدمہ وہ پاتا ہے، اور اگر پیش نہ کرسکے تو مدعا علیہ سے قسم لی جاتی ہے اور مقدمہ وہ پاتا ہے، البتہ اگر قسم سے انکار کر جائے تو پھر مدعی مقدمہ پالیتا ہے۔ مسئلہ ٥: قسم کی تغلیظ زمان یا مکان کے ساتھ جیسا کہ آیت مذکورہ میں کی گئی ہے، حاکم کی رائے پر ہے، لازم نہیں، اس آیت سے بھی لزوم ثابت نہیں ہوتا اور دوسری آیات و روایات سے اطلاق ثابت ہے۔ مسئلہ ٦: اگر مدعا علیہ کسی غیر کے فعل کے متعلق قسم کھاوے تو الفاظ یہ ہوتے ہیں کہ مجھ کو اس فعل کی اطلاع نہیں۔ مسئلہ ٧: اگر میراث کے مقدمہ میں وارث مدعا علیہ ہوں تو جن کو شرعاً میراث پہنچتی ہے ان پر قسم آوے گی خواہ وہ واحد ہو یا متعدد اور جو وارث نہیں ان پر قسم نہ ہوگی (بیان القرآن) "( معارف و مسائل، ٣ / ٢٥٧ - ٢٥٨، سورہ مائدہ: آیت ١٠٦، ط: ادارة المعارف، کراچی)الموسوعة الفقہیة الکویتیة میں ہے:" الصورة الخامسة: وقف مال الغير.١٨ - ذهب الحنفية والمالكية، والشافعية في القديم إلى أن الفضولي إذا وقف مال الغير توقف نفاذ هذا التصرف على إجازة المالك فإن أجازه نفذ وإن رده بطل، وقد احتجوا بالقياس ووجهه أن وقف الفضولي لمال الغير كبيعه، وبما أن بيعه موقوف فوقفه موقوف على إجازة صاحب الحق، وكذلك احتجوا بأن الولاية بالنسبة لمن يقف مال الغير شرط في النفاذ لا في الانعقاد، ومن ثم فإن وقف مال الغير ينعقد موقوفا على الإجازة ممن يملكها."( صورة عقود الفضولي، ٣٠ / ٢٥٢، ناشر: الكويت)و فیہا ایضا:" الوصية للأجنبي بما زاد عن الثلث . ٢٣- اختلف الفقهاء في الوصية بالزائد على الثلث للأجنبي على قولين :القول الأول : إن الوصية للأجنبي في القدر الزائد على الثلث تصح وتنعقد ، ولكنها تكون موقوفة على إجازة الورثة ، فإن لم يكن له ورثة نفذت دون حاجة إلى إجازة أحد ، وهذا هو مذهب الحنفية." ( التصرفات فيما يتعلق به حق الغير، ٣٠ / ٢٥٤، ناشر: الكويت)بدائع الصنائع في ترتيب الشرائع میں ہے:"وأما حجة المدعي والمدعى عليه فالبينة حجة المدعي واليمين حجة المدعى عليه لقوله - عليه الصلاة والسلام - «البينة على المدعي واليمين على المدعى عليه» جعل - عليه الصلاة والسلام - البينة حجة المدعي واليمين حجة المدعى عليه والمعقول كذلك لأن المدعي يدعي أمرا خفيا فيحتاج إلى إظهاره وللبينة قوة الإظهار لأنها كلام من ليس بخصم فجعلت حجة المدعي واليمين."( كتاب الدعوي، فصل في حجة المدعي والمدعى عليه، ٦ / ٢٢٥، ط: دار الكتب العلمية)فقط واللہ اعلم

عنوان: اولاد کی شادی کےلیے وصیت کرنے اور وارث کا اپنے مال سے بغیر کسی معاہدہ کے شادی کرانے کا حکم
سوال: میرے والدین نے وصیت کی تھی کہ ایک بیٹے اور دو بیٹیوں کی شادی نہیں ہوئی ہے تو پہلے ان کی شادی کراکر بقیہ مال سب میں تقسیم کردیاجائے،اب ہم نے اپنے مال سے شادی کرائی ہے، اب وہ بقیہ والد کے گھر اوردکان پربھی قابض ہیں تو کیا ان کاکوئی  حق ہے والد کی میراث میں ؟ جب کہ ہم نے شادی کرتے وقت کسی بات کی وضاحت نہیں کی تھی۔اب اس کو کیسےتقسیم کیا جائے، والد ین کے ورثاء پانچ بیٹے اور پانچ بیٹیاں ہیں، والدین کے والدین پہلے انتقال کرگئے ہیں۔
جواب:
صورتِ مسئولہ میں مرحوم نے اپنے انتقال کے بعد ایک بیٹے اور دو بیٹیوں کی شادی کرنے کے بعد بقیہ ترکہ کی تقسیم کرنے کی وصیت کی تھی تو چوں کہ مذکورہ وصیت وارث کے لیے کی گئی تھی ، اس لیے ایسی وصیت شرعاً معتبر اور نافذ العمل نہیں تھی۔نیز جس بھائی نےبھائی بہنوں کی شادی پر اخراجات کیے چوں کہ انہوں نے بغیر کسی معاہدہ کے اخراجات کیے تھے، اس لیے اب ترکہ میں سے انہیں اس رقم کو لینےکا حق نہیں ہے۔ مرحوم کے ترکہ میں تمام اولاد (پانچ بیٹے اور پانچ بیٹیوں)کا حق ہے، کسی ایک وارث یا بعض ورثاء کا مرحوم کے تمام ترکہ پر قبضہ کرنا اور دوسروں کو ان کے شرعی حق سے محروم کرنا یہ بھی جائز نہیں ،تمام ورثاء کو چاہیے کو وہ جلد از جلد والد کے ترکہ کو تقسیم کرکے ہر ایک وارث کواس کا شرعی حق و  حصہ دےدے ۔مرحوم کے ترکہ کی تقسیم کا شرعی طریقہ یہ ہے کہ سب سےپهلے مرحوم کے حقوقِ متقدمہ یعنی تجہیزوتکفین کا خرچہ نکالنےکے بعد ، اگر ان کے ذمہ کوئی  قرض ہو تو اسے کل ترکہ میں سے ادا کرنے کے بعد اور اگر انہوں نے کوئی جائز وصیت کی ہو تو اسے باقی ماندہ ترکہ میں سے نافذ کرنے کے بعدکل ترکہ منقولہ و غیر منقولہ کے 15حصے کرکے مرحوم کے ہر ایک بیٹے کو دو، دو حصے اور ہر ایک بیٹے کو ایک، ایک حصہ ملے گا۔صورتِ تقسیم یہ ہے:میت:15بیٹابیٹابیٹابیٹابیٹابیٹیبیٹیبیٹیبیٹیبیٹی2222211111یعنی فیصد کے اعتبار سے مرحوم کے ہر ایک بیٹے کو 13.333فیصد اور ہر ایک بیٹی کو 6.666فیصد ملےگا۔سنن کبریٰ للبیھقی میں ہے :"عن ابن عباس ؓ قال قال رسول اللہ ﷺ:لا تجوز الوصية لوارث إلا أن يشاء الورثة۔"(باب نسخالوصیۃ للوالدین والاقربین الوارثین،ج:6،ص:431ط دارلکتب العلمیہ)فتاوی ہندیہ میں ہے:"ولا تجوز الوصية للوارث عندنا إلا أن يجيزها الورثة، ولو أوصى لوارثه ولأجنبي صح في حصة الأجنبي ويتوقف في حصة الوارث على إجازة الورثة إن أجازوا جاز وإن لم يجيزوا بطل۔"(الباب الاول فی تفسیر الوصیۃ وشرط جوازھا وحکمھا،ج:6،ص:90،ط:سعید)فتاوی رحیمیہ میں ایک سوال کے جواب میں مذکور ہے:"(الجواب)اگر سوال میں  درج شدہ باتیں  بالکل صحیح ہوں  اور..........جن بھائی بہنوں  کی شادی والد صاحب کے انتقال کے بعد ہوئی ہے، کیا شادی کے وقت ان سے یہ کہا گیا تھا کہ جو کچھ ان کی شادی کے سلسلہ میں  خرچ ہوگا ،تقسیم وراثت کے وقت اس کو وضع کیا جائے گا، اگر باہمی یہ معاہدہ ہوگیا ہو اور بھائی بہنوں  نے اسے تسلیم کیا ہو، تب تو اخراجات وضع کر کے ان کا حصہ اد اکیا جائے گا اور اگر باہمی رضا مندی سے ایسا معاہدہ نہ ہوا ہوتو اسے تبرع و احسان کہا جائے گا ، ان کے حصہ میں  سے جبراً وصول نہیں  کیا جاسکتا، البتہ اگر وہ اپنی مرضی سے وضع کرنے کے لئے کہیں  تو ان کی مرضی کی بات ہے ۔"( کتاب المیراث،ج:10، ص:283،ط:دارالاشاعت)قواعد الفقہ میں ہے:"قاعدة لا رجوع فيما تبرع عن الغير۔"(ص:106،الرقم: 250 ط: الصدف پبلشرز)فقط والله اعلم

Reference: Arabic reference : Book 22, Hadith 3146: حوالہ

عنوان: خدمت کی وجہ سے بہو کے لیے مکان کی وصیت کرنا
سوال: میرے والد صاحب نے وصیت کی ہے میرا مکان میری خدمت کی بدولت میری بہو کو ملے، آپ یہ بتائیں کہ وصیت پر عمل کرنا چاہیے یا یہ کہ اولاد میں حصہ کردیں جبکہ اولاد بھی وصیت پر عمل کرنے کے لیے تیار ہو اور یہ وصیت زبانی طور  پرکی تھی، ان کے ورثاء میں 3 بیٹیاں 2بیٹے ہیں والدین اور بیوی پہلے فوت ہوگئے تھے۔
جواب: صورتِ مسئولہ میں سائل کے والدنے اپنی بہو کے لیے جو وصیت کی ہے تو اگر سب ورثاء عاقل بالغ ہوں اور اپنی خوشی سے اس کو نافذ کرنا چاہیں تو کر سکتے ہیں، اوراگر سب ورثاء عاقل بالغ نہ ہوں یا سب عاقل بالغ ہوں لیکن بعض راضی ہوں اور بعض راضی نہ ہوں تو جو عاقل بالغ وصیت نافذ کرنا چاہیں، ان کے حصے سے یہ وصیت نافذ کی جائے گی، نابالغ ورثاء یا غیر رضامند ورثاء کو ان کا حصہ پورا دیا جائے گا، لیکن اگر تمام ورثاء اس پر راضی نہ ہوں تو ایک تہائی مال میں اس وصیت کو نافذ کرنا سب ورثاء پر واجب ہو گا،خواہ ورثاء میں نابالغ ہی کیوں نہ ہو۔فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته) ولا تعتبر إجازتهم حال حياته أصلا بل بعد وفاته (وهم كبار) يعني يعتبر كونه وارثه أو غير وارث وقت الموت لا وقت الوصية ."(كتاب الوصايا ج:6،ص:650،ط:سعيد)بدائع الصنائع میں ہے:"وأما بيان حكم الوصية فالوصية في الأصل نوعان: وصية بالمال، ووصية بفعل متعلق بالمال لا يتحقق بدون المال، أما الوصية بالمال فحكمها ثبوت الملك في المال الموصى به للموصى له."(کتاب الوصایا ج:7،ص:385،ط:سعید)فقط واللہ اعلم

عنوان: دادا کا اپنے پوتے کے لیے ایک تہائی کی وصیت کرنا
سوال: میرے دادا نے اپنی زندگی میں پورے ہوش وحواس میں اپنی خوشی سے گواہان کے سامنے میرے نام اپنی کچھ جائیداد  میں سے ایک تہائی کی تحریری وصیت کی تھی،کچھ سال قبل میرےدادا کا انتقال ہوگیا ہے،اللہ کے فضل وکرم سےمیرے والد حیات ہیں۔اب میں یہ جاننا چاہتا ہوں کہ میرے داداکی وصیت کےمطابق شریعت کے لحاظ سے میرا کوئی حصہ بنتا ہے یا نہیں؟وضاحت:سائل کےدادانے سائل کےنام اپنی ایک دکان،ایک زمین اور ایک گھر میں سے ایک تہائی کی وصیت کی تھی۔
جواب: صورتِ مسئولہ میں اگر واقعۃً سائل کے دادا نے  اپنے پوتے یعنی سائل کے لیے اپنی ایک دکان،ایک زمین اور ایک گھر میں سے ایک تہائی کی وصیت کی تھی ،تویہ وصیت شرعاً معتبر ہےاور سائل اپنے داداکی وصیت کے مطابق مذکورہ دکان،زمین اور گھر میں سے ایک تہائی حصے کا حق دار ہے،مرحوم کے ورثاء پر لازم ہے کہ مرحوم کی وصیت پر عمل کرتے ہوئےمذکورہ جائیداد میں سے ایک تہائی حصہ سائل کو دے دیں،جس کا طریقہ یہ ہے کہ اولاً مرحوم کے کل ترکہ میں سےمرحوم کے حقوقِ متقدمہ یعنی تجہیز و تکفین کا خرچہ نکالا جائے،پھر اس کے بعد اگر مرحوم کے ذمہ کوئی قرض ہو تو اسے ترکہ میں سے ادا کیا جائے،پھر اس کے بعد مرحوم نے اپنے پوتے کے لیے مذکورہ جائیداد میں سے جو ایک تہائی کی وصیت کی ہےاسے پورا کیاجائے،پھر اس کے بعدباقی ماندہ تمام ترکہ منقولہ وغیر منقولہ کو مرحوم کے تمام ورثاء کے درمیان ان کے شرعی حصوں کے مطابق تقسیم کردیا جائے۔فتاوی ہندیہ میں ہے:"ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية."(كتاب الوصايا، الباب الاول، ج:6، ص:90، ط:رشيديه)فقط والله اعلم

عنوان: وارثوں کے لیے وصیت کا حکم
سوال: ایک جائیداد ہے،  اس کے نو  وارث ہیں،  دو بیٹے اور  سات بیٹیاں ۔ ان  کے ماں باپ نے وصیت کی تھی کہ ایک پورشن کا کرایہ لڑکیوں کو دیا جائے گا جب تک وہ حیات ہوں،فوت ہونے کے بعد ان کی اولاد کوئی حق نہیں ہوگا ۔ماں اور باپ کی وصیت  کے متعلق شریعت کیا کہتی ہے؟
جواب: واضح رہے کہ وارثوں کے حق میں وصیت  پراگر تمام ورثاء عمل کرنا چاہیں  اور وہ عاقل بالغ ہوں تو سب کی رضامندی سے اس وصیت پر عمل ہوسکتا ہے، اگر کچھ ورثاء عاقل بالغ ہوں اور وہ وصیت نافذ کرنے پر راضی ہوں تو ان کے حصے میں وصیت نافذ کی جائے گی، جو راضی نہ ہوں یا نابالغ ہوں ان کے حق میں وصیت نافذ نہیں  کی جائے گی؛  لہذا صورتِ مسئولہ میں والدین نے جو  یہ وصیت کی ہے کہ" ایک پورشن کا کرایہ  بیٹیوں کی حیات میں بیٹیوں کو ملتا رہے "  اس پر عمل ورثاء کی رضامندی پر موقوف ہے ،اگر  ورثاء اس پر عمل پر رضامند نہ ہوں  تو مکمل جائیداد شرعی حصوں کے مطابق ورثاء میں تقسیم ہوگی، البتہ اگر تمام بھائی بہن والدین کی وصیت ہر عمل کرنا چاہتے ہیں تو کر سکتے  ہیں ۔ الفتاوى الهندية میں ہے:«و لاتجوز الوصية للوارث عندنا إلا أن يجيزها الورثة»(کتاب الوصایا، باب اول ج نمبر ۶ ص نمبر ۹۰۔دار الفکر)فقط واللہ اعلم

عنوان: وارث کے حق میں وصیت دیگر ورثاء کی اجازت سے نافذ ہوتی ہے
سوال: عبداللہ نے مرنے سے پہلے اپنے مکمل ہوش و حواس میں اپنی اہلیہ سے کہا کہ ہمارے مرنے کے بعد ہمارا یہ گھر فلاں بیٹے کا ہوگا ،جبکہ عبداللہ کی دو لڑکیاں بھی ہیں، کیاعبداللہ کے انتقال کے بعد یہ گھر صرف اس کے ایک بیٹے کا ہوگا یا دونوں بیٹیاں بھی اس کی حق دار ہوں گی؟
جواب: واضح رہے کہ وارث کے حق میں وصیت شرعاً معتبر اور نافذ العمل نہیں ہوتی، اس لیے کہ شریعت مطہرہ نے  ہر وارث  کا شرعی حصہ متعین کردیا ہے االبتہ اگر مرحوم کے تمام ورثاءبشرطیکہ وہ عاقل و بالغ ہوں اور وہ  اس وصیت پر عمل کرنے پر راضی ہوں تو اس صورت میں یہ وصیت  نافذ العمل ہوتی ہے،اوراگر راضی نہ ہوں تو ایسی وصیت کالعدم قرار پاتی ہے اور ہر وارث اپنے اپنے شرعی حصہ کے بقدر میراث میں حق دار ہوتا ہے۔            لہذا صورت مسئولہ میں مرحوم عبداللہ نے اپنے بیٹے کے لیے جو وصیت کی ہے، اگر اس وصیت پر عمل کرنے پر تمام عاقل بالغ ورثاءبشمول دونوں بیٹیاں راضی ہوں تو اس وصیت پر عمل کرنا جائز ہوگا  اور اگر بعض راضی ہوں ،بعض راضی نہ ہوں تو جو راضی نہیں ہے اس کو اس کا پورا شرعی حصہ دیا جائے گا، اور جو راضی ہوں ان کے حصے میں وصیت معتبر ہو گی،اور اگرکوئی بھی  راضی نہ ہوں  تو یہ وصیت  شرعاً غیر معتبر ہےاور ایسی صورت میں مرحوم کی تمام منقولہ و غیر منقولہ جائیداد شرعی میراث کے قانون کے اعتبار سے تقسیم ہوگی۔فتاوی شامی میں ہے:(ولا لوارثه وقاتله مباشرة)لا تسبيبا كما مر (إلا بإجازة ورثته) لقوله - عليه الصلاة والسلام - «لا وصية لوارث إلا أن يجيزها الورثة» يعني عند وجود وارث آخر(کتاب الوصایا، ص/656، ج/6، ط/سعید)فقط واللہ اعلم

عنوان: وارث کے حق میں وصیت کرنا اور قرض کی زکاۃ کا حکم
سوال: 1: کیا میں ایک تہائی کی وصیت اپنی بیوی کے لئے کر سکتا ہوں والدہ حیات ہیں ،بیوی، ایک بیٹی اور  دوبیٹے ہیں۔2 :دس سال پہلے میرے پاس مکان خریدنے کے لیے رقم تھی تو میری بیوی نے اپنا زیور فروخت کرکے مجھے دیاتھا جو میں اب اس کو واپس کرنا چاہتا ہوں کیا میری بیوی کو ان دس سالوں کی زکواة نکالنی ہوگی؟
جواب: 1۔   وارث کے  حق میں  کی جانے والی وصیت شرعا معتبر اور نافذ العمل  نہیں ہوتی البتہ اگرتمام عاقل بالغ  شرعی ورثاء  کسی وارث کے لیے کی جانے والے وصیت  پر عمل کرنے پر راضی ہوجائیں تو  اس وصیت پر عمل  کرنا جائز اور درست ہوتا ہے ۔لہٰذا مذکورہ تفصیل کی رو سے بیوی چونکہ سائل کی شرعی وارث ہے،اس لیے اس کے حق میں اگر ایک تہائی مال وصیت کر بھی دی تو وہ وصیت شرعا معتبر اور نافذ العمل نہیں ہوگی،البتہ اگر تمام عاقل بالغ  شرعی ورثاء مذکورہ وصیت پر عمل کرنے پر راضی ہوجائیں تو  اس وصیت پر عمل  کرنا جائز اور درست ہوگا ۔2۔سائل کی بیوی نے اگر مذکورہ رقم بطور قرض کے دی تھی تو بیوی پر دس سالوں کی زکاۃ ادا کرنا لازم ہوگا۔فتاوی شامی میں ہے:)ولا لوارثه وقاتله مباشرة)  لا تسبيبا كما مر (إلا بإجازة ورثته) لقوله - عليه الصلاة والسلام - لا وصية لوارث إلا أن يجيزها الورثة يعني عند وجود وارث آخر(کتاب الوصایا/6/ 655/ط:سعید)فتاوی شامی میں ہے:"(و) اعلم أن الديون عند الإمام ثلاثة: قوي، ومتوسط، وضعيف؛ (فتجب) زكاتها إذا تم نصابا وحال الحول، لكن لا فورا بل (عند قبض أربعين درهما من الدين) القوي كقرض (وبدل مال تجارة) فكلما قبض أربعين درهما يلزمه درهم(قوله: عند قبض أربعين درهما) قال في المحيط؛ لأن الزكاة لا تجب في الكسور من النصاب الثاني عنده ما لم يبلغ أربعين للحرج فكذلك لا يجب الأداء ما لم يبلغ أربعين للحرج.وذكر في المنتقى: رجل له ثلثمائة درهم دين حال عليها ثلاثة أحوال فقبض مائتين، فعند أبي حنيفة يزكي للسنة الأولى خمسة وللثانية والثالثة أربعة أربعة من مائة وستين، ولا شيء عليه في الفضل؛ لأنه دون الأربعين. اهـ (کتاب الزکاۃ،باب زکاۃ المال،2/ 305،ط:سعید)فقط واللہ اعلم

عنوان: وصیت کل ترکہ کے ایک تہائی میں نافذ ہوتی ہے
سوال: ایک شخص کا انتقال ہوا ، مرحوم نے تقریباً آٹھ سال نمازیں نہیں پڑھی ہیں ، مرحوم نے اپنے بیٹوں کو وصیت کی ہے کہ میری جو زمین ہے،  اس کو فروخت کرکے جو رقم اس سے حاصل ہو ، اس کو میری قضا نمازوں کے   فدیہ میں  دے دینا۔سوال یہ ہے کہ :1۔ مرحوم کے بیٹوں پر مذکورہ زمین کو فوراً فروخت کرکے اس کی رقم فدیہ میں دینا لازم ہے یا تاخیر کرسکتے ہیں ؟2۔فدیہ چونکہ زیادہ ہے ، اس کی ادائیگی فی الفور لازم ہے یا تاخیر کی جاسکتی ہے ؟
جواب: صورتِ مسئولہ میں مرحوم نے اپنے بیٹوں کو اپنی قضا شدہ نمازوں کے متعلق جو وصیت کی ہے ، وہ مرحوم کے کل ترکہ کے ایک تہائی میں نافذ ہوگی یعنی ورثاء پر  مرحوم کے ترکہ   میں سے  ایک تہائی کے بقدر مال فدیہ میں دینا لازم ہے ، اس سے زیادہ دینا لازم نہیں ہے ، نیز اس کے لیے  زمین کو فروخت کرنا بھی  لازم نہیں ہے ، بلکہ مارکیٹ ویلیو کے حساب سے  اس کی مالیت لگوا کر اس کی قیمت کو دیگر ترکہ کے ساتھ شامل کرکے کل مال کا   ایک تہائی  حصہ فدیہ میں دینا لازم ہے ، اس سے زیادہ دینا لازم نہیں ہے ، البتہ اگر کوئی وارث اپنی طرف سے دینا چاہے تو وہ اس کی طرف سے مرحوم پر احسان ہوگا ۔لہذا جس زمین کے بارے میں وصیت کی ہے ، اگر وہ کل ترکہ کا ایک تہائی یا اس سے کم ہے تو مرحوم کی وصیت کے مطابق عمل کرنا ضروری ہے ۔اگر مرحوم کے ترکہ میں اتنی نقد رقم نہ ہو  جو اس زمین کی مالیت کے برابر ہو تو   جس قدر جلدی ہوسكے ، مرحوم كي وصيت پر عمل كرتے ہوئے مرحوم كے تركہ كی  تقسيم سے پہلے تركہ كے ايك تہائی سے فدیہ   ادا کردیا جائے ، تاكه ورثاء اپنے ذمہ  سے عہدہ   بر آ ہو جائيں  اور مرحوم آخرت کے مواخذہ سے محفوظ رہے۔فتاوی شامی میں ہے:"(ولو مات وعليه صلوات فائتة وأوصى بالكفارة يعطى لكل صلاة نصف صاع من بر) كالفطرة(وكذا حكم الوتر) والصوم، وإنما يعطي (من ثلث ماله)۔"(باب قضاء الفوائت : 2 /73 ، ط : سعید)فتاوی ہندیہ میں ہے:"إذا مات الرجل وعليه صلوات فائتة فأوصى بأن تعطى كفارة صلواته يعطى لكل صلاة نصف صاع من بر وللوتر نصف صاع ولصوم يوم نصف صاع من ثلث مالهو في فتاوى الحجة وإن لم يوص لورثته وتبرع بعض الورثة يجوز ويدفع عن كل صلاة نصف صاع حنطة منوين، ولو دفع جملة إلى فقير واحد، جاز۔"(الباب الحادي عشر في قضاء الفوائت : 1 / 125 ، ط : دار الفكر)فقط و اللہ اعلم

عنوان: میرے مرنے کے بعد میری جائیداد کو وقف کردینا کہنے کا حکم
سوال: میری تیس سال سے ایک خواجہ سرا سے دعا سلام تھی ،اس کے گرو نے اپنی زندگی میں اپنی دو جائیدادیں اپنے چیلے کو مکمل قبضہ و تصرف کے ساتھ بطور گفٹ  دی تھیں ،جس کا نام   ...   تھا،اس کے بعد اس گرو  کا انتقال ہو گیا، مذکورہ خواجہ سرا نے اس زمین کے کاغذات میرے پاس رکھوائے اور ہر ملاقات پر یہ کہتا تھا کہ میں نے اپنے والدین کی پراپرٹی(جو اس کو اپنے والدین سے بطور حصہ  میراث ملی تھی ) اپنے بہن بھائیوں کو دے دی ہے۔(وضاحت:اس نے اپنے بہن بھائیوں کو کہا تھا کہ میرا حصہ تم آپس میں بانٹ لو مجھے کچھ نہیں چاہیے ،اور  انہوں نے بانٹ لیا اور اس کو نہیں دیا ،اس کے علاوہ کوئی معاہدہ نہیں ہو اتھا )اس لیے ان کا میری مذکورہ جائیدادوں میں کوئی حق نہیں ہے،اور نہ ہی میری کمیونٹی (خواجہ سراؤں )کا کوئی حق ہے،میں آپ کو وصیت کرتا ہوں کہ میرے انتقال کے بعد آپ میری دو جائیدادیں  مدرسہ یا مسجد کو دے دیں ،یہ میری آپ کو وصیت ہے ،اگر آپ نے ایسا نہیں کیا تو روزِ  محشر کو آپ کا گریبان پکڑوں گا۔اب مذکورہ خواجہ سرا کا  گزشتہ کل انتقال ہو گیا ،مرحوم کے تمام ورثاء اور کمیونٹی (خواجہ سرا )،سب جمع ہیں  اور اس کی جائیداد کے متعلق استفسار کر رہے ہیں ،مرحوم نے اپنے علاقہ والوں کو بھی اس سے آگاہ کیا تھا کہ میرے جائیداد کے کاغذات میرے وکیل کے پاس بطور امانت ہیں اور وہ میری جائیداد کو میری وصیت کے مطابق مسجد اور مدرسہ کو دیں گے ،اس مسئلہ کا شرعی حل آپ بتائیں کہ میں کیا کروں ؟
جواب:
1)صورتِ  مسئولہ میں  مذکورہ خواجہ سرا کا جملہ کہ "میں آپ کو وصیت کرتا ہوں کہ میرے انتقال کے بعد آپ میری دو جائیدادیں  مدرسہ یا مسجد کو دے دیں "وصیت ہے ،اور وصیت کا ضابطہ یہ ہے کہ کل مال کے ایک تہائی تک نافذ ہوتی ہے،اس سے زائد پر وصیت نافذ نہیں ہوتی ہے ،الا یہ کہ تمام ورثاء عاقل بالغ  وصیت کے مطابق عمل کرنے پر راضی ہوں ،لہذا  اگر مذکورہ دو جائیدادیں مرحوم کے کل مال کے ایک تہائی حصہ کے برابر یا  اس سے کم ہیں  تو دونوں جائیدادوں کو وصیت کے مطابق مسجد و مدرسہ کے لیے وقف کرنا  وصی (سائلہ) پر لازم ہے ،اور اگر  ایک تہائی سے زائد ہیں تو ایک تہائی کے بقدر وقف کرنا ضروری ہوگا اور بقیہ ورثاء میں تقسیم ہوگا۔2)خواجہ سرا (کمیونٹی) چوں کہ مرحوم کے وارث نہیں ہیں ،اس لیے ان کا مرحوم کی جائیداد میں کوئی حق و حصہ نہیں ہے ،لہذا ان کا مطالبہ کرنا شرعًا درست نہیں ہے۔3)مرحوم کا اپنے بہن بھائیوں کو یہ کہنا کہ" میرا حصہ تم آپس میں بانٹ لو ،مجھے کچھ نہیں چاہیے" ،اور  پھر ان کا آپس میں بانٹ لینا  اور مرحوم  خواجہ سرا کو  کچھ نہیں دینا اس کا شرعاً کوئی اعتبار نہیں ہے ،بلکہ مرحوم کا حق   اپنے والدین کی جائیداد میں باقی رہا ہے  جو    اب اس کی وفات کے بعد اس کے ورثاء  میں شرعی اعتبار سے تقسیم ہو گا ۔الدر المختار میں ہے:"(هي تمليك مضاف إلى ما بعد الموت) عينا كان أو دينا. قلت: يعني بطريق التبرع ليخرج نحو الإقرار بالدين فإنه نافذ من كل المال كما سيجيء ولا ينافيه وجوبها لحقه تعالى فتأمله۔"(رد المحتار ،کتاب الوصایا،ج:6ص:648،ط:سعید)فتاوی شامی میں ہے:"امرأة وقفت منزلًا في مرضها ... و لا مال لها سوى المنزل جاز الوقف في الثلث و لم يجز في الثلثين، فيقسم الثلثان بين الورثة على قدر سهامهم."(کتاب الوقف ،ج:4،ص:345،ط:سعید)الدر المختار میں ہے:"و يستحق الإرث برحم و نكاح و ولاء."(رد المحتار،کتاب الفرائض،ج:6،ص:762،ط:سعید)فتاویٰ تاتارخانیہ میں ہے:"و في المنتقى: عن أبي يوسف رحمه الله في رجل أوصى إلى رجل وله أولاد كبار وكلهم حضور وليس على الميت دين ولم يوص بوصية أنه يجوز بيع الوصي في كل شيئ ما خلا العقار ... و إذا لم يكن على الميت دين و لكن الميت أوصى بوصايا فإن كانت الوصية في الثلث أو فيما دون الثلث أنفذها و إن كانت أكثر من ذلك أنفذ بمقدار الثلث وما بقي فهو للورثة."(كتاب الوصايا، الفصل الحادي والثلاثون في الإيصاء، ج:20،ص: 62، ط:زکريا)فتاوی عالمگیری میں ہے:"وسئل أبو بكر الإسكاف - رحمه الله تعالى - عن امرأة أوصت أن يباع ضياعها ويصرف ثلث ثمنها على الفقراء ثم إنها ماتت وخلفت ورثة كبارا فأراد الوصي بيع جميع الضيعة وأبى الورثة إلا مقدار الوصية قال: إن كان الثلث يشترى بالوكس ويدخل على الورثة وعلى أهل الوصية الضرر فللوصي أن يبيع الكل وإلا فلا يبيع إلا بمقدار الوصية."(کتاب الوصایا،الباب التاسع فی الوصی وما یملکہ،ج:6،ص:147،ط:رشیدیہ)فقط واللہ اعلم

Reference: Arabic reference : Book 22, Hadith 3114: حوالہ

عنوان: وصیت کر کے اس سے رجوع کرنا
سوال: میرے خالو  کا کام ماہی گیری کا تھا، اُن کا انتقال ہو گیا ہے، اُن کی کچھ کشتیاں ہیں، وفات کے بعد ان کے بھائی بہن یہ دعویٰ کر رہے ہیں کہ ان کشتیوں میں ہم بھی حصہ دار ہیں، یاد رہے کہ یہ کشتیاں میرے خالو کی ذاتی ہیں، اپنی محنت سے کما کر حاصل کی ہیں، والد کی وراثت میں نہیں آئیں۔سن 2012 میں جب میرے خالو کا بائی پاس آپریشن ہوا تھا تو انہوں نے وصیت کی تھی کہ  اگر مجھے کچھ ہو جائے تو میرے بہن بھائیوں کو کچھ دے دینا، لیکن آپریشن کے کچھ عرصہ بعد اپنی اس  وصیت  سے  رجوع کر لیا تھا، اور اس رجوع پر گواہ بھی موجود ہیں۔پوچھنا یہ ہے کہ کیا میرے خالو کے ترکہ (کشتیوں) میں اُن کے بھائی بہن حصہ دار ہوں گے یا نہیں؟ میرے  خالو کے ورثاء میں بیوہ، دو بیٹے اور تین بیٹیاں ہیں۔
جواب: اگر کوئی شخص اپنی زندگی میں  اپنی  وصیت سے رجوع کرنا چاہتا ہے تو اُس کا ایسا کرنا درست ہے،   اور موصی (وصیت کرنے والے) کے انتقال کی صورت میں موصیٰ لہ (    جس کے لیے وصیت کی گئی تھی   )  اس کا سابقہ وصیت کی بنیاد پرمرحوم کے ترکہ میں کسی قسم کا مطالبہ  کرنا درست نہیں ہوتا۔لہذا صورتِ مسئولہ میں  اگر سائل کے خالو نے سن 2012 میں اپنے بھائی بہنوں کے لیے وصیت کی تھی پھر کچھ عرصہ بعد اپنے ہوش وحواس میں  اپنی اس وصیت سے رجوع کر لیا تھا اور اس رجوع پر گواہ بھی موجود ہیں تو وہ رجوع درست ہو گیا تھا، اب سابقہ وصیت کی بنیاد پر  مرحوم کے ترکہ میں اس کے بھائی بہنوں کا کوئی حصہ نہیں۔باقی مرحوم کی جائیداد کی تقسیم کا طریقہ یہ ہے کہ اولاً مرحوم کے ترکہ میں سے مرحوم کی تجہیز و تکفین کے اخراجات ادا کیے جائیں، پھر  اگر مرحوم کے ذمہ کوئی قرضہ ہو تو اس کو ادا کیا جائے، پھر اگر مرحوم نے مذکورہ وصیت کے علاوہ  کوئی اور  جائز وصیت کی ہو تو اس کو  بقیہ ترکے کے ایک تہائی  حصے میں سے نافذ کیا جائے، اس کے بعد مرحوم کے کل ترکہ کو  8 حصوں میں تقسیم کر کے مرحوم کی بیوہ کو ایک حصہ، ہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم یہ ہے:میت: 8بیوہبیٹابیٹابیٹیبیٹیبیٹی122111یعنی فیصد کے حساب سے 12.5 فیصد مرحوم کی بیوہ کو، 25 فیصد ہر ایک بیٹے کو اور 12.5 فیصد ہر ایک بیٹی کو ملے گا۔فتاوی شامی میں ہے:"(وله) أي للموصى (الرجوع عنها بقول صريح)(قوله: و له الرجوع عنها)؛ لأن تمامها بموت الموصي، و لأن القبول يتوقف على الموت و الإيجاب المفرد يجوز إبطاله في المعاوضات كالبيع، ففي التبرع أولى عناية."(کتاب الوصایا، 6/658/ سعید)فقط واللہ اعلم

عنوان: زندگی میں وصیت کرنا
سوال: میں غیر شادی شدہ ہوں، بیوی بچے نہیں ہیں، والدین بھی فوت ہو گئے ہیں، ایک جگہ ٹیچر تھا، ریٹائرمنٹ کے بعد کچھ رقم ملی، اور میراکچھ بینک بیلنس بھی ہے ۔ میرے بھائی بہنیں ہیں، مگر وہ میرا پوچھتے نہیں ہیں، بیمار ہوتا ہوں تو بھی خیال نہیں رکھتے، کسی چیز کا نہیں پوچھتے، تو کیا ایسی صورت میں بھی میرے مرنے کے بعد میری جائیداد میں یہی بہن بھائی حق دار ہوں گے؟ جب کہ یہ خود صاحبِ حیثیت ہیں۔کیا یہ شرعاً ممکن ہو گا کہ میں زندگی میں اپنی جائیداد کسی کارِ خیر میں وصیت کر دوں؟
جواب: صورتِ مسئولہ میں اگر سائل کی یہ چاہت ہو کہ وہ اپنی جائے داد میں سےایک  مخصوص حصہ   کسی کارِ خیر میں خرچ کرنے کی وصیت کر دے؛ تا کہ اُس کے انتقال کے بعد   اُس کے لیے صدقہ جاریہ بن سکے تو ایسا کرنا سائل کے لیے جائز ہے اور وہ وصیت کر سکتا ہے لیکن یاد رہے کہ سائل کو وصیت کا اختیار ایک تہائی مال میں ہو گا یعنی کُل مال کے ایک تہائی حصے کی وصیت کی جا سکتی ہے، اگر ایک تہائی سے زائد مال میں وصیت کی گئی تو وہ وصیت تمام ورثاء کی اجازت پر موقوف ہو گی، اگر انہوں نے اجازت دی تو نافذ ہو گی ورنہ کالعدم ہو گی۔باقی جہاں تک سائل کے انتقال کے بعد اس کے  ورثاء سے متعلق سوال ہے تو سمجھنا چاہیے کہ اگر کسی شخص کی اولاد اور  والدین  نہ ہوں اور بہن بھائی موجود ہوں تو اُس کے ورثاء اُس کے بھائی بہن ہی ہوں گے، خواہ وہ زندگی میں اُس کا خیال رکھتے ہوں یا نہ رکھتے ہوں، چاہے وہ صاحبِ حیثیت ہوں یا نہ ہوں، بہر صورت بھائی بہن ہی وارث ٹھہریں گے۔یہ بات بھی یاد رہے کہ قصداً ورثاء کو اُن کے حصے سے محروم کرنے کے لیے زندگی میں اپنا سارا مال کسی دوسرے کو دے دینا بھی درست نہیں، حدیث شریف میں آتا ہے کہ جس شخص نے وارث کو میراث سے محروم کیا، اللہ تعالیٰ قیامت کے دن اس کو جنت سے محروم رکھے گا ، لہذا ورثاء کو اُن کو حق سے محروم نہیں کرنا چاہیے۔مشكاة المصابيح میں ہے:''وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه''۔ ( کتاب الفرائض، باب الوصایا، الفصل الثالث،2/ 926، ط:المكتب الإسلامي - بيروت)فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته)" (کتاب الوصایا، 6 / 656،  ط: سعید)فقط واللہ اعلم

عنوان: عاق نامہ کی شرعی حیثیت
سوال: میں نے دو شادیاں کی تھیں ،پہلی بیوی سے دو لڑکے اور ایک لڑکی ہے، بچی کی تو میں شادی کرچکا ہوں، اور ایک لڑکے  کی بھی شادی ہوچکی ہے،اور صاحب اولاد ہے، جب کہ آخری لڑکا  28سال کا ہے، اور اس کی بھی شادی  ہونے والی ہے ،یہ لڑکے مجھ سے اپنا حصہ مانگتے  ہیں، جب کہ  اس وقت میر ی نہ کوئی جائداد ہے اور نہ کوئی نقدی   ہے، خود 56سال کی عمر میں کام کرکے دوسری بیوی بچوں کے لیے مشکل سے گھر چلارہا ہوں، جب کہ میں خود قرض دار  ہوں اور بھائی کے گھر میں کرایہ پر رہتا ہوں، آج تک ان بچوں نے نہ تو میری کوئی معاونت کی ہے، اور نہ میری دیکھ بال کرتے ہیں ،سوائے نافرمانی اور دھمکانے کیے،تو اس نافرمانی اور غیر مناسب معاملات  کی وجہ سے میں نے ان کوقانونی عاق نامہ جاری کردیا  ہے ۔پوچھنا یہ ہے کہ1۔کیا میرے اوپر ان کاکوئی حصہ لازم ہے؟2۔شریعت کی روشنی میں اس عاق نامہ کا کیا حکم ہے؟
جواب: 1۔واضح رہے کہ زندگی میں اپنے مال کا مالک آدمی خود ہوتا ہے ،اولاد وغیرہ  کا  اس کے مال میں کوئی حق و حصہ  نہیں ہوتا ،جس کا مطالبہ کیا جائے ؛لہذا صورت مسئولہ میں سائل کی اولاد کا سائل کے زندگی میں اس کے مال میں حصے کامطالبہ کرنادرست نہیں اور سائل پر کسی کو کچھ دینا لازم نہیں ۔2۔واضح رہے کہ عاق  کرنا ،یعنی اپنی اولاد  میں سے کسی کو  اپنی جائیداد  سے  محروم کرناجائز نہیں ہے اور نہ ہی شرعاً اس کی کوئی حیثیت ہے،  لہذااپنی اولا د میں سے کسی کو عاق کرنے سے وہ  ميراث سے محروم نہیں ہوگا،  بلکہ وہ بدستور اس  کے ورثاء  میں شامل  رہے گا اور والد کی موت کے بعد اس  کے ترکہ  میں اپنے شرعی حصہ کا حق دار ہوگا، البتہ اگر واقعۃً وہ والد  کا نافرمان ہو تو کبیرہ گناہ  کا  مرتکب  ہے، جس  پر  عنداللہ  اس کامواخذہ ہوگا، بشرط یہ کہ والد کی زندگی میں ہی معافی تلافی نہ کرلی گئی ہو۔البحرالرائق میں ہے:وأما بيان الوقت الذي يجري فيه الإرث فنقول هذا فصل اختلف المشايخ فيه قال مشايخ العراق الإرث يثبت في آخر جزء من أجزاء حياة المورث وقال مشايخ بلخ الإرث يثبت بعد موت المورث.( كتاب الفرائض، ج:9، ص:364، دارالكتب العلمية)تکملة رد المحتار  لمحمد علاء الدین   میں ہے: الإرث جبري لايسقط بالإسقاط ... الخ(کتاب الدعوی، باب التحالف، فصل في دفع الدعاوی ،ج:7،ص:505،ط:سعید)فقط واللہ اعلم

عنوان: والدہ کا بیٹیوں کے حق میں وصیت کرنے کاحکم،مناسخہ
سوال: میرا ایک عزیزہے، جس کی بیوی کا انتقال ہوگیاہے ، مرحومہ کے ورثاء میں  شوہر،دو بیٹیاں ،  ایک بھائی ، دوبہنیں  تھیں  ، مرحومہ کا کوئی  بیٹانہیں ہے ، والدین بھی زندہ نہ تھے، پھر بھائی کاانتقال ہوا ورثاء میں  بیوہ ا  یک بیٹا ، تین بیٹیاں  ہیں، پھر اس کے بعد بہن کا انتقال ہوگیا، ورثاء میں ،  شوہر دو بیٹے دو بیٹیاں ہیں ، پھر اس کے بعد دوسری بہن کاانتقال ہوا،ورثاء میں شوہر   دو بیٹے اور دوبیٹیاں ہیں ، پھردوسری بہن کے  شوہر کا انتقال ہوا ورثاء میں دوبیٹے دوبیٹیاںہیں ،  والدین زندہ نہیں تھے ۔مرحومہ   بیوی کی بیٹیوں کے بقول مرحومہ    اپنی زندگی میں  کہہ چکی ہے  کہ  میراجو کچھ ہے  وہ میرے بیٹیوں کا ہے   جبکہ مرحومہ نے زندگی میں  بیٹیوں کو کسی چیز پر قبضہ وتصرف نہیں دیاتھا۔
جواب: واضح رہے کہ ہر وارث کا حصہ شریعت نے مقرر کردیاہے لہذا وارث کے حق میں وصیت شرعا معتبراور نافذالعمل  نہیں  ہوتی ، الا یہ کہ  وارث  کے لیے کی گئی وصیت پر عمل کرنے پر تمام عاقل بالغ ورثاء راضی ہوں ۔صورت مسئولہ میں  مرحومہ نے جویہ کہاہے کہ میراجو کچھ مال ہے ، میری بیٹیوں کا ہے، چوں کہ یہ وصیت ہے اور وارث  کے لیے وصیت شرعامعتبرنہیں ، اس لیے مذکورہ وصیت مرحومہ کی بیٹیوں  کے حق میں نافذ نہ ہوگی، ہاں اگر مرحومہ  کی دیگر  تمام عاقل بالغ ورثاء  بیٹیوں کے حق میں کی گئی اس وصیت پر راضی ہوں تو اس وصیت پر عمل کرنا جائز ہوگا ، وگرنہ بیٹیاں صرف  اپنے شرعی حصہ کی حق دار ہوگی ۔فتاوی ہندیہ میں ہے:         ثم تصح الوصية لأجنبي من غير إجازة الورثة، كذا في التبيين ولا تجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية.وفیہ ایضا :ولا تجوز الوصية للوارث عندنا إلا أن يجيزها الورثة.                (کتاب الوصایا،ج:۶،ص:۹۰،ط:دار الفکر)صورتِ مسؤلہ میں مرحومہ  کے ترکے کی تقسیم  کا شرعی طریقہ یہ  ہے کہ سب سے پہلے   مرحومہ   کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر مرحومہ کے ذمہ کوئی قرض ہو تو اسے کل ترکہ  سے ادا کرنے کے بعداور اگر مرحومہ نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعدباقی  کل ترکہ منقولہ وغیر منقولہ کو5760حصوں میں تقسیم کرکے مرحومہ  کے شوہرکو0144حصے،اس کی  ہر ایک بیٹی کو 1920،1920حصے،مرحومہ کے فوت شدہ بھائی کی بیوہ کو 30 حصے، اس کے بیٹے کو 84 حصے،اس کی ہرایک بیٹی کو42،42  حصے، مرحومہ کی فوت شدہ بہن کے شوہرکو30حصے ، اس کے ہر ایک بیٹے کو 30،30حصے ، اس کی ہرایک بیٹی کو 15،15حصے،مرحومہ کی فوت شدہ دوسری بہن کےہرایک بیٹے کو40،40حصے، اس کی ہرایک بیٹی کو20،20حصے   ملیں گے۔صورت تقسیم یہ ہے :    میت:5760/960/48/12 مرحومہ بیوی شوہربیٹی بیٹی بھائیبہنبہن3441121616211240320320مرحوم2020144019201920 مرحومہ 120۔۔۔۔۔۔۔۔۔۔۔۔۔۔مرحومہ میت:20/40/8           بھائی مف1/2بیوہ بیٹابیٹی بیٹیبیٹی175147773084424242میت:6/24/4  بہن مف 5/20شوہر بیٹابیٹابیٹیبیٹی13666333030301515میت :1/6    شوہر،دوسری بہن مف20/120بیٹابیٹابیٹیبیٹی221140402020یعنی 100روپے میں سے مرحومہ کےشوہر  کو25روپے،   اس کی ہرایک بیٹی کو 33.333روپے، مرحومہ کےفوت شدہ بھائی کے بیوہ کو0.520 روپے، اس کے  بیٹے کو 1.458روپے، اس کی ہر ایک بیٹی کو 0.729روپے ، مرحومہ کی فوت شدہ بہن کے شوہر کو 0.520روپے، اس کے ہرایک بیٹے کو 0.520روپے، اس کی ہر ایک بیٹی کو 0.260روپےاور   مرحومہ    کی دوسری فوت شدہ بہن کے ہرایک بیٹے کو 0.694روپے ، اس کی ہرایک بیٹی کو 0.347روپے  ملیں گے ۔فقط واللہ اعلم

عنوان: کل مال میں وصیت کا حکم
سوال: ہمارے پڑوس میں ایک شخص   رہتا تھا  ، جسے ہم  بچپن   سے دیکھ رہے تھے ، ان سے  ملنے جلنے  بھی کوئی  نہیں آتا تھا ، غرض  ان کا  کوئی  رشتہ دار  وارث  بھی نہیں تھے ،  ان کے والد کا انتقال  20سال پہلے   ہو گیا تھا ، اور والدہ کا انتقا ل 4 سال پہلے ہوا  ، اس  پڑوسی  نے کچھ عرصہ  پہلے   ایک وصیت  لکھی  تھی ، جس  کی کاپی  سوال نامہ میں منسلک ہے کہ اگر  میری منہ بولی بہن  یا اس  کے  بیٹے  یا کسی  تیسرے  شخص  نے میری تجہیز و تکفین  پر خرچہ کیا  تو میرا یہ ملکیتی گھر  اس کا ہوگا  اور اسے ہر قسم کے تصرف  کا حق ہوگا ،اس کے انتقال کے بعد تمام  کاروائی  تجہیز وتکفین   میں نے کی  تو ان کی وصیت کے مطابق  مذکورہ گھر  میرا ہوگا ؟وضاحت :مذکورہ  شخص  کے انتقال کے وقت  ان کی میت  11 دن تک چھیپا کے پاس رکھی رہی  ، کوئی  پوچھنے نہیں آیا  ،تجہیز وتکفین  کے بعد ہم نے بھی  ہر ذرائع سے  اس کے رشتہ داروں   سے متعلق  معلومات  کی ،کچھ  پتہ  نہیں چلا  ۔
جواب: واضح رہے کہ    اگر  میت   بالغ  ہو  اور اس کا انتقال ہوجائے  اور اس کے قریب یا دور کا کوئی وارث نہ ہو ، تو  اس کے سارے  مال کا مستحق وہ ہوگا جس کے لیے  اس نے   وصیت  لکھی ہو  ، لہذا صورت مسئولہ میں سائل کا بیان  اگر  واقعۃصحیح اور درست   ہے،اور مرحوم کا کوئی قریبی یا دور کا  وارث حیات نہیں ہے  ،تو اس صورت میں مرحوم کی وصیت کے مطابق   سائل    اس مکان کا مستحق ہوگا ۔، لیکن اگر کوئی وارث قریب یا بعید کا حیات ہو تو پھر وصیت ایک تہائی ملکیت میں نافذ ہوگی ، باقی دو تہائی ملکیت ورثاء کو ملے گی۔فتاوی شامي ميں هے :والمستحقون للتركة عشرة أصناف مرتبة كما أفاده بقوله: (فيبدأ بذوي الفروض) أي السهام المقدرة وهم اثنا عشر من النسب:ثلاثة من الرجال، وسبعة من النساء، واثنان من التسبب وهما الزوجان (ثم بالعصبات) أل للجنس فيستوي فيه الواحد وجمعه للازدواج (النسبية) لانها أقوى (ثم بالمعتق) لو أنثى وهو العصبة السببية (ثم عصبته الذكور) لانه ليس للنساء من الولاء إلا ما اعتقن(ثم الرد) على ذوي الفروض النسبية بقدر حقوقهم (ثم ذوي الارحام ثم بعدهم مولى الموالاة) كما مر في كتاب الولاء، وله الباقي بعد فرض أحد الزوجين.ذكره السيد (ثم المقر له بنسب) على غيره(لم يثبت) فلو ثبت بأن صدقه المقر عليه أو أقر بمثل إقراره أوشهد رجل آخر ثبت نسبه حقيقة وزاحم الورثة وإن رجع المقر، وكذا لو صدقه المقر له قبل رجوعه، وتمامه في شروح السراجية سيما روح الشروح، وقد لخصته فيما علقته عليها (ثم) بعدهم (الموصى له بما زاد على الثلث) ولوبالكل، وإنما قدم عليه المقر له لانه نوع قرابة، بخلاف الموصى له (ثم) يوضع (في بيت المال) لا إرثا بل فيئا للمسلمين۔كتاب الفرائض ، ص: 762،761،ط:دار الكتب العلميةفقط والله اعلم

عنوان: ورثاء کے لیے وصیت کرنے کا حکم
سوال: ہمارے  والدین  کی  جائیداد  میں  کچھ  مسائل  چل رہے ہیں  جس کے لیے ہمیں آپ سے فتوی چاہیے کہ  اس  کی  تقسیم  شرعی  لحاظ  سے  ہوجائے،جب کہ کچھ لوگ چاہتے ہیں کہ وصیت کے مطابق ہو اور جو بہنوں  کی رقم مقرر  کی گئی ہے، انہیں وہی دی جائے گی ،اب آپ بتائیے کیا ٹھیک  رہے  گا؟والد  کی وصیت  کے مطابق   بیٹیوں کے لیے اس زمانے میں  جو رقم مقرر کی گئی ہے وہ ملنی چاہیے تھی،جو کہ کسی بھی صورت میں چاہے  وہ رقم ہو یا گھر یا زیور کی صورت میں ادا نہیں کی گئی،بہنوں کو اب تک کچھ ادا نہیں کیا گیا ہے،اور جو والدہ کے زیورات تھے اس کا بھی کچھ نہیں معلوم کہ کس کو کیا ملا؟اب چوں کہ بٹوارا کیا جارہا ہےتو اس میں ایک پیپر تیار کیا گیا ہے بھائیوں کی طرف سے (جس میں جائیداد کا بٹوارہ  وصیت کے مطابق کیا جارہا ہے،اور ہر فرد کو وصیت کے مطابق ہی اس کا حصہ دیا جائے گا) جس پر تمام بہن بھائیوں کے دستخط لیے گئے کہ وہ راضی ہیں اس پر،جب کہ میں نے دستخط ابھی نہیں کیے اور  میں اس تقسیم پر راضی بھی نہیں ہوں۔اور  والد کی پہلی بیوی کی اولاد کا نہیں معلوم کہ ان کو لکھی گئی رقم ادا کی گئی یا نہیں۔ مہربانی کرکے آپ بتا دیجیے کہ یہ جائیداد کس طرح تقسیم کی جائے شرعی لحاظ سے یا کس طرح؟ذیل میں بھائیوں کی جانب سے تیار کردہ ایگریمنٹ  کی شقوں کو مختصرًا ذکر کیا جاتا ہے:جائیداد کی تقسیم حسبِ  وصیت کی جائے گی اور ہر فرد کو وصیت کے مطابق حصہ دیاجائے گا۔جس  جس نے مکان  پر اضافی رقم لگائی ہے اس کو اس کی رقم علیحدہ سے دے دی جائے گی۔مکان کے کا غذات  اور وکیل وغیرہ کی فیس میں جو رقم خرچ ہوگی وہ تمام افراد پر تقسیم ہوگی جو ان کے حصوں سے کاٹ کر ادا کی جائے گی۔جو اپنے حصہ سے دست بردار ہورہا ہے وہ ایک حلف نام لکھ کر الگ سے دے گا۔جو شخص مکان کی فروخت کے لیے کوشش کرےگا اس کو اس کا علیحدہ سے حق الخدمت دیاجائے گا۔مارکیٹ میں جو زیادہ قیمت لگائے گا مکان اس کو فروخت کردیا جائے گا۔
جواب: ۱۔صورتِ  مسئولہ میں  سائلہ کے مرحوم والد کا یہ کہنا کہ (میں بخوشی اپنی مذکورہ جائیداد اور رقم کو تقسیم کر رہا ہوں جس کو میرے بچوں،بچیوں اور اہلیہ نے بخوشی بلا کسی جبر و اکراہ کے قبول کیا)اس کے بعد جائیداد اور رقم کو زندگی میں عملاًتقسیم نہیں کیا تو محض نام کردینے سے  شرعًا یہ ہبہ (گفٹ )مکمل نہیں ہوا،لہذا اگر تمام ورثاء عاقل ،بالغ ہوں اور وہ والد صاحب کی تقسیم پر راضی ہوں تو باہمی رضامندی سے والد صاحب کی تحریر کے مطابق بھی تقسیم کیا جاسکتا ہے ،لیکن اگر  ورثاء کو اس پر اعتراض ہو تو والد مرحوم کی جائیداد اور رقم کو تمام ورثاء میں ان کے شرعی حصوں کے تناسب سے تقسیم کرنا ضروری ہے۔۲۔اگر کسی وارث نے مرحوم کے انتقال کے بعد تمام ورثاء کی اجازت  سے تعمیرات پر کوئی رقم خرچ کی ہے تو جس قدر رقم اس نے تعمیرات پر خرچ کی ہے اسی قدر رقم ترکہ کی تقسیم سے پہلے اسے ادا کردی جائے،اس کے بعدباقی  ترکہ کی تقسیم کی جائے۔۳۔ترکہ کی تقسیم سے پہلے کسی وارث کا اپنے شرعی حصہ سے دست برادر ہونا شرعًا درست نہیں ،البتہ  اگر کوئی وارث  اپنا شرعی حصہ نہیں لینا چاہتا یا وہ  کسی دوسرے وارث کے حق میں  بلا عوض دست بردار ہونا چاہتا ہے   تو اس کی درج ذیل چار شرعی صورتیں ہیں:    میراث کی شرعی تقسیم اور ہر وارث کا شرعی حصہ متعین ہوجائے،اس کے بعد وہ      وارث کسی دوسرے وارث  کےحق میں اپنے شرعی حصہ سے دست بردار ہوجائے۔    شرعی تقسیم کے بعد اپنے شرعی حصے کے عوض کچھ رقم وغیرہ لے  لے اور اپنے حصہ میں  سے دست بردار ہوجائے۔    اگر وارث کسی دوسرے وارث   کے حق میں دست بردار ہونا چاہتا ہےتو اسے اپنا شرعی حصہ معمولی قیمت کے عوض  فروخت کردے۔   اپناشرعی حصہ اسے مارکیٹ قیمت کے اعتبار سے فروخت کرکے وہ قیمت اسے  معاف کردے۔             مذکورہ تفصیل کی رو سے صورتِ  مسئولہ میں درج  بالا صورتوں میں سے کسی بھی صورت پر عمل کیا جاسکتا ہے،باقی محض زبانی کلامی یا حلف نامہ لکھ کر دینے سے دست برداری شرعًا معتبر نہیں ہوگی۔الدر المختار وحاشیہ ابن عابدین میں ہے:’’بخلاف جعلته باسمك فإنه ليس بهبة.“(کتاب الہبۃ،ج۵،ص۶۸۹،ط:سعید)وفیہ ایضاً:"(ومن بنى أو غرس في أرض غيره بغير إذنه أمر بالقلع والرد) لو قيمة الساحة أكثر كما مر. (قوله بغير إذنه) فلو بإذنه فالبناء لرب الدار، ويرجع عليه بما أنفق جامع الفصولين من أحكام العمارة في ملك الغير."(کتاب الغصب،ج۶،ص۱۹۴،ط:سعید)تکملۃ رد المحتار علی الدر المختارمیں ہے:"الإرث جبري لَايسْقط بالإسقاط."(کتاب الدعوی،ج۷،ص۵۰۵،ط:سعید)فقط واللہ اعلم

عنوان: شوہر کا بیوی کے لیے وصیت کرنا
سوال: میری بہن جو کہ عدت میں ہیں اور میرے بہنوئی ایک رہائشی گھر چھوڑ کر گئے ہیں جو کہ اب میری بہن کی رہائش میں ہے اور  اس کے علاوہ ایک فلیٹ اور میری بہن کا سارا زیور بیچ کر حاصل ہونے والی رقم سے ایک ایسا گھر یا دوکان خریدنا چاہتے تھے جو ذریعہ معاش ہوسکے وہ رقم جو کہ 20  لاکھ کے قریب ہے محفوظ ہے، اور وہی میری بہن کا کل اثاثہ ہے، انہوں نے انتقال سے پہلے یہ زبانی وصیت بھی کی تھی کہ اس رقم کو میرے مرنے  کے بعد ذریعہ معاش بنانا،  اب کیا وہ رقم میری بہن استعمال میں لے سکتی ہیں، ان کے بچوں اور اپنی کفالت کے  لیے نیز اس پر قربانی واجب ہوتی ہے کہ نہیں ؟
جواب: آپ کے بہنوئی جو وصیت کی ہے یہ وصیت وارث کے لیے کی گئی ہے اور  وارث کے لیے کی گئی وصیت دیگر تمام بالغ ورثاء کی اجازت پر موقوف ہوتی ہے، اگر تمام بالغ ورثاء اس کی اجازت دے دیں تو وصیت نافذ ہو گی ورنہ باطل ہو گی، اگر ورثاء میں نابالغ بچے ہیں تو  ایسی صورت میں بچوں کے حصے میں  وصیت باطل ہی سمجھی جائے گی، اگر وصیت قابلِ نفاذ ہو اور تمام  بالغ ورثاء اجازت دے دیں تو  بیوی یہ رقم استعمال کر سکتی ہے، ورنہ تمام  ورثاء میں قانونِ وراثت کے مطابق تقسیم کرنا لازم ہو گا، یاد رہے کہ جو رقم بیوی کے زیور کو بیچ کر حاصل کی گئی ہے  (اگر بیوہ نے یہ زیور شوہر کو مالکانہ حقوق کے ساتھ نہیں دیے تھے تو) وہ رقم بیوی ہی کی ملکیت ہے، وہ ورثاء میں تقسیم نہیں ہو گی، اور  تقسیمِ وراثت سے قبل ہی بیوی اُس کو استعمال کرنے کا پورا حق رکھتی ہے۔اور اگر مرحوم کے ورثاء میں صرف بیوہ اور مرحوم کے بچے ہی ہیں تو بیوہ اس رقم  کو اپنی اور بچوں کی کفالت میں میراث کے حصص کے بقدر صرف کرسکتی ہے، ہاں اگر اولاد میں سے کوئی عاقل بالغ ہو اور اپنے حصے کا مطالبہ کرے تو وہ اسے ادا کرنا ضروری ہوگا۔باقی جو مکان آپ کے بہنوئی چھوڑ کر گئے ہیں اگر وہ مکان انہوں نے اپنی زندگی میں بیوی کو مالکانہ حقوق کے ساتھ دے دیا تھا جب کہ اُن کی رہائش اس وقت کسی دوسرے مکان میں تھی تو یہ گفٹ درست ہوا، یہ مکان آپ کی بہن کی ملکیت ہے اور یہ ترکہ میں شمار نہیں ہو گا، لیکن اگر اس مکان میں رہائش اختیار کیے ہوئے تھے اور اس مکان سے متعلق کوئی صراحت نہیں کی ہے کہ یہ مکان بیوی کو دیتا ہوں تو یہ مکان شوہر کا ترکہ شمار ہو گا اور تمام ورثاء میں تقسیم ہو گا، اسی طرح اگر اس مکان میں رہائش اختیار کیے ہوئے ہونے کی حالت میں بیوی کو گفٹ کیا تھا تو ایسی صورت میں بھی یہ مکان شوہر ہی کا ترکہ شمار ہو کر تمام ورثاء میں تقسیم ہو گا۔میراث کی جب تک تقسیم نہ ہو، وہ ورثاء کی ملکیت نہیں سمجھی جاتی، کیوں کہ میراث کا مال فقہی اصطلاح میں "دینِ ضعیف" ہے، اور دین ضعیف جب تک ملکیت میں نہ آجائے اس وقت تک آدمی اس کا مالک نہیں سمجھا جاتا؛ لہٰذا اگر عید الاضحٰی تک میراث تقسیم نہیں ہوئی تو ترکے کا مال ورثاء کی ملکیت نہیں ہوگا، اور نصاب میں شامل نہیں ہوگا، لہٰذا اس صورت میں اگر آپ کی بہن پہلے سے صاحبِ نصاب ہیں تو ان پر قربانی واجب ہوگی، نیز اگر انہوں نے مذکورہ زیور شوہر کو مالکانہ حقوق کے ساتھ نہیں دیا تھا تو زیور کی رقم چوں کہ سائل کی بہن کی ملکیت ہے، لہٰذا وہ بہر صورت ان کے نصاب میں شامل ہوگی، لہٰذا اگر یہ رقم اور اس کے علاوہ ضرورت سے زائد رقم یا سونا یا چاندی یا ضرورت و استعمال سے زائد کوئی بھی سامان موجود ہو، اور اس کی مالیت ساڑھے باون تولہ چاندی کی قیمت تک پہنچ جائے تو آپ کی بہن صاحبِ نصاب شمار ہوں گی۔اور اگر عید الاضحٰی سے پہلے میراث کی تقسیم ہوگئی تو ہر وارث کو ملنے والا حصہ اس کی ملکیت سمجھا جائے گا، لہٰذا اگر وہ پہلے سے صاحبِ نصاب ہو یا میراث کا حصہ شامل کرکے عید الاضحٰی کے دنوں میں صاحبِ نصاب بن جائے تو اس پر قربانی واجب ہوگی۔  فقط واللہ اعلم

عنوان: کیا میت کی وصیت کا کوئی وارث انکار کر سکتا ہے؟
سوال: کیا کوئی وارث جائز وصیت کا انکار کرسکتا ہے؟ اگر کیا تو کیا کیا جاۓ؟
جواب:
صورتِ  مسئولہ میں  اگر جائز وصیت سے مراد مرحوم کے مال سے متعلق جائز وصیت ہے،  یعنی  اپنے وارثین میں سے کسی کے حق میں وصیت نہ کی ہو  تو اسے اس  کے کل ترکہ کے ایک تہائی میں نافذ کرنا شرعًا ضروری ہوتا ہے،  کسی وارث کو وصیت نافذ کرنے میں رکاوٹ ڈالنے کا شرعًا حق نہیں، البتہ اگر کسی وارث کے حق میں وصیت کی ہو تو اس کے نفاذ کے  لیے دیگر تمام وارثوں کی رضامندی شرعًا ضروری ہوتی ہے، اس صورت میں اگر کوئی وارث راضی نہ ہو تو شرعًا اس میں کوئی ممانعت نہیں۔اور اگر جائز وصیت سے مراد کسی بھی جائز معاملے کی وصیت ہے، مثلًا اس نے یہ وصیت کی کہ میرا جنازہ فلاں شخص پڑھائے یا مجھے فلاں جگہ دفن کیا جائے، تو اس وصیت پر عمل لازم نہیں ہوتا، لہٰذا اگر کوئی وارث اس وصیت پر عمل قرینِ مصلحت نہ سمجھے اور اس سے منع کرے تو اس میں حرج نہیں ہے۔العقود الدرية في تنقيح الفتاوى الحامدية میں ہے:"(سئل) في مريض مرض الموت أوصى فيه بوصايا لوجوه بر معلومة تزيد على ثلث ماله ومات عن تركة وورثة كبار أجازوا الوصية المذكورة لدى بينة شرعية ويريدون بعد ذلك الرجوع عن الإجازة بدون وجه شرعي فهل ليس لهم ذلك؟(الجواب) : حيث أجازوا ذلك بعد موته ليس لهم الرجوع عن ذلك، والله تعالى أعلم قال في مبسوط السرخسي في باب الوصية للوارث لا وصية لوارث إلا أن يجيزها الورثة بعد موته لقوله عليه الصلاة والسلام: «لا وصية لوارث» إلا أن يجيزها الورثة بعد موته وهذا نص على أن الوصية للوارث إنما لم تجز لحق بقية الورثة لا لحق الشرع كالوصية بما زاد على الثلث للأجنبي لم تجز لحق الورثة لأن حقهم تعلق بثلثي المال في مرض موته بدليل أن لهم أن ينقضوا تصرفه شرعا في ثلثي ماله ونقض التصرف في ملك الغير يدل على تعلق الحق لهم به ولا تصح إجازتهم في حياة الموصي وتصح بعد موته وليس لهم أن يرجعوا بعد الإجازة وإن لم يقبض الموصى له وصيته لأن الوصية قبل موت الموصي غير لازمة لأنها تمليك مضاف إلى ما بعد الموت فبالإجازة لا تصير لازمة منبرمة فيجب أن تكون الإجازة بمثابتها غير لازمة يمكن للورثة الرجوع عنها كأصل العقد بخلاف ما بعد الموت لأنها صارت لازمة منبرمة وكذلك الإجازة الصادرة من الورثة تصير لازمة ولأن الإجازة قبل موت الموصي صدرت من غير المالك حقيقة وحقا لأن الورثة لايملكون التركة قبل موت المورث حقيقة وحقا بدليل أن المورث يملك التصرف فيه بيعا ووطئا واستمتاعا واستخداما واستغلالا، والإجازة الصادرة ممن ليس له حقيقة الملك ولا حق الملك لاتصح بخلاف ما بعد الموت وما يجوز بإجازة الوارث فالموصى له يملكه من جهة الموصي لا من جهة الوارث حتى يجبر الوارث على التسليم وعلى هذا لو أعتق المريض عبده ولا مال له غيره فأجازت الورثة عتقه بعد موته ينفذ العتق من جهة الميت حتى يكون الولاء له. اهـ.... الخ( كتاب الوصايا، ٢ / ٢٨٥ - ٢٨٦، ط: دار المعرفة)فقط واللہ اعلم

Reference: Riyad as-Salihin 1055 In-book reference : Book 8, Hadith 65: حوالہ

عنوان: والد مرحوم نے زندگی میں مسجد بنانے کا کہا تھا تو ورثاء کے لیے حکم
سوال: میرے والد صاحب نے اپنی زندگی میں مسجد بنانے کا کہا تھا، لیکن وہ نہیں بنا سکے، اب ان کے انتقال کے بعد ان کی وصیت پر عمل کرنا ہے؟
جواب: جواب سے پہلے وصیت کے متعلق دو مسائل ملاحظہ ہوں :1 : شرعی طور پر وصیت اسے کہتے ہیں جو مرحوم نے اپنی زندگی میں الفاظ کہے ہوں کہ میرے مرنے کے بعد فلاں کام کرنا۔ اگر اس طرح کے الفاظ مرحوم نے نہ کہے ہوں، بلکہ صرف ایک کام کرنے کی خواہش کی ہو اور وہ کام نہ کر سکا ہو تو اسے شرعاً وصیت نہیں کہا جائے گا۔2 : مرحوم  کی جائز وصیت پر (قرضوں کی ادائیگی کے بعد) اس کے ترکہ میں سے ایک تہائی حصے کے بقدر عمل کرنا لازم ہے، ایک تہائی حصے سے زیادہ میں اس کی وصیت پر عمل کرنا ورثاء پر لازم نہیں ہے۔وصیت، ترکے کے ایک تہائی سے زیادہ ہونے  کی صورت میں  اگر کوئی وارث خوشی سے اپنا حق چھوڑتے ہوئے مرحوم کی وصیت کو پورا کرنا چاہے تو وہ کر سکتا ہے۔صورتِ  مسئولہ میں اگر آپ کے والد نے شرعاً مسجد بنانے کی وصیت کی تھی  (یعنی یوں کہا تھا کہ میرے بعد میرے ترکے سے مسجد بنائی جائے) اور ان کے ترکہ کے ایک تہائی حصے سے مسجد بن سکتی ہے تو مرحوم کے تمام ورثاء کے ذمہ مسجد بنانا لازم ہے۔ اور اگر ایک تہائی حصے سے مسجد نہیں بن سکتی تو ایک تہائی حصے کے بقدر رقم مسجد بنانے میں لگانا لازم ہے۔ ایک تہائی سے زیادہ حصے میں لازم نہیں۔ اور اگر والد نے شرعاً وصیت نہیں کی تھی تو ورثاء کے ذمہ مسجد بنانا لازم نہیں ہے۔الدر المختار وحاشية ابن عابدين (رد المحتار) (6 / 648):"(هي تمليك مضاف إلى ما بعد الموت) عينًا كان أو دينًا."الدر المختار وحاشية ابن عابدين (رد المحتار) (2 / 294):"(وإن أوصى بها اعتبر من الثلث) إلا أن يجيز الورثة."فقط واللہ اعلم

عنوان: ترکہ میں وصیت کے احکام
سوال: کیا وراثت میں کوئی شخص وصیت کرسکتا ہے؟
جواب: وصیت کے مندرجہ ذیل احکام ہیں:1) ہر شخص کو اپنے مال کے  ایک ثلث  (تہائی) میں وارثوں کے علاوہ کے لیے جائز  وصیت کرنے کا اختیار ہے، اور ورثا پر اس وصیت کے مطابق عمل واجب ہے۔2)  البتہ اگر میت پر قرض ہو تو پہلے اس کی ادائیگی کی جائے گی، خواہ اس میں پورا ترکہ صرف ہوجائے، اس کی ادائیگی کے بعد اس وصیت پر عمل کیا جائے گا۔3)  ایک تہائی سے زیادہ کی وصیت میں تہائی میں عمل کرنا ضروری ہے اور باقی ورثاء کے درمیان تقسیم ہوگا، البتہ اگر ورثاء تہائی سے زیادہ میں بھی مرحوم کی وصیت کے مطابق  عمل کرنا چاہیں تو بالغ ورثاءکو اپنے اپنے حصے کے بقدر اختیار ہے۔4) ورثاء کے لیے وصیت کرنے کی صورت میں وہ وصیت  اصولًا غیر معتبر ہوگی  اور  مال ورثاء میں شرعی حصوں کے مطابق  ہی تقسیم ہوگا، البتہ اگر بالغ ورثاء راضی  ہوں کہ مرحوم کی وصیت پر مذکورہ وارث کے حق میں عمل کریں تو ان کو اختیار ہے۔ 5) ورثاء میں اگر نابالغ بھی ہوں اور وصیت ایک تہائی سے زائد ہو یا کسی وارث کے حق میں ہو، اور بالغ ورثاء اسے نافذ کرنے پر راضی ہوں تو ایک تہائی سے زائد وصیت صرف بالغ ورثاء کے حصے میں سے نافذ ہوگی، نابالغ ورثاء کو ان کا حصہ پورا دیا جائے گا۔  الفتاوى الهندية میں ہے:"ثم تصح الوصية لأجنبي من غير إجازة الورثة، كذا في التبيين. ولاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."(کتاب الوصایا ج نمبر ۶ ص نمبر ۹۰،دار الفکر)فقط واللہ اعلم

عنوان: وارث کے لیے وصیت کرنا
سوال: میری والدہ کا انتقال ہوا ہے، وارثین میں والد صاحب اور ہم چار بھائی ہیں، ہماری والدہ نے اپنی زندگی میں فرمایا تھا کہ جس بچے نے جو تحفہ میری زندگی میں مجھے ہدیہ کیا تھا، وہ میرے مرنے کے بعد واپس لے لے اور سب سے چھوٹے بھائی کو چین دے دے۔ ہم سارے بھائی اور بھابیاں متفق ہیں کہ والدہ نے اس کے لیے بولا تھا ،باقی جو چیزیں بچتی ہیں وہ بیچ کے کسی دینی مدرسے میں دے دیں،  اس سارے زیور کی ہم نے سنار سے قیمت الگ الگ  لگوائی ہے  اور اب ہم بھائی چاہتے ہیں کہ وہ چیزیں ہم خرید لیں، جس کو  جو خریدنی ہے وہ پیسے دے دے،  وہ پیسےدینی مدرسے میں دے دیے  جائیں۔ اس سارے معاملے میں دین اور شریعت کیا کہتی ہے ؟
جواب: واضح رہے کہ  اگر  وفات پانے والا شخص کسی وارث   کے حق میں وصیت  کرے  تو اس کا نفاذ دیگر ورثاء  کی رضامندی پر موقوف رہتا ہے، اگر وہ اجازت  دیں تو وصیت قابلِ عمل ٹھہرتی ہے، ورنہ کالعدم ہو جاتی ہے ،   لہذا صورتِ مسئولہ میں   اگر  تمام ورثا عاقل و بالغ ہوں اور  وہ سب اس بات پر راضی ہوں کہ سائل کی والدہ کی وصیت کے مطابق عمل کیا جائے تو اس کی اجازت ہے،  اس صورت میں ہروارث کو دیا ہوا ہدیہ  اور  سب سے چھوٹے بھائی کو چین ملے گی،  اور اگر  ورثا بھائی کو چین دینے کے بعد بقیہ تمام زیور کی قیمت لگا کر اسے کسی وارث پر بیچ دیں اور  اس کی قیمت دینی مدرسہ کو دینا چاہیں تواس کی بھی گنجائش ہے۔الفتاوى الهندية (90/6):"ثم تصح الوصية لأجنبي من غير إجازة الورثة، كذا في التبيين و لاتجوز بما زاد على الثلث إلا أن يجيزه الورثة بعد موته وهم كبار ولا معتبر بإجازتهم في حال حياته، كذا في الهداية ... ولا تجوز الوصية للوارث عندنا إلا أن يجيزها الورثة."فقط واللہ اعلم

عنوان: فقہی اصطلاح میں وصیت کردہ مال کا نام
سوال: جس مال کی وصیت کی جائے اسے کیا کہتے ہیں ؟
جواب: وصیت کردہ چیز کو فقہی اصطلاح میں " مُوصٰی بِہ"  کہتے ہیں، جیسے   وصیت کرنے والے کو "مُوصِی"  اور جس کے  لیے وصیت کی گئی ہے اسے "مُوصٰی لہ"  کہتے ہیں۔الموسوعة الفقهية  میں ہے:"الْمُوصَى بِهِ وَهُوَ مَا أَوْصَى بِهِ الْمُوصِي مِنْ مَالٍ أَوْ مَنْفَعَة." (الوصية، الركن الرابع:الموصى به، ج:43، ص:254، ط:امیر حمزه كتب خانه)فقط والله اعلم

عنوان: وصیت کا حکم
سوال: اگر والدہ نے وفات سے قبل کوئی وصیت کی ہو اور میں وہ پوری نہ کر سکوں پھر کیا حکم ہے؟
جواب: میت نے اگر اپنی زندگی میں کسی غیر وارث کے لیے جائز وصیت کی ہو تو  اس میت کے ترکہ (میں سے تجہیز و تکفین کے اخراجات اور قرض ہونے کی صورت میں قرض کی ادائیگی کے بعد، ترکہ) کے ایک تہائی حصے میں اس وصیت کو نافذ کرنا ضروری ہے، لہذا اگر آپ کی والدہ نے کوئی وصیت کی ہو تو اس کو پورا کرنا ضروری ہے، ورنہ گناہ ہو گا۔بہتر یہ ہے کہ  آپ والدہ کی وصیت ذکرکرکے دریافت کرلیں۔الموسوعة الفقهية الكويتية (11/ 216)ترتيب الحقوق المتعلقة بالتركة:21 - لا خلاف بين الفقهاء في أن الحقوق المتعلقة بالتركة ليست على مرتبة واحدة، وأن بعضها مقدم على بعض، فيقدم من حيث الجملة تجهيز الميت وتكفينه، ثم أداء الدين، ثم تنفيذ وصاياه، والباقي للورثة.فقط واللہ اعلم