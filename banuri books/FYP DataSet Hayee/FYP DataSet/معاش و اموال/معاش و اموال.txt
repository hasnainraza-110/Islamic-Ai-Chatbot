عنوان: چوری کا موبائل گفٹ ملا تو استعمال کرسکتے ہیں؟
سوال: زید کو کسی نے موبائل تحفہ میں دیا ہے، زید کا غالب گمان ہے کہ وہ چوری کا ہے، اب وہ اس کو استعمال کرسکتا ہے کہ نہیں؟
جواب: زیدتحقیق کرلے،اگر چوری کا فون ہے تو استعمال کرنا شرعا جائز نہیں ہے بلکہ جو فون کا اصل مالک ہے اس کو واپس کرنا شرعا ضروری ہے۔مجموع الفتاوی میں ہے:"فمن علمت ‌أنه ‌سرق مالا أو خانه في أمانته أو غصبه فأخذه من المغصوب قهرا بغير حق لم يجز لي أن آخذه منه؛ لا بطريق الهبة ولا بطريق المعاوضة ولا وفاء عن أجرة ولا ثمن مبيع ولا وفاء عن قرض فإن هذا عين مال ذلك المظلوم."(اصول فی التحریم والتحلیل،ج29،ص323،ط؛مجمع الملک فھد،السعودیہ)حاشیۃ الطحطاوی علی الدر المختار میں ہے:"إن علم أن العين التي يغلب علي الظن أنهم أخذوها من الغير بالظلم قائمة و باعوها في الأسواق فإنه لاينبغي شرائها منهم و إن تداولته الأيدي."( کتاب الحظر والاباحۃ،فصل فی البیع،ج4،ص192،ط؛دار المعرفۃ)فقط واللہ اعلم

عنوان: چوری کی بائک خریدنا
سوال: ۱) اگر کسی دوسرے آدمی کے پاس موٹر سائیکل ہو  لیکن  اس کے کاغذات اس سے گم ہوگئے ہوں تو کیا ایسی موٹر سائیکل خریدنا جائز ہے؟۲)  کسی نے موٹر سائیکل چوری کی ہو تو اس آدمی سے موٹر سائیکل خریدنا جائز ہےیا نہیں جبکہ اس کے ساتھ کاغذات نہ ہوں۔۳) ابتداء ہی سے کوئی موٹر سائیکل نان کسٹم ہو تو اس کو خریدنے کی اجازت ہے یا نہیں ؟۴) بغیر کاغذات کے موٹر سائیکل خرید کر کاغذات بنائے جائیں تو یہ جائز ہے؟وضاحت: کاغذات بنانے کا طریقہ یہ ہے کہ جس شخص کے پاس کاغذ ہو اور بائک نہ ہو اس سے کاغذ لے کر اس بائک کا انجن نمبر اس خریدی ہوئی بائک پر مکینک کے ذریعہ چسپاں کرکے دوسرا نمبر پلیٹ لگا لیا جائے۔ قانونی طریقہ سے بھی کاغذات کی نقل حاصل کرنا ممکن ہے لیکن اس سے بائک کی قیمت کم ہوجاتی ہے۔
جواب: ۱) ایسی موٹرسائکل خریدنا جائز ہے جس کے کاغذات مالک سے گم ہوگئے ہوں، شرعا اس میں کوئی ممانعت نہیں ہے۔۲) چوری کی موٹر سائیکل خریدنا جائز نہیں ہے۔۳) نان کسٹم موٹر سائیکل کی خریداری میں چونکہ قانونی چارہ جوئی کا اندیشہ ہے اور پکڑے جانے کی صورت میں عزت نفس مجروح ہونے کا اندیشہ ہے لہذا  نان کسٹم موٹر سائیکل خریدنے سے احتراز کرنا چاہیے۔۴) بغیر کاغذات والی موٹر سائیکل خرید کر قانونی طریقہ پر کاغذات بنوانا جائز ہے۔ سائل نے جو طریقہ بیان کیا ہے کہ ایک بائک کا انجن نمبر دوسری بائک پر چسپاں کیا جاتا ہے اور نمبر پلیٹ بھی دوسری بائک کا لگالیا جاتا ہے، یہ عمل دھوکہ  اور قانونی جرم ہونے کی وجہ سے شرعا ناجائز ہے ۔حاشیۃ الطحطاوی علی الدر المختار میں ہے:"ان علم ان العين التي يغلب علي الظن انهم اخذوها من الغير بالظلم قائمة و باعوها في الاسواق فانه لاينبغي شرائها منهم وان تداولته الايدي."( کتاب الحظر والاباحۃ،فصل فی البیع،ج۴،ص۱۹۲،ط؛دار المعرفۃ)فقط واللہ اعلم

عنوان: کسی   کمپنی سے چوری شدہ مال خریدنے اور آگے بیچنے کا حکم
سوال: میرا ایک دوست افریقا میں  کاروبار کرتا ہے، اس نے  مجھے پیسے  دیئے، کہ مجھے پاکستان سے ٹی شرٹ  خرید کر بھیجے، میں نے ایک آدمی  سے مال خریدا، مال خریدتے ہوئے میں نے اس سے یہ پوچھا، کہ آیا یہ کمپنی  کا وہ مال ہے ، جو کمپنی باہر بھیجتی ہے، تو انہوں کہا کہ یہ وہی مال ہے جو کمپنی باہر ممالک بھیجتی ہے، تو میں نے پوچھا کہ وہ مال آپ کے پاس کس طرح آیا، تو انہوں نے کہا،کہ میرے پاس چوری کے ذریعے پہنچا۔اب پوچھنا یہ ہے کہ  کمپنی سے چوری شدہ مال خریدنا کیسا ہے؟کیا ہم اس کو آگے بیچ سکتے ہیں ،جبکہ اس میں ہمیں  یہ بھی شک ہوتا ہے ، کہ یہ مال کمپنی کا نہیں ہوسکتا  اور اس شخص  نے جھوٹ بول کر کمپنی کی طرف منسوب کیا ہو  ؟
جواب:
واضح رہےکہ قرآن و حدیث میں پاکیزہ اور حلال رزق کمانے اور کھانے کی بہت زیادہ ترغیب دی گئی ہے جبکہ حرام اور مشتبہ چیزوں سے بچنے کا حکم دیا گیا ہے، حدیث شریف میں   جان بوجھ کر  چوری کا سامان خریدنے والے کو  چوری میں شریک ہونے والا بتایا گیا ہے، اس لئے جان بوجھ کرچوری کا سامان خریدنا ہر گز جائز نہیں ہے،نیز چوری کے  مال کا اصل مالک کے علاوہ کوئی دوسرا مالک نہیں بنتا،   خواہ وہ مال  کتنی ہی  ہاتھوں میں چلاجائے۔صورتِ مسئولہ میں جب سائل کویہ  معلوم ہے، کہ یہ مال چوری کا ہے، اور بیچنے والا خود بھی   اس بات کا اقرار کررہا ہے، تو سائل کے لیے  یہ مال خریدنا جائز نہیں ہے، نیز سائل کا  کہنا کہ ہمیں شک ہوتا ہے ،کہ یہ مال کمپنی کاہے بھی یانہیں ،تو محض اس شک کی وجہ سے سائل کے لیے اس مال کی خرید وفروخت جائز نہیں ، جبکہ بیچنے والا خود بھی کہہ رہا ہے کہ یہ مال چوری کا ہے، لہذا سائل کے لیے ایسا مال خریدنے   سے بچنا  لازم ہے۔تفسير البغوي میں ہے:"قوله تعالى:يَا أَيُّهَا الَّذِينَ آمَنُوا كُلُوا مِنْ طَيِّباتِ: حلالات ما رزقناكم.«121» أخبرنا عبد الواحد المليحي أخبرنا أبو محمد عبد الرحمن بن أبي شريح، أخبرنا أبو القاسم عبد الله بن محمد بن عبد العزيز البغوي، أخبرنا علي بن الجعد أخبرنا فضيل بن مرزوق عن عدي بن ثابت، عن أبي حازم عن أبي هريرة قال:قال رسول الله صلى الله عليه وسلم: «يا أيها الناس إن الله طيب [و] لا يقبل إلا الطيب، وإن الله أمر المؤمنين بما أمر به المرسلين فقال: يا أيها الرسل كلوا من الطيبات واعملوا صالحا [المؤمنون: 51] ، يا أيها الذين آمنوا كلوا من طيبات ما رزقناكم، ثم ذكر الرجل يطيل  السفر [أشعث أغبر] يمد يديه  إلى السماء: يا رب يا رب ومطعمه حرام ومشربه حرام وملبسه حرام وغذي بالحرام فأنى يستجاب لذلك»"(سورۃ البقرۃ، الآیة:172، ج:1، ص:200، ط:دار إحياء التراث العربي -بيروت)عمدة القاري میں ہے:"وقال الخطابي: كل شيء يشبه الحلال من وجه والحرام من وجه هو شبهة، والحلال اليقين: ما علم ملكه يقينا لنفسه، والحرام البين ما علم ملكه لغيره يقينا، والشبهة: ما لا يدري أهو له أو لغيره، فالورع اجتنابه."(باب تفسير المشبهات، ج:11، ص:166، ط:دار إحياء التراث العربي)المستدرك على الصحيحينمیں ہے:2284 - حدثنا محمد بن صالح بن هانئ وإبراهيم بن محمد بن حاتم الزاهد، قالا: حدثنا الحسن بن عبد الصمد بن عبد الله بن رزين السلمي، حدثنا يحيى بن يحيى، أخبرنا مسلم بن خالد الزنجي، عن مصعب بن محمد المدني، عن شرحبيل مولى الأنصار، عن أبي هريرة، عن النبي صلى الله عليه وسلم أنه قال: "من اشترى سرقة، وهو يعلم أنها سرقة، فقد شرك في عارها وإثمهاشرحبيل هذا: هو ابن سعد الأنصاري، قد روى عنه مالك بن أنس بعد أن كان يسيء الرأي فيه، والحديث صحيح، ولم يخرجاه."(کتاب البیوع، ج:3، ص:197، ط:دار الرسالة العالمية) الدر المختارمع رد المحتار میں ہے:‌الحرام ‌ينتقل، ‌فلو ‌دخل ‌بأمان وأخذ مال حربي بلا رضاه وأخرجه إلينا ملكه وصح بيعه، لكن لا يطيب له ولا للمشتري منه، بخلاف البيع الفاسد فإنه لا يطيب له لفساد عقده ويطيب للمشتري منه لصحة عقده. وفي حظر الأشباه: الحرمة تتعدد مع العلم بها إلا في حق الوارث، وقيده في الظهيرية بأن لا يعلم أرباب الأموال، وسنحققه ثمة.قال في الرد: وما نقل عن بعض الحنيفة من أن الحرام لا يتعدى ذمتين، سألت عنه الشهاب ابن الشلبي فقال: هو محمول على ما إذا لم يعلم بذلك."(كتاب البيوع، باب البیع الفاسد، مطلب: الحرمة تتعدد، ج:7، ص:306، ط:رشیدیه)فقط واللہ أعلم

Reference: Reference: Surah Al-Mu’minoon, Ayah 51 | : سورۃ المؤمنون، آیت نمبر 51 حوالہ

عنوان: میزان بینک میں جاب کا حکم
سوال: میزان بینک میں کام کرنا مناسب ہے ؟اور وہاں کی آمدنی یا سیلری حلا ل ہے ؟
جواب:
مروجہ تمام بینکوں کا مدار سودی نظام پر ہے اور وہ اپنے ملازمین کو تنخواہ بھی سود کے پیسوں سے دیتے ہیں؛  لہٰذا کسی بھی بینک میں( چاہے میزان ہو یا کوئی اور ہو) کسی بھی قسم کی نوکری کرنا جائز نہیں ہے اور اس سے حاصل ہونے والی تنخواہ بھی حرام ہوگی ۔حدیثِ مبارک  میں ہے:"عن جابر رضي الله عنه، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»."(صحیح مسلم ،باب لعن آکل الربا،ج:2،ص:1219،داراحیاء التراث العربی)"ترجمہ: حضرت جابر رضی اللہ عنہ سے روایت ہے کہ جناب رسول اللہ صلی اللہ علیہ و سلم نے سود لینے والے اور دینے والے اور لکھنے والے اور گواہی دینے والے پر لعنت کی ہے اور فرمایا: یہ سب لوگ اس میں برابر ہیں، یعنی اصل گناہ میں سب برابر ہیں اگرچہ مقدار اور کام میں مختلف ہیں۔"مرقاۃ المصابیح میں ہے:"عن جابر رضي الله عنه قال: «لعن رسول الله صلى الله عليه وسلم آكل الربا وموكله وكاتبه وشاهديه، وقال: (هم سواء)  (عن جابر قال: «لعن رسول الله صلى الله عليه وسلم آكل الربا» ) ، أي: آخذه وإن لم يأكل، وإنما خص بالأكل لأنه أعظم أنواع الانتفاع كما قال - تعالى: {إن الذين يأكلون أموال اليتامى ظلما} [النساء: 10](ومؤكله) : بهمزة ويبدل أي: معطيه لمن يأخذه، وإن لم يأكل منه نظرا إلى أن الأكل هو الأغلب أو الأعظم كما تقدم، قال الخطابي: سوى رسول الله صلى الله عليه وسلم بين آكل الربا وموكله، إذ كل لا يتوصل إلى أكله إلا بمعاونته ومشاركته إياه، فهما شريكان في الإثم كما كانا شريكين في الفعل، وإن كان أحدهما مغتبطا بفعله لم يستفضله من البيع، والآخر منهضما لما يلحقه من النقص، ولله عز وجل حدود فلا تتجاوز وقت الوجود من الربح والعدم وعند العسر واليسر، والضرورة لا تلحقه بوجه في أن يوكله الربا، لأنه قد يجد السبيل إلى أن يتوصل إلى حاجة بوجه من وجوه المعاملة والمبايعة ونحوها قال الطيبي رحمه الله: لعل هذا الاضطرار يلحق بموكل فينبغي أن يحترز عن صريح الربا فيثبت بوجه من وجوه المبايعة لقوله - تعالى:{وأحل الله البيع وحرم الربا} [البقرة: 275] لكن مع وجل وخوف شديد عسى الله أن يتجاوز عنه ولا كذلك الآكل (وكاتبه وشاهديه) : قال النووي: فيه تصريح بتحريم كتابة المترابيين والشهادة عليهما وبتحريم الإعانة على الباطل (وقال) ، أي: النبي صلى الله عليه وسلم (هم سواء) ، أي: في أصل الإثم، وإن كانوا مختلفين في قدره."(کتاب البیوع،باب الربا،ج:5،ص:1915،دارالفکر)مزید تفصیل کے لیے درج ذیل فتوی ملاحظہ کریں :میزان میں بینک میں ملازمت کرنافقط واللہ اعلم

Reference: Riyad as-Salihin 1615 In-book reference : Book 17, Hadith 105: حوالہ

Reference: Reference: Surah An-Nisa, Ayah 10 | : سورۃ النساء، آیت نمبر 10 حوالہ

عنوان: ہوپ اسٹیک سے منسلک  ہونے کا حکم
سوال: 1۔  ایک کمپنی ہے  ہوپ  اسٹیک  (Hope stake)  ان کا کہنا ہے کہ   آپ ہم سے چار ماہ کے لیے اشیاء خورد و نوش خرید لو،  تو ہم آپ کو پانچویں مہینہ کا راشن مفت میں دیں گے،  اور یہ ہماری طرف سے گفٹ ہو گا۔یہ صورت جائز ہے کہ نہیں ؟2۔ دوسری بات  یہ  ہے کہ آپ متعین  حد تک کی خریداری کریں گے، تو آپ اپنے توسط سے    دوسرے کسٹمرز بھی  ہمارے پاس لانے کے اہل ہوں گے،  پس آپ  کے توسط سے جتنے کسٹمرز  مذکورہ کمپنی  سے خریداری کرکے منسلک ہوں گے، تو ہم آپ کو متعین کمیشن   دیں گے، وہ   کمیشن پہلے سے طے کرتے ہیں، کہ ہم آپ کو اتنا دیں گے ، کیا کسٹمرز  بنانے پر کمیشن  لینا جائز  ہے ؟3۔ تیسری  بات یہ ہے کہ اگر ہمارے لائے کسٹمرز  اور بندوں کو بھی مذکورہ کمپنی کا کسٹمرز بناتے ہیں، تو کمپنی ان کا بھی کمیشن  ہمیں دے گی،  کیا ہمارے  لیے کسٹمرز در کسٹمرز  در کسٹمرز کا کمیشن لینا جائز ہوگا؟
جواب: 1۔کسی کمپنی کی جانب سے مشہوری یا  خریداروں  کی توجہ حاصل کرنے کے لیے  خاص مقدار میں کسی چیز کی خریداری پر ایک یا ایک سے زائد اشیاء  مفت دی جائے،  تو اس میں شرعاً  کوئی قباحت نہیں، مفت ملنی والی چیز کمپنی کی جانب سے شرعًا  تحفہ شمار ہوگی؛  لہذا صورتِ مسئولہ میں  چار ماہ تک اشیائے خورد و نوش کی خریداری  پر   پانچویں مہینے گفٹ کے طور پر  اشیائے خورد و نوش مذکورہ کمپنی کی جانب سے دی جائے اس کے علاوہ اور کوئی قابل قباحت چیزشامل نہیں تو کمپنی کا اس طرح    دینا تبرع و احسان ہوگا، جسے وصول کرنے کے بعد  استعمال میں لانا جائز ہوگا۔مجلة الأحكام العدليةمیں ہے:"(المادة ٢٥٤) للبائع أن يزيد مقدار المبيع بعد العقد فالمشتري إذا قبل في مجلس الزيادة كان له حق المطالبة بتلك الزيادة ولا تفيد ندامة البائع وأما إذا لم يقبل في مجلس الزيادة وقبل بعده فلا عبرة بقبوله مثلا لو اشترى عشرين بطيخة بعشرين قرشا ثم بعد العقد قال البائع أعطيتك خمسا أخرى أيضا فإن قبل المشتري هذه الزيادة في المجلس أخذ خمسا وعشرين بطيخة بعشرين قرشا وأما لو لم يقبل في ذلك المجلس بل قبل بعده فلا يجبر البائع على إعطاء تلك الزيادة."(الباب الرابع: في بيان المسائل المتعلقة في الثمن والمثمن بعد العقد، الفصل الثاني: في بيان التزييد والتنزيل في الثمن والمبيع بعد العقد، ص: ٥٢، ط: نور محمد، كارخانه تجارتِ كتب، آرام باغ، كراتشي)2۔ 3۔ سائل نے جو طریقہ ذکر کیا ہے، اسے نیٹ ورک مارکیٹنگ سے تعبیر کیا جاتا ہے،  جس میں اپنی مصنوعات  فروخت  کرنا اصل مقصد نہیں ہوتا، بلکہ ممبر سازی کے ذریعے  کمیشن در کمیشن کاروبار چلانا   مقصود ہوتا ہے جو  کہ جوئے کی ایک نئی شکل ہے۔   جس  کی تفصیل یہ  ہے کہ جیسے جوئے میں پیسے لگاکر  یہ امکان بھی ہوتا ہے کہ اسے کچھ نہ ملے اور یہ امکان بھی ہوتا ہے کہ اسے بہت  سارے  پیسے  مل جائیں، بالکل اسی  طرح نیٹ ورک مارکیٹنگ کے طرز پر کام کرنے والی کمپنیوں سے منسلک ہونے کے بعد کام کرنے میں یہ امکان بھی ہوتا ہے  کہ ممبر کو  انفرادی طور پر مطلوبہ ٹارگٹ تک نہ پہنچنے کی وجہ سے کچھ بھی نہ ملے،  اور یہ امکان بھی ہوتا ہے کہ اسے مقررہ  ٹارگٹ  انفرادی طور پر اور ٹیم کی شکل میں پورا کرنے  کی وجہ سے بہت کچھ مل جائے، جو کہ جوئے کی ہی شکل ہے،   نیز نیٹ ورک مارکیٹنگ میں دوسری قباحت  یہ ہے کہ نیٹ ورک مارکیٹنگ میں کمیشن کو مستقل تجارتی  حیثیت دی گئی ہے، جب کہ شریعت مطہرہ میں کمیشن  کو مستقل تجارتی حیثیت حاصل نہیں ہے، نیز شریعت مطہرہ نے کمیشن ایجنٹ  کی اجرت (کمیشن )  کو  اس  کے اپنے کام کے ساتھ  مشروط  کیا ہے، استحقاق  اجرت (کمیشن)  کو  کسی اور کی محنت کے ساتھ مشروط نہیں کیا ہے ،  جب کہ ملٹی لیول  مارکیٹنگ (نیٹ ورک مارکیٹنگ) کے طریقہ پر کام کرنے والی کمپنیوں میں ہر ممبر کی اجرت دوسرے  ما تحت ممبران کی محنت کے ساتھ مشروط ہوتی ہے ،  یعنی ہر ممبر اپنے ماتحت  ممبر  بنانے کا پابند ہوتا ہے،  اسی طرح ہر ذیلی ممبر  بھی اپنے ما تحت ممبر سازی کرتا ہے،   یوں ممبر در ممبر  بنے کی وجہ سے کی پیرامڈ (مخروطی )  شکل بن جاتی ہے،  اور ہر نو وارد ذیلی ممبر کی آمد پر کمیشن تناسب کے حساب سے سب سے پہلے ممبر تک تقسیم کیا جاتا ہے، جو کہ شرعاً جائز نہیں۔       لہذا صورتِ مسئولہ  میں ہوپ اسٹیک  نامی کمپنی سے وابستہ  ہونا جائز نہیں ہوگا۔رد المحتار علی الدر المختار میں ہے:"(قوله: لأنه يصير قمارًا) لأن ‌القمار من القمر الذي يزداد تارةً و ينقص أخرى، وسمي ‌القمار قمارًا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص، و لا كذلك إذا شرط من جانب واحد لأن الزيادة و النقصان لاتمكن فيهما بل في أحدهما تمكن الزيادة، وفي الآخر الانتقاص فقط فلاتكون مقامرة لأنها مفاعلة منه زيلعي."(كتاب الحظر والإباحة، فصل في البيع، ٦ / ٤٠٣، ط: دار الفكر)أحکام القرآن للجصاص  میں ہے:"ولا خلاف بين أهل العلم في تحريم القمار وأن المخاطرة من القمار، قال ابن عباس: إن المخاطرة قمار، وإن أهل الجاهلية كانوا يخاطرون على المال، والزوجة، وقد كان ذلك مباحاً إلى أن ورد تحريمه".     (باب تحریم المیسر، سورة البقرۃ، ١ / ٣٩٨، ط: دار الکتب العلمیة بیروت - لبنان)رد المحتار علی الدر المختار میں ہے:"مطلب في أجرة الدلال [تتمة]قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه ."(كتاب الإجارة، باب الإجارة الفاسدة، ٦ / ٦٣، ط: دار الفكر)وفیہ ایضا:" وأما أجرة السمسار والدلال فقال الشارح الزيلعي: إن كانت مشروطة في العقد تضم، وإلا فأكثرهم على عدم الضم في الأول، ولا تضم أجرة الدلال بالإجماع اهـ. وهو تسامح فإن أجرة الأول تضم في ظاهر الرواية والتفصيل المذكور قويلة، وفي الدلال قيل لا تضم والمرجع العرف كذا في فتح القدير اهـ."(كتاب البيوع، باب المرابحة و التولية، ٥ / ١٣٦، ط: دار الفكر)فقط واللہ اعلم

عنوان: کسی کو جعلی نوٹ دے دیا تو اب تلافی کی کیا صورت ہے؟
سوال: اگر کوئی کسی کو جعلی پیسے دیے دے،اور پھر اپنی غلطی کا احساس ہو جائے، تو اس کا کیا حکم ہے؟ اور پھر ان پیسوں کا دوسرے بندے کو پتہ نہ چلے، لیکن جس نے دیے ہیں، وہ اپنے گناہ کا ازالہ کیسے کرے؟
جواب: صورتِ مسئولہ میں اولا تو آپ اپنے اس دھوکہ دہی کے گناہ پر خوب دل سے توبہ واستغفار کریں،اور آئندہ نہ کرنے کا پختہ عزم کریں،پھر جس شخص  کو وہ جعلی نوٹ آپ نے دیا ہے،اسی نوٹ کی قمیت کے بقدر اصلی نوٹ اس کو اداکردیں۔فتاوی ہندیہ  میں ہے:"رد ‌العدليات من له بصارة على أنها زيف فليس له أن يدفع إلى من يأخذها مكان الجيدة لأنه تلبيس وغدر كذا في القنية۔"(الباب السابع والعشرون في القرض والدين، ج:5، ص:367، ط:دار الفكر)فتاوی شامی میں ہے:"والحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه".(مطلب فیمن ورث مالا حراما، ج:5، ص:99، ط: سعید)فقط واللہ اعلم

عنوان: دور حاضر میں حجامہ کی اجرت کا حکم
سوال: عرض یہ کہ حدیث کی رو سے دورِ اول میں حجامہ کی اجرت کو غیر افضل قرار دیا گیاتھا ،اس لیےکہ اس زمانےمیں  (حجامہ کی صورت یہ ہوتی تھی کہ )منہ سے خون چوسا جاتا تھا، نیز روزہ کے فاسد ہوجانے کی بات بھی حدیث میں آئی ہے ،لیکن دورِ حاضر میں مستقل اس کے آلات ہیں جس سے الائش ِخون کا کوئی اندیشہ نہیں، جو استعمال کے بعد پھینک دئیے جاتےہیں اور سستے بھی ہیں، تو پوچھنا یہ کہ غیر افضل کی علت اس دور میں بھی باقی ہے؟ کیا حجامہ کےلیے جو اشیاء ہم استعمال کرتے ہیں ،جیسے کپ ،ہاتھوں کے دستانے، ٹشو اور دوائیاں اس کے ساتھ اپنی ایک گھنٹے کی محنت کا معاوضہ لینا ہمارے لئے درست ہے؟ یا محنت کی اجرت کو چھوڑ کر فی کپ ایک رقم طے کرکے لیا جائے، تو اس میں کوئی گنجائش نکل سکتی ہے ؟ اور غیر افضل سے کیا مراد ہے ؟ کیا اس اجرت کے استعمال سے ہمارے اعمال یا آخرت پر کوئی اثر پڑے گا؟نیز اس اجرت کو ہم کس جگہ استعمال کرسکتے ہیں اور کس جگہ نہیں کرنا چاہئے؟
جواب:
واضح رہےکہ حجامہ کی اجرت کےبارےمیں مختلف احادیث وارد ہوئی ہیں ،کچھ سےاجرت لینےکی کراہت معلوم ہوتی ہےاورکچھ سےجواز ،علمائےکرام نےاس میں  تطبیق یوں دی ہےکہ اجرت کالیناجائزہےلیکن بہترنہیں اوربہترنہ  ہونےکی علت یہ بیان کی ہےکہ یہ پیشہ اختیارکرنااچھانہیں ،کیوں کہ  اس پیشےوالےکومعاشرےمیں اچھانہیں سمجھاجاتاتھا، اوراسی وجہ سےحجامہ   کی اجرت کوابتدائےاسلام میں ناپسند کیاگیاتھا،اس کےبعد اس کی اجرت کواستعمال میں لانےکی اجازت دےدی گئی تھی،جیسےکہ خودابوہریرہ رضی اللہ عنہ کی  روایت سے معلوم ہوتاہےکہ جب حضور علیہ السلام نے حجام کی کمائی کےبارےمیں فرمایا:کہ یہ بھی حرام میں سےہےتوانصارمیں سےایک آدمی نےآکرعرض کیا،میراایک حجام غلام ہےاور ایک اونٹ ہےجس سےمیں پانی نکالتاہوں،تو کیااس کی کمائی سےمیں اونٹ کوچارہ کھلاسکتاہوں؟آپ نےفرمایا:ہاں،پھرایک اور صحابی آئےاورکہاکہ میرےاہل وعیال ہیں اورمیراایک حجام غلام ہے،توکیامیں اس کی کمائی میں سے اپنےاہل وعیال کوکھلاسکتاہوں؟آپ نےفرمایا:ہاں،اسی طرح حضرت انس بن مالک رضی اللہ عنہ  سے مروی ہےکہ  ابوطیبہ نےحضورعلیہ السلام کوحجامہ لگایا،اورآپ علیہ السلام نے(اجرت کےطورپر)اسےایک صاع کھجوردیئے۔اگرحجامہ کی اجرت حلال نہ ہوتی توآپ علیہ السلام انہیں ہرگزاجرت نہ دیتے،تواس سےمعلوم ہوا کہ منع والی جوروایت تھی  وہ پہلےتھی،پھروہ منسوخ ہوگئی،لہٰذا سائل اب حجامہ کی اجرت لےسکتاہے،اوراس رقم کواپنےاستعمال میں لاسکتاہےاور اس سے اس کےاعمال پرکوئی اثرنہیں پڑےگا۔چناں چہ مؤطاامام مالک روایۃ امام محمد بن الحسن الشیبانی میں ہے:" أخبرنا مالك، حدثنا حميد الطويل، عن أنس بن مالك، قال: حجم أبو طيبة رسول الله صلى الله عليه وسلم، «فأعطاه صاعا من تمر، وأمر أهله أن يخففوا عنه من خراجه.قال محمد: وبهذا نأخذ، لا بأس أن يعطى الحجام أجرا على حجامته، وهو قول أبي حنيفة."(باب كسب الحجام،رقم الحديث:988، ص:342،ط:مكتبة العلميه)کشف الاسرارعن اصول فخرالاسلام البزدوی:"وذكر في المبسوط قال مكحول: ‌السنة ‌سنتان ‌سنة ‌أخذها ‌هدى ‌وتركها ‌لا ‌بأس ‌به ‌كالسنن ‌التي ‌لم ‌يواظب ‌عليها ‌رسول ‌الله صلى الله عليه وسلم. ‌وسنة ‌أخذها ‌هدى ‌وتركها ‌ضلالة ‌كالآذان ‌والإقامة ‌وصلاة ‌العيد."(اقسام العزيمة ،ج:2، ص:310،ط:دارالكتاب الاسلامي)کتاب الاصل للامام محمد:"محمد ‌عن ‌أبي يوسف عن ابن أبي ليلى عن عطاء بن أبي رباح ‌عن ‌أبي ‌هريرة قال: قال رسول الله صلى الله عليه وسلم: "من السحت عسب التيس ومهر البغي وكسب الحجام"، قال: فأتاه رجل من الأنصار، فقال: إن لي حجاماً وناضحاً، أفلا أعلف ناضحي من كسبه؟ قال: "نعم"، قال: ثم أتاه رجل آخر فقال: إن لي عيالاً وحجاماً، ‌أفأطعم ‌عيالي من كسبه؟ قال: "نعم."( كتاب الاجارات ،ج:3، ص:432، ط:دارابن حزم،بيروت)المبسوط للسرخسي :"نقول هذا النهي في كسب الحجام قد انتسخ بدليل ما ذكره في آخر حديث أبي هريرة رضي الله عنه قال: «فأتاه رجل من الأنصار وقال إن لي حجاما وناضحا أفأعلف ناضحي من كسبه؟ قال: نعم، وأتاه آخر فقال: إن لي عيالا وحجاما أفأطعم عيالي من كسبه؟ قال: نعم» فالرخصة بعد النهي دليل انتساخ الحرمة ودل عليه أيضا حديث ابن عباس رضي الله عنهما قال: «احتجم رسول الله صلى الله عليه وسلم وأعطى الحجام أجره» ولو كان حراما لم يعطه؛ لأنه كما لا يحل أكل الحرام لا يحل إيكاله."(كتاب الاجارات ،باب كل الرجل يستصنع الشي ، ج:15، ص:84، ط:دار المعرفة ،بيروت)بدائع الصنائع :"وتجوز الإجارة للحجامة وأخذ الأجرة عليها؛ لأن ‌الحجامة أمر مباح وما ورد من النهي عن ‌كسب الحجام في الحديث عن رسول الله صلى الله عليه وسلم أنه قال: "من السحت عسب التيس وكسب الحجام" فهو محمول على الكراهة لدناءة الفعل والدليل عليه ما روي "أن رسول الله صلى الله عليه وسلم لما قال ذلك أتاه رجل من الأنصار فقال: إن لي حجاما وناضحا فأعلف ناضحي من كسبه قال صلى الله عليه وسلم: نعم."(كتاب الاجاره، فصل في انواع شرائط الركن الاجارة،ج:4، ص:190،ط:دار الكتب العلمية)تبيين الحقائق :"قال رحمه الله (والحجام) أي جاز أخذ أجر الحجامة لما روي "أنه عليه الصلاة والسلام احتجم وأعطى أجرته" ولأنه جرى التعارف بين الناس من لدن رسول الله صلى الله عليه وسلم إلى يومنا هذا فانعقد إجماعا عمليا، وقالت الظاهرية لا يحل لما روي أنه عليه الصلاة والسلام "نهى عن عسب التيس وكسب الحجام وقفيز الطحان" قلنا هذا الحديث منسوخ بما روي أنه صلى الله عليه وسلم ؛قال له رجل إن لي عيالا وغلاما حجاما أفأطعم عيالي من كسبه قال نعم."(كتاب الاجارة، باب اجارة الفاسدة،ج:5، ص:124،ط:دار الكتاب الاسلامي)فقط والله  اعلم

Reference: Sunan Abi Dawud 3424 In-book reference : Book 24, Hadith 9 English translation : Book 23, Hadith 3417: حوالہ

عنوان: یتیم کے حرام مال کے استعمال کا حکم
سوال: قرآن میں اللہ تعالیٰ نے ارشاد فرمایا کہ یتیموں کے پاک مال کو اپنے ناقص اور گندے مال سے نہ بدلو۔ اب سوال یہ ہے کہ اگر ان کا مال حرام طریقے سے کمایا گیا ہو تو تب وہ ان کے لیے حلال ہے یا حرام؟
جواب: حرام طریقے سے کمایا گیا مال کسی کےلیے بھی شرعا جائز نہیں،نہ ہی یتیم کے لیے اور نہ ہی  ولی کےلیے،کیوں کہ حرام مال کو  اصل مالک پرلوٹانا ضروری ہے اور اگر اصل مالک معلوم نہ ہو تو بغیر ثواب کی نیت کے صدقہ کرنا  لازم ہے،چناں چہ یتیم کے مال سے اپنے  مال  کا تبادلہ  کرنا شرعا  نا جائز ہے، اگرچہ وہ حرام  طریقے سے ہی کیوں نہ کمایا گیا ہو۔فتاوی شامی میں ہے:"(قوله إلا في حق الوارث إلخ) أي فإنه إذا علم أن كسب مورثه حرام يحل له، لكن إذا علم المالك بعينه فلا شك في حرمته ووجوب رده عليه."(كتاب البيوع، باب البيع الفاسد، مطلب فيمن ورث مالا حراما، ج:5، ص:99،ط: سعيد)تفسیر ابن کثیر میں ہے:"يأمر تعالى بدفع أموال اليتامى إليهم إذا بلغوا الحلم كاملة موفرة، وينهى عن أكلها وضمها إلى أموالهم؛ ولهذا قال: {ولا تتبدلوا الخبيث بالطيب} قال سفيان الثوري، عن أبي صالح: لا تعجل بالرزق الحرام قبل أن يأتيك الرزق الحلال الذي قدر لك. وقال سعيد بن جبير: لا تبدلوا الحرام من أموال الناس بالحلال من أموالكم، يقول: لا تبذروا أموالكم الحلال وتأكلوا أموالهم الحرام. وقال سعيد بن المسيب والزهري: لا تعط مهزولا وتأخذ سمينا. وقال إبراهيم النخعي والضحاك: لا تعط زائفا وتأخذ جيدا. وقال السدي: كان أحدهم يأخذ الشاة السمينة من غنم اليتيم، ويجعل فيها مكانها الشاة المهزولة، ويقول (9) شاة بشاة، ويأخذ الدرهم الجيد ويطرح مكانه الزيف، ويقول: درهم بدرهم.وقوله: {ولا تأكلوا أموالهم إلى أموالكم} قال مجاهد، وسعيد بن جبير، ومقاتل بن حيان، والسدي، وسفيان بن حسين: أي لا تخلطوها فتأكلوها جميعاوقوله: {إنه كان حوبا كبيرا} قال ابن عباس: أي إثما كبيرا عظيما."(سورة النساء، الآية:2، ج:2، ص: 207، دار طيبة للنشر والتوزيع)فقط والله أعلم

عنوان: سیونگ اکاونٹ پر ملنے والے منافع کوضرورت مندوں کو دینے کی نیت سے وصول کرنے کا حکم
سوال: میرا تعلق ایک کارمینیو فیکچرنگ کمپنی سے ہے میری کمپنی ہر سالWPPF (یعنی ملازمین کا منافع میں حصہWorkers Profit Participation)کی مد میں کچھ رقم کمپنی کےورکرز  (ملازمین) کے درمیان تقسیم کرتی ہے ،کمپنی اپنے سالانہ پرافٹ کا کچھ حصہ (جیسا کہ پانچ فیصد) نکال کر ایک اکاؤنٹ میں ٹرانسفر کرتی ہے، اس کمپنی کے اکاؤنٹ کو کمپنی کے ٹرسٹی جن میں ایڈمن فنانس اور سی بی اے کے نمائندے شامل ہوتے ہیں دیکھ رہے ہوتے ہیں، اس اکاؤنٹ کے پرافٹ کا کچھ حصہ گورنمنٹ اور کچھ حصہ ورکرز میں تقسیم ہوتا ہے، پچھلے کچھ سالوں سے میری کمپنی نے گورنمنٹ کے پیسے گورنمنٹ کے اکاؤنٹ میں جمع نہیں کروائے کیوں کہ اس رقم پر عدالت میں کیس چل رہا ہے تو اس لیے ہماری کمپنی کے ٹرسٹیز نے اس رقم کو سیونگ اکاؤنٹ جو کہ ایک کنوینشنل بینکConventional Bankمیں موجود ہے جمع کروا دیا جس کے نتیجے میں اس رقم پر انٹرسٹ جمع ہو گیا ،گورنمنٹ پر کیس کی وجہ سے وہ رقم ابھی تک میری معلومات کے مطابق شاید بینک میں موجود ہےپراس جمع ہونے والی  انٹرسٹ کی رقم کو کمپنی کے ٹرسٹیز نے تمام کمپنی کے ملازمین میں بانٹنے کا فیصلہ کر لیا ہے۔سوال میرا یہ ہے کہ کیا ہم کمپنی ملازمین کنوینشل بینک میں جمع ہونے والی  انٹرسٹ  کی رقم کو خرچ کر سکتے ہیں؟ اگر نہیں خرچ کر سکتے تو کیا ہم ا س رقم کو اپنے کسی انتہائی ضرورت مند مسلمان بھائی کو دے سکتے ہیں؟ یا پھر اگر ہم سمجھتے ہیں تو اپنے سگے ضرورت مند بہن یا بھائی کو دے سکتے ہیں؟
جواب:
صورتِ مسئولہ میں مذکورہ کمپنی کے ٹرسٹیز نے گورنمنٹ کے پیسے  چوں کہ  ایک کنوینشنل بینک میں  موجود  سیونگ اکاؤنٹ میں جمع کروائے تھے،اوربینک میں سیونگ اکاؤنٹ کھلوانا ہی جائز نہیں ہے؛کیوں کہ اس میں سودی معاہدہ کرنا پڑتاہے، اور  سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے،اس لیے مذکورہ کمپنی کے ٹرسٹیز   کا اپنے ملازمین کے درمیان بینک کی طرف سے سیونگ اکاونٹ میں جمع کرنے والی رقم پر ملنے والے منافع کو تقسیم کرنا درست نہیں ہے،بلکہ  کمپنی کے ٹرسٹیز پر لازم ہےکہ   مذکورہ کمپنی کے ٹرسٹیز جلد از جلدمذکورہ اکاونٹ کو بند کروادے،اور صرف اپنی اصل رقم اکاونٹ سے نکال لے،جمع ہونے والی انٹرسٹ کی رقم کو نکال کر مذکورہ کمپنی کے ٹرسٹیز کا اپنے ملازمین  کوتقسیم کرنا درست نہیں ہے؛ کیوں کہ جس طرح سود کھانا ناجائز ہے، اسی طرح سودی رقم وصول کرنا بھی جائز نہیں ہے،چاہے اپنے استعمال کی نیت ہو یا کسی ضرورتمند  فرد کو دینے کی نیت ہو۔اسی طرح مذکورہ کمپنی کے ملازمین کا بھی   سیونگ اکاونٹ میں جمع کرنے والی رقم پر ملنے والے منافع کومذکورہ کمپنی کے ٹرسٹیز سے لینا (خواہ اپنے استعمال کے لیےہویاکسی ضرورت مندکو دینے کے لیے ہو)جائز نہیں ہے۔بنی اسرائیل کی من جملہ قباحتوں میں سے ایک قباحت سود کا لینا بھی تھا،چناں چہ ارشادِ باری ہے:"{وَأَخْذِهِمُ الرِّبَا وَقَدْ نُهُوا عَنْهُ وَأَكْلِهِمْ أَمْوَالَ النَّاسِ بِالْبَاطِلِ وَأَعْتَدْنَا لِلْكَافِرِينَ مِنْهُمْ عَذَابًا أَلِيمًا}."[النساء: 161]ترجمہ:"  اور بہ سبب اس کے کہ وہ سود لیا کرتے تھے، حال آں کہ ان کو اس سے ممانعت کی گئی تھی اور بسبب اس کے کہ وہ لوگوں کے مال ناحق طریقہ سے کھاجاتے تھے اور ہم نے ان لوگوں کے لیے جو ان میں سے کافر ہیں دردناک سزا کا سامان کر رکھا ہے۔" (از بیان القرآن )تفسير الطبری میں ہے:"وقوله:"وأخذهم الربا"، وهو أخذهم ما أفضلوا على رءوس أموالهم، لفضل تأخير في الأجل بعد مَحِلِّها، وقد بينت معنى"الربا" فيما مضى قبل، بما أغنى عن إعادته."(وقوله:وأخذهم ‌الربا،391/9،ط : دار التربية والتراث)تفسير القرطبی میں ہے:"فيه مسألتان: الأولى- قوله تعالى:" فبظلم من الذين هادوا" قال الزجاج: هذا بدل من"فبما نقضهم". والطيبات ما نصه في قوله تعالى:" وعلى الذين هادوا حرمنا كل ذي ظفر" [الانعام: 146] «1». وقدم الظلم على التحريم إذ هو الغرض الذي قصد إلى الإخبار عنه بأنه سبب التحريم. (وبصدهم عن سبيل الله) أي وبصدهم أنفسهم وغيرهم عن اتباع محمد صلى الله عليه وسلم. (وأخذهم الربوا وقد نهوا عنه وأكلهم أموال الناس بالباطل) كله تفسير للظلم الذي تعاطوه، وكذلك ما قبله من نقضهم الميثاق وما بعده، وقد مضى في" آل عمران" «2» أن اختلاف العلماء في سبب التحريم على ثلاثة أقوال هذا أحدها."(سورة آل عمران،136/4،ط : دار الكتب المصرية)فقط والله أعلم

Reference: Reference: Surah An-Nisa, Ayah 161 | : سورۃ النساء، آیت نمبر 161 حوالہ

عنوان: سودی رقم غریب کو صدقہ کرنے کے بعد غریب کا تصرف
سوال: کیا فرماتے ہیں علمائے کرام اس مسئلہ کے بارے میں کہ سود کے پیسے غریب کو دیئے جائیں اور وہ غریب اپنی طرف سے ان پیسوں کو مسجد مدرسہ میں خرچ کرسکتا ہے؟
جواب: واضح رہے کہ سود لینا اور دینا شرعا حرام ہے۔ ہاں اگر کسی نے سودی پیسہ لے لیا ہو تو اس پر سچے دل سے اللہ کے حضور توبہ و استغفار کرے اور وہ سودی رقم  جس سے لی ہے اس ہی شخص کو لوٹانا ضروری ہے ۔  اور اگر مالک یا اس کے ورثاء  کو لوٹانا کسی صورت  ممکن ہی نہ ہو تو اسے کسی غریب مستحق کو بغیر ثواب  کی نیت کے صدقہ کردے۔  پھر اس غریب آدمی کی مرضی ہے اس رقم کا مالک بننے کے بعد جہاں چاہے اسے خرچ خرے، خود بھی استعمال کرسکتا ہے اور چاہے تو  اپنی خوشی و ذاتی رائے سے بغیر کسی کے کہنے کے مسجد مدرسے میں بھی دے سکتا ہے،بغیر حیلہ وغیرہ کے۔المبسوط للسرخسی میں ہے:"والسبيل في الكسب الخبيث التصدق".(کتاب البیوع، ج12، ص172، ط:دارالمعرفة)منحۃ الخالق لابن العابدين میں ہے:"‌ويجب ‌عليه ‌تفريغ ‌ذمته ‌برده ‌إلى ‌أربابه ‌إن ‌علموا ‌وإلا ‌إلى ‌الفقراء".( كتاب الزكوة، شروط وجوب الزكوة، ج2،ص  211، ط: دار الكتاب الإسلامي)فقط والله أعلم

عنوان: بینک کے ملازم کا بینک سے قرض لے کر گھر خریدنا
سوال: بینک الحبیب اپنے ہر اس ملازم کو، جوکہ اپنی سروس پانچ سال مکمل کرچکا ہو، اس  کو گھر خرید کر دیتا ہے، جس کے عوض بینک اصل رقم کے علاوہ دوفیصد سروس چارجز کی مد میں وصول کرتا ہے، جس کی ادائیگی بیس سالہ یکساں اقساط میں ہے، اگر بیس سال سے پہلے تمام رقم کی ادائیگی کرنا چاہیں تووہ بھی کرسکتے ہیں، کیا اس طریقہ پر گھر لینا درست ہے یا نہیں؟
جواب:
واضح رہے کہ بینک کے معاملات سود پر مشتمل ہونے کی وجہ سے نا جائز اور حرام ہوتے ہیں؛ اس لیے بینک میں کسی قسم کی ملازمت کرنا جائز نہیں ہے، نیز بینک سے ملنے والی تنخواہ بھی حلال نہیں ہوتی۔نیز اس طرح ملازمت کے عوض بینک سے کسی قسم کا مالی فائدہ اٹھا نا بھی جائز نہیں ۔لہذا اولاً یہ کوشش کرنی چاہیے کہ کوئی دوسری جائز ملازمت تلاش کی جائے اور جیسے ہی کوئی ملازمت مل جائے تو بینک کی ملازمت کو ترک کر دیا جائے۔باقی جہاں تک یہ بات ہے کہ پانچ سال ملازمت کی مدت پوری ہو جانے کے بعد بینک اپنے ملازم کو مکان لے کر دیتا ہے تو سمجھنا چاہیے کہ اس قسم کے معاملات میں شریعت جن شرائط کا پابند بناتی ہے عام طور پر ان پابندیوں اور شرائط کا خیال نہیں رکھا جاتا، جس کی وجہ سے یہ معاملہ نا جائز ہو جاتا ہے؛ اس لیے اس معاملہ سے اجتناب کرنا ضروری ہے۔سنن ترمذی میں ہے:"عن أبي هريرة قال: «نهى رسول الله صلى الله عليه وسلم عن بيعتين في بيعة». وفي الباب عن عبد الله بن عمرو، وابن عمر، وابن مسعود: «حديث أبي هريرة حديث حسن صحيح»، والعمل على هذا عند أهل العلم، وقد فسر بعض أهل العلم قالوا: بيعتين في بيعة أن يقول: أبيعك هذا الثوب بنقد بعشرة، وبنسيئة بعشرين، ولايفارقه على أحد البيعين، فإذا فارقه على أحدهما فلا بأس إذا كانت العقدة على أحد منهما ... وهذا يفارق عن بيع بغير ثمن معلوم، ولايدري كل واحد منهما على ما وقعت عليه صفقته." (أبواب البيوع، باب ماجاء في النهي عن بیعتین في بیعة، ج:1،ص:364،رقم: 1193،ط: رحمانیہ)فقط واللہ اعلم

Reference: Jami` at-Tirmidhi 1231 In-book reference : Book 14, Hadith 31 English translation : Vol. 1, Book 12, Hadith 1231: حوالہ

عنوان: پیسے دے کر امتحان پاس کرنا
سوال: میری عمر 32 سال ہے، کافی عرصہ  سے رشتہ کاکوئی سبب نہیں بن رہا،مجبوری میں بیرون ملک جانے کا سوچا، شاید وہاں کوئی اسباب بن جائیں،اس کے لیے انگلش ٹیسٹ پاس کرنا تھا،ایک بار ٹیسٹ دیا لیکن کامیاب نہیں ہو پائی،ٹیسٹ بہت مشکل ہے ،میری حالت بھی کافی خراب رہتی ہے،کیا اس حالت میں پیسے دے کر ٹیسٹ پاس کر سکتی ہوں؟کیونکہ شادی کی عمر گزرتی جا رہی ہے ۔
جواب: صورت مسئولہ میں سائلہ  امتحان کی تیاری کرکے امتحان پاس کرے،پیسہ دے کرامتحان پاس  کرنا جائز نہیں،  یہ رشوت کے زمرہ میں آتا ہے اور رشوت کا لینا دینا شرعا  حرام ہے۔نیز شادی کی غرض سے باہر جانے سے بہتر یہ ہے کہ اپنے ملک میں ہی مناسب رشتے کے لیے صدقِ دل سے نمازوں کے بعد اور تہجد کے وقت دعامانگیں،اور صلاۃ الحاجت کا اہتمام کریں، مندرجہ ذیل معمولات میں سے کوئی ایک یا سب اختیار کرسکتے ہیں۔1۔{ رَبِّ إِنِّي لِمَاأَنزَلْتَ إِلَيَّ مِنْ خَيْرٍ فَقِيرٌ} کا کثرت سے ورد کریں۔2۔نمازِ عشاء  کے بعد اول وآخر گیارہ گیارہ مرتبہ درود شریف اوردرمیان میں گیارہ سومرتبہ"یاَلَطِیْفُ"پڑھ کراللہ تعالیٰ سے دعاکرنا بھی مجرب ہے۔3۔نمازِ عشاء کے بعد تنہائی میں دو رکعت صلاۃ الحاجت پڑھ کر اُس کے بعد اول وآخر 7 دفعہ درود شریف اور درمیان میں "یَابَدِیْعَ الْعَجَائِبِ بِالْخَیِْر یَا بَدِیْعُ"101 مرتبہ پڑھ کر اللہ تعالٰی سے دعا کیاکریں۔4۔روزانہ سورۂ "یسن" کی تلاوت کر نے  کے بعد اللہ تعالٰی سے یقین کے ساتھ دعا کیا کریں۔یہ بھی ملحوظ رہے کہ  عورت کے لیے اپنے شہر/ گاؤں سے باہر 48 میل (سوا ستتر کلومیٹر) یا اس سے زیادہ مسافت کا سفر محرم کے بغیر کرنا  جائز نہیں ہے۔مشکوۃ المصابیح میں ہے:"وعن عبد الله بن عمرو قال : لعن رسول الله صلى الله عليه وسلم الراشي والمرتشي . رواه أبو داود وابن ماجه".(کتاب القضاء والامارۃ، باب رزق الولاة وهداياهم ، الفصل الأول،2/ 354، ط:المکتب الاسلامی)ترجمہ:" حضرت عبداللہ بن عمر رضی اللہ عنہ سے مروی ہے کہ رسول اللہ صلی اللہ علیہ وسلم نے لعنت فرمائی ہے رشوت لینے اور دینے والے پر۔"البحر الرائق شرح كنز الدقائق میں ہے:"وفي المصباح الرشوة بكسر الراء ما يعطيه الشخص للحاكم وغيره ليحكم له أو يحمله على ما يريد وجمعها رشا مثل سدرة وسدر...وفي الخانية الرشوة على وجوه أربعة منها ما هو حرام من الجانبين، وذلك في موضعين: أحدهما إذا تقلد القضاء بالرشوة حرم على القاضي والآخذ وفي صلح المعراج تجوز المصانعة للأوصياء في أموال اليتامى، وبه يفتى ثم قال من الرشوة المحرمة على الآخذ دون الدافع ما يأخذه الشاعر وفي وصايا الخانية قالوا بذل المال لاستخلاص حق له على آخر رشوة. الثاني إذا دفع الرشوة إلى القاضي ليقضي له حرم من الجانبين سواء كان القضاء بحق أو بغير حق، ومنها إذا دفع الرشوة خوفا على نفسه أو ماله فهو حرام على الآخذ غير حرام على الدافع، وكذا إذا طمع في ماله فرشاه ببعض المال ومنها إذا دفع الرشوة ليسوي أمره عند السلطان حل له الدفع ولا يحل للآخذ أن يأخذ."(کتاب القضاء،أخذ القضاء بالرشوة ، 6/ 285، ط:دارالکتاب الاسلامی)کنز العمال میں ہے:"اقرأوا "يس"؛ فإن فيها عشر بركات ما قرأها جائع إلا شبع وما قرأها عار إلا اكتسى وما قرأها أعزب إلا تزوج وما قرأها خائف إلا أمن وما قرأها محزون إلا فرح وما قرأها مسافر إلا أعين على سفره وما قرأها رجل ضلت له ضالة إلا وجدها وما قرئت على ميت إلا خفف عنه وما قرأها عطشان إلا روی وما قرأها مريض إلا برء."( الكتاب الثاني، الباب السابع في تلاوة القرآن وفضائله، الفصل الثاني في فضائل السور، ج:ص:590-589،  ط: مؤسسة الرسالة)آپ کے مسائل اور اُن کا حل میں ہے:" نماز عشاء کے بعد اول و آخر گیارہ گیارہ مرتبہ درود شریف اور درمیان میں گیارہ سو مرتبہ "یا لطیف" پڑھ کر اللہ تعالٰی سے دعا کریں، اللہ رب العزت آپ کی مشکل آسان فرمائے۔"(ج:4، ص:251،  ط: مکتبہ لدھیانوی )وفيه ايضاً:"سوال: میں ایک بیوہ عورت ہوں، میری ایک بیٹی ہے، جس کا رشتہ کافی سالوں کی کوشش کے باوجود نہیں ہورہا ہے، میری خواہش ہے کہ اس کا رشتہ کسی صالح اور دین گھرانے میں ہوجائے، اُس کے لیے کوئی وظیفہ ارشاد فرمائیں۔۔۔۔۔جواب: دل سے دعا کرتا ہوں، نماز عشاء کے بعد اول وآخر گیارہ گیارہ مرتبہ درود شریف اور درمیان میں گیارہ سو مرتبہ "یاَلَطِیْفُ" پڑھ کر اللہ تعالٰی سے دعا کریں، اللہ رب العزت آپ کی مشکل کو آسان فرمائے''۔(اوراد و وظائف،

عنوان: رشتہ کے لیے وظیفہ، ج:4، ص:21، ط : مکتبہ لدھیانوی)فتاوٰی محمودیہ میں ہے:"سوال: حنیف خان کا لڑکا معین خان ہے، جو اس وقت بالغ ہے، لیکن ایک آنکھ خراب ہونے کی وجہ سے اس کی شادی نہیں ہوتی ہے، آپ دعا کیجیے، اور ایک تعویذ لکھ لیجیے۔الجواب حامدًا ومصلیًا: معین کو بتادیں کہ وہ بعد عشاء تنہائی میں دو رکعت نمازِ حاجت پڑھ کر "یَابَدِیْعَ الْعَجَائِبِ بِالْخَیِْر یَا بَدِیْعُ" 101 دفعہ ، اول آخر درود شریف 7 دفعہ پڑھ کر دعاء کیا کریں، حق تعالٰی کا میاب فرمائے۔فقط واللہ اعلم"(ج:20ص:89-90،  ط: ادار ۃ الفاروق)فقط واللہ اعلم

عنوان: ویڈیوز لائک کرکے پیسے کمانے کا حکم
سوال: ایک آن لائن ارننگ ویب سائٹ ہے جس میں مختلف پیکجز ہوتے ہیں،  اور ہر پیکج کی مدت چھ ماہ ہوتی ہے،کوئی بھی ایک پیکج خرید کے اس پر کام کرنا ہوتا ہے، کام یہ ہے کہ اس ویب سائٹ کے دیے ہوئے ٹاسک پورا کرنے ہوتے ہیں، یعنی کسی بھی سوشل میڈیا پلیٹ فارم (یوٹیوب،فیسبک وغیرہ) کی ویڈیوز  دیکھنے کے بعد اس کو لائک کر کے اسکرین شاٹ بھیجنا ہوتا ہے،  جس کی تصدیق کے بعد وہ ویب سائٹ اس کے پیسے ادا کرتی ہے، ویڈیوز مختلف ریسیپیز پر مشتمل ہوتی ہیں اور بظاہر صحیح معلوم ہوتیں ہیں۔تو سوال یہ ہے کہ اس پر ارننگ کرنا جائز ہے؟ کیا یہ رشوت یا سود تو نہیں کہلائے گا؟ نیز اس پر اگر ہم دوسرے لوگوں کو جوائن کروائیں تو جو اس کے ذریعے ارننگ ہوگی کیا وہ جائز ہوگی؟اور اگر ہم کسی کو جوائن نہ کروائیں صرف اپنے ٹاسک مکمل کرکے ارننگ کریں تو یہ جائز ہے؟ براۓ مہربانی تفصیلی جواب سے آگاہ کیجئے۔
جواب:
صورتِ مسئولہ میں مذکورہ کمپنی  کے ذریے  کمائی کرنا درج ذیل وجوہات کی بناء پر جائز نہیں  ہے :1- ویڈیوز کو لائک کرنا فی نفسہ کوئی مفید عمل نہیں جس پر اجارہ کو درست کہا جاسکے ۔2- اس میں ویڈیوز کے مصنوعی دیکھنے والے (viewers) بنائے جاتے ہیں، جس سے ویڈیوز کو اشتہارات دینے والوں کی ریٹنگ میں اضافہ ہوتا ہے اور بائع (بیچنے والے) کو ایسے دیکھنے والوں کی تعداد میں اضافہ دکھایا جاتا ہے جو کہ کسی طرح بھی خریدار نہیں، یہ   ایک قسم کا دھوکہ  ہے۔3-  مذکورہ طریقہ کار میں بسا اوقات ویڈیوز  جان دار کی تصاویر پر مشتمل ہوتی  ہیں، اور جان دار کی تصویر  کسی بھی طرح کی ہو، بلا ضرورت  اس کا دیکھنا جائز نہیں ہے، لہٰذا اس پر جو اجرت  لی جائے گی وہ بھی جائز نہ ہوگی۔4- ان ویڈیوز  میں  نامحرموں  کی تصاویر بھی ہوتی ہیں جن کا دیکھنا بدنظری کی وجہ سے بھی  مستقل گناہ ہے۔5- اس طرح کی ویڈیوزکو لائک کرنا اس  کی تشہیر  کرنے کا ذریعہ ہے، اور گناہ کے کام میں معاونت خود ایک گناہ ہے۔6-   نیز ان ویب سائٹس میں تشہیر کے لیے جو   طریقہ اختیار کیا جاتا ہے کہ  پہلے اکاؤنٹ بنانے والے کوہر نئے اکاؤنٹ بنانے والے پر کمیشن ملتا رہتا ہے، جب کہ  اس نے  اس نئےاکاؤنٹ بنوانے میں کوئی عمل نہیں کیا، تو اس بلا عمل کمیشن لینے کا معاہدہ کرنا اور  اس پر اجرت لینا بھی جائز نہیں۔لہٰذا   اس طرح کی ویب سائٹس  میں رجسٹرڈ ہونا یا ان کے ذریعہ پیسہ کمانا جائز نہیں ہے۔فتاویٰ شامی میں ہے:"(هي) لغة: اسم للأجرة وهو ما يستحق على عمل الخير ولذا يدعى به، يقال أعظم الله أجرك. وشرعا (تمليك نفع) مقصود من العين (بعوض) حتى لو استأجر ثيابا أو أواني ليتجمل بها أو دابة ليجنبها بين يديه أو دارا لا ليسكنها أو عبدا أو دراهم أو غير ذلك لا ليستعمله بل ليظن الناس أنه له فالإجارة فاسدة في الكل، ولا أجر له لأنها منفعة غير مقصودة من العين بزازية.وقال عليه في الرد: (قوله مقصود من العين) أي في الشرع ونظر العقلاء، بخلاف ما سيذكره فإنه وإن كان مقصودا للمستأجر لكنه لا نفع فيه وليس من المقاصد الشرعية."(كتاب الإجارة، ٤/٦، ط: سعيد)وفيه أيضاً:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام ... (ولا يستحق المشترك الأجر ‌حتى يعمل كالقصار ونحوه) كفتال وحمال ودلال وملاح."(كتاب الإجارة، ‌‌باب الإجارة الفاسدة، مطلب في أجرة الدلال، ٦ /٦٣ - ٦٤. ط: سعيد)وفيه أىضاً:"والأجرة إنما تكون في ‌مقابلة ‌العمل."(كتاب النكاح، باب المهر، ٣/ ١٥٦، ط: سعيد)مجمع الأنھر میں ہے:"لا يجوز أخذ الأجرة على المعاصي (كالغناء، والنوح، والملاهي)؛ لأن ‌المعصية ‌لا ‌يتصور استحقاقها بالعقد فلا يجب عليه الأجر، وإن أعطاه الأجر وقبضه لا يحل له ويجب عليه رده على صاحبه."(كتاب الإجارة، باب الإجارة الفاسدة.  ٢ / ٣٨٤. ط: دار إحياء التراث العربي)فتاویٰ شامی میں ہے:‌"وظاهر ‌كلام النووي في شرح مسلم: الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال لأن فيه مضاهاة لخلق الله تعالى، وسواء كان في ثوب أو بساط أو درهم و إناء."(كتاب الصلاة ،مطلب في مكروهات الصلاة،١/ ٦٤٧، ط: سعيد)فقط والله أعلم

Reference: Riyad as-Salihin 1291 In-book reference : Book 11, Hadith 7: حوالہ

عنوان: بینک سے رقم نقد نکال کر لانے والے کو عوض دینا
سوال: میں روس کا رہنے والا ہوں، وہاں پر بینک سے نقد پیسے نکالنا بہت مشکل ہے، ایک تو ٹیکس بہت زیادہ ہے اور دوسرا پوچھ گچھ بہت ہے، اس لئے وہاں ایک کاروبار رائج ہے ،کہ آپ بینک کے علاوہ کسی اور سے نقد رقم لیتے ہیں، وہ اس میں کچھ رقم اضافی لیتا ہے، مثلا وہ کہتے  ہیں فلاں اکاونٹ میں پیسے ٹرانسفر کر دے اور 3 یا 4 دن کے بعد نقد دیتے ہیں، کیا اس طرح کرنا درست ہے؟ اور اس طرح کا کاروبار کرنے کے بارے میں کیا حکم ہے؟ اگر یہ درست نہیں تو جواز کی صورت بھی بتا دیں۔ کیوں کہ اس کے بغیر کام نہیں چل سکتا۔ نوٹ، بنک سے آن لائن ٹرانسفر کرنے پر نہ پوچھ گچھ ہے اور نہ اس پر ٹیکس ہے۔
جواب:
واضح رہے کہ جب  کوئی شخص اپنے اکاؤنٹ سے دوسرے شخص کے اکاؤنٹ میں رقم بھیجتا ہے، تاکہ دوسرا شخص اپنے اکاؤنٹ سےاس کی  یہ رقم  نکلواکر اس کو  نقد کی شکل میں دےـ(یعنی کیش کراکر دے)، اور  یہ رقم بھیجنے والا ٹیکس اور پوچھ گچھ کی تمام ذمہ داریوں اور مشکلات سے بچ جاۓ، تو ایسی صورت میں دوسرا شخص ارسال کی گئی   مذکورہ رقم اپنے بینک اکاؤنٹ  سے نکلواتا ہے، اور اس  رقم کے ٹیکس اور پوچھ گچھ کی بھی تمام ذمہ داری بھی   اپنے سر لیتا ہے، پھر اس شخص کو وہ شخص  رقم نقد کی شکل  میں(کیش کراکر)دیتا ہے ، تو اس کام میں اجرت لینے  کی دو صورتیں ہیں:الف: رقم نقد دینے والا (کیش کراکر) اسی  نقد رقم سے اجرت لے فیصدی اعتبار سے یعنی رقم کیش دیتے وقت اسی رقم سے اپنی اجرت منہا کرے تو یہ صورت ناجائز ہے۔ب: رقم نقد دینے والا شخص اپنی اجرت الگ سے متعین کرکے وہ رقم  بطور اجرت  الگ سے لےاور  گاہک اس کی مکمل رقم کیش  کرواکے  لوٹادے، اور اس نقد رقم سے اپنی اجرت نہ لے، تو  الگ سے اجرت متعین کرکے وصول کرنے  کی صورت میں اجرت لینا اور دینا  جائز ہوگا۔فتاوی شامی میں ہے :"‌والأجرة ‌إنما ‌تكون ‌في ‌مقابلة ‌العمل."(كتاب النكاح،باب المہر،156/3،سعید)مجموعہ قواعد الفقہ میں ہے:"استحقاق الأجرة بعمل لا بمجرد قول."(رقم القاعدة: 25، ص:57، ط:مير محمد كتب خانہ)فتاوی شامی میں ہے:"(قوله إن دلني إلخ) عبارة الأشباه إن دللتني. وفي البزازية والولوالجية: رجل ضل له شيء فقال: ‌من ‌دلني ‌على ‌كذا فهو على وجهين: إن قال ذلك على سبيل العموم بأن قال: من دلني فالإجارة باطلة؛ لأن الدلالة والإشارة ليست بعمل يستحق به الأجر، وإن قال على سبيل الخصوص بأن قال لرجل بعينه: إن دللتني على كذا فلك كذا إن مشى له فدله فله أجر المثل للمشي لأجله؛ لأن ذلك عمل يستحق بعقد الإجارة إلا أنه غير مقدر بقدر فيجب أجر المثل، وإن دله بغير مشي فهو والأول سواء."(كتاب الإجارة،‌‌باب فسخ الإجارة،مطلب ضل له شيء فقال من دلني عليه فله كذا،95/6، ط: سعيد)مجمع  الضمانات میں ہے:"الأجير على نوعين: أجير مشترك ... فالأجير المشترك هو الذي ‌يستحق ‌الأجرة ‌بالعمل لا بتسليم النفس كالقصار والصباغ."(باب مسائل الإجارة،القسم الثاني في الأجير ،‌‌المقدمة في الكلام على الأجير المشترك والأجير الخاص،ص:27، ط:دار الكتاب الإسلامي)مجمع الأنهر فی شرح ملتقی الأبحر میں ہے:"(ولا يستحق) الأجير المشترك (الأجر حتى يعمل كالصباغ، والقصار) ونحوهما؛ لأن الإجارة عقد معاوضة فتقتضي المساواة بين المعوضين فما لم يسلم المعقود عليه للمستأجر وهو العمل لا يسلم للأجير العوض وهو الأجر."(كتاب الإجارة،باب الإجارة الفاسدة،فصل أحكام الأجير وأنواعه، 2/ 391،ط:المطبعة العامرة - تركيا/1328ه)فتاوی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه كدخول الحمام وعنه قال: رأيت ابن شجاع يقاطع نساجا ينسج له ثيابا في كل سنة."(کتاب الاجارۃ ، باب الاجارۃ الفاسدۃ،63/6 ط: سعید)العنایہ شرح الهدایہ - بہامش فتح القدیر میں ہے:"وهو ما إذا قال احمل هذا الكر إلى بغداد بنصفه فإنه لا يكون شريكا ولكن ‌تفسد ‌الإجارة لكونها في معنى قفيز الطحان، ويجب أجر المثل لا يجاوز به قيمة نصف الكر."(كتاب الإجارات،[باب الإجارة الفاسدة،110/9،ط: دار الفكر، لبنان)فتاوی شامی میں ہے: "الإجارة الفاسدة أنه لو دفع لآخر غزلا لينسجه له بنصفه أو استأجر بغلا ليحمل طعامه ببعضه أو ثورا ليطحن بره ببعض دقيقه فسدت لأنه استأجره بجزء من عمله، وحيث فسدت الإجارة ‌يجب ‌أجر ‌المثل من الدراهم كما صرحوا به أيضا، وهذا يقتضي أن يجب له أجر مثله دراهم، ولا يستحق شيئا من اللحم فلم يصر شريكا فيه."(‌‌باب الهدي، 616/2، ط: سعید)فقط واللہ اعلم

Reference: Riyad as-Salihin 1558 In-book reference : Book 17, Hadith 48: حوالہ

عنوان: ایپ پر ٹاسک پورے کر کے پیسے کمانا
سوال: نیٹ پر ایک ایپ ہے جس پر آن لائن کام کرنا ہوتا ہے، کام ایسے کیا جاتا ہے کہ پہلے 4000 روپے ایزی پیسہ/جاز کیش کے ذریعے بھیجے جاتے ہیں ،جس کے بعد روزانہ کے چار عدد ٹاسک دیے جاتے، جس میں کھانا بنانے کی ویڈیو ہوتی ہے اس کو پلے(چلا کر) کر کےلائک کرنا ہوتا ہے، جس کے 40 روپے ملتے ہیں اور روزانہ کے 160 روپے بنتے ہیں اور 7 دن کے بعد وہ روپے ایزی پیسہ/ جاز کیش کے ذریعے واپس لے سکتے ہیں، ابتدا میں 4000 روپے دیے جاتے وہ 12 مہینے تک چلتے ہیں، چھ ماہ کام کرنے پر ایپ جمع شدہ چار ہزار واپس کر دیتی ہے اپنے ریفرنس کے ذریعے کسی کو اس ایپ پر لانے کے 400 روپے دیے جاتے ہیں جب وہ اپنے 4000 روپے جمع کرواتا ہے، اسکے بارے میں پتہ کرنا ہے کہ یہ جائز ہےیانہیں؟
جواب:
صورتِ مسئولہ میں مذکورہ ایپ سے کمانے میں درج ذیل  شرعی خرابیاں پائی جاتی ہیں ،جس کی وجہ سے مذکورہ ایپ سے پیسے کمانا ناجائز ہے  :1۔ایپ کا ٹاسک(کام)  مکمل کرنے پر پیسے ملنا اجارے کے حکم میں ہے لیکن اس کے لیے ابتدائی 4000  روپے جمع کرانے کی شرط لگانا شرط فاسد ہے اور  ناجائز ہے۔2۔ابتداء 4000 روپے جو بعد میں واپس دیے جاتے ہیں ،قرض کے حکم میں ہیں، چناں چہ اس  رقم پر ایپ سے اضافی منافع حاصل   کرنا سود کے حکم میں ہے۔3۔   عام طور پر اس نوع کی ایپ سے مقصود  وڈیو ،ایپ،پروڈکٹ  وغیرہ کی تشہیر ہوتی ہے ،تاکہ خریدار / ناظرین کے اعداد و شمار بڑھ جائیں اور  دیگر لوگوں کو راغب کیا جائے حالاں کہ  اس طرح کرنے والے حقیقی خریدار بھی نہیں ،کمپنی / ایپ   والے پیسے دے کر جعلی تشہیر کرواتے ہیں جو کہ دھوکے پر مبنی ہے ۔4۔ اس میں کلک کرنے والا ایک ہی شخص کئی بار کلک کرتا ہے،  جس سے یہ تاثر دیا جاتا ہے کہ اشتہار دیکھنے والے بہت سے لوگ ہیں، جس سے اشتہار دینے والوں کی ریٹنگ بڑھتی ہے، حال آں کہ یہ بات بھی خلافِ  واقعہ اور  دھوکا دہی  ہے۔5۔  نیز ایڈ پر کلک ایسی چیز نہیں ہے جو منفعت مقصودہ ہو، اس لیے یہ اجارہ صحیح نہیں ہے۔6۔   اگر ان اشتہارات میں جان دار کی تصاویر یا خواتین کے تصاویر بھی ہوں تو یہ اس پر مستزاد قباحت ہے۔7۔  مذکورہ ایپ سے رقم حاصل کرنا چوں کہ شرعاً جائز نہیں ؛لہذا اس ایپ میں کسی کو انوائٹ کرکے اس کے عوض کمیشن لینا گناہ کے کام میں تعاون کی وجہ سے ناجائز ہے ۔ ۔لہذا  اس طرح کی ویب سائٹ میں رجسٹرڈ ہونا یا اس سے پیسہ کمانا جائز نہیں ۔مسند امام احمد میں ہے :"حدثنا وكيع قال: سمعت الأعمش قال: حدثت عن أبي أمامة قال: قال رسول الله صلى الله عليه وسلم: يطبع المؤمن على الخلال كلها إلا الخيانة والكذب." (‌‌،تتمة مسند الأنصار،حديث أبي أمامة الباهلي، ج: 36، صفحہ: 504، رقم الحدیث: 22170، ط:  مؤسسة الرسالة)شعب الإيمان میں ہے:"عن سعيد بن عمير الأنصاري قال: ‌سئل ‌رسول ‌الله - ‌صلى ‌الله ‌عليه ‌وسلم - ‌أي ‌الكسب ‌أطيب؟ قال: عمل الرجل بيده، وكل بيع مبرور."(الثالث عشر من شعب الإيمان،ج4،ص434،رقم:1170،ط:مكتبة الرشد )رد المحتار میں ہے:"هي لغة: اسم للأجرة وهو ما يستحق على عمل الخير ولذا يدعى به، يقال أعظم الله أجرك. وشرعا (تمليك نفع) مقصود من العين (بعوض) حتى لو استأجر ثيابا أو أواني ليتجمل بها أو دابة ليجنبها بين يديه أو دارا لا ليسكنها أو عبدا أو دراهم أو غير ذلك لا ليستعمله بل ليظن الناس أنه له فالإجارة فاسدة في الكل، ولا أجر له لأنها منفعة غير مقصودة من العين بزازية."(كتاب الإجارة،ج6،ص4،ط:سعید)الموسوعة الفقهية الكويتية ميں هے:"الإجارة على المنافع المحرمة كالزنى والنوح والغناء والملاهي محرمة، وعقدها باطل لايستحق به أجرة."(إجارة،‌‌الفصل السابع،‌‌الفرع الثالث،‌‌الإجارة على المعاصي والطاعات،ج1،ص290،ط:وزارة الأوقاف والشئون الإسلامية)فقط واللہ اعلم

Reference: Riyad as-Salihin 629 In-book reference : Introduction, Hadith 629: حوالہ

عنوان: یوٹیوب کی آمدنی کا حکم
سوال: یوٹیوب کی کمائی جائز ہے یا نہیں ؟
جواب: یوٹیوب پر ویڈیو لگاکر،   یوٹیوب کی طرف سے اشتہارات کی مد میں ملنے والی آمدنی میں شرعا بہت سے  مفاسد ہیں، مثلا  عام طور پر اشتہارات میں  جان دار کی تصاویر، میوزک  اور موسیقی اور دیگرغیرِ شرعی اشتہارات پائے  جاتے  ہیں، اور ہماری معلومات کے مطابق یوٹیوب  انتظامیہ    یوزر کی سرچنگ بیس یا لوکیشن یا مختلف لوگوں کے اعتبار سے یا مختلف ملکوں کے اعتبار سے مختلف ایڈ چلاتے ہیں، مثلاً اگر  پاکستان میں کسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں اسی طرح ایک شخص کی ڈیوائس پر الگ اشتہار چلتا ہے تو دوسرے شخص کی ڈیوائس پر دوسرا اشتہار چلتا ہے ، جس  میں بسااوقات حرام اور ناجائز چیزوں کی تشہیر بھی کرتے ہیں، نیز   یوٹیوب کے ذریعہ آمدنی حاصل کرنے کے لیے   انتظامیہ سےجو معاہدہ کیا جاتاہے  وہ بھی شرعی تقاضے پورے نہ ہونے  (مثلًا: اجرت کی جہالت) کی وجہ سے جائز نہیں ہوتا؛ اس لیے یوٹیوب کے ذریعہ پیسے کمانا جائز نہیں ہے۔تفصیل کے لیے درج ذیل لنک پر جامعہ کا فتویٰ ملاحظہ فرمائیں :یوٹیوب کے ذریعہ پیسے کمانارد المحتار ميں هے:"وظاهر كلام النووي في شرح مسلم: الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال؛ لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها اهـ". (1/ 647، كتاب الصلاة، مطلب: مكروهات الصلاة، ط: سعيد)وفیہ أیضاً:"وما كان ‌سببا ‌لمحظور فهو محظور."(6/ 350، كتاب الحظر والإباحة، ط: سعید)فقط واللہ أعلم

عنوان: صرف  کال پر اجرت لینے کاحکم
سوال: کسی شخص کو فون پر کسی کام کیلئے کال آئے وہ اس کیلئے کوئی جسمانی مشقت نہ کرے اور کسی کاریگر کو کال پر بتا دے(یعنی دلال بن جائے) اور کاریگر اپنا کام کرنے پر مزدوری لینے میں 75فیصد خود لے اور 25 فیصد کال کرنے والے کو یعنی دلال کو دےدے کیا ایسا کرنا ٹھیک ہے؟
جواب:
صورت مسئولہ میں کسی کام کے لیے فون آنے کے بعد اگر فون سننے والے نے وہ کام انجام دینے کی اجرت متعین کرلی اور وہ کسی کاریگر کوکال پر بتاکر کام کروایا تواجرت میں سے 25 فیصد خود لینا اور 75 فیصد کام انجام دینے والے کاریگر دیناجائز ہے،اور اگر سوال کامقصد کچھ اور ہے تو وضاحت لکھ کر دار الافتاء سے دوبارہ رجوع کریں ۔تکملۃ فتح الملہم میں ہے:"والسمسار في الأصل هو القیم بالأمر والحافظ له، ثم استعمل في متولی البیع والشراء لغیره."(باب تحریم الحاضر للبادی،ج: 1،ص:336 ،ط:مکتبة دارالعلوم کراچی)فتاوٰی شامی میں ہے:"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا، فذاك حرام عليهم،وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدًا لكثرة التعامل وكثير من هذا غير جائز، فجوزوه لحاجة الناس إليه كدخول الحمام."(كتاب الإجارة،‌‌باب الإجارة الفاسدة،مطلب في أجرة الدلال،ج:6،ص:63،ط: سعيد)و فیہ ایضا:"وأما الدلال فإن باع العين بنفسه بإذن ربها فأجرته على البائع وإن سعى بينهما وباع المالك بنفسه يعتبر العرف وتمامه في شرح الوهبانية  قوله (فأجرته على البائع) وليس له أخذ شيء من المشتري لأنه هو العاقد حقيقة شرح الوهبانية وظاهره أنه لا يعتبر العرف هنا لأنه لا وجه له."( کتاب البیوع ج:4،ص:560 ط:سعید)فقط واللہ اعلم

Reference: Riyad as-Salihin 1597 In-book reference : Book 17, Hadith 87: حوالہ

عنوان: یوٹیوب YOUTUBE سے پیسے کمانے کا حکم
سوال: آج کل لوگ یوٹیوب سے پیسے کما رہے ہیں، تو کیا یوٹیوب سے پیسے کمانا جائز اور حلال ہے؟
جواب: یوٹیوب کے ذریعہ پیسے کمانا شرعاً جائز نہیں، یوٹیوب پر چینل بناکر ویڈیو اَپ لوڈ کرنے کی صورت میں اگر اس چینل کے فالوورز  زیادہ ہوں تو یوٹیوب چینل ہولڈر کی اجازت سے اس میں اپنے مختلف کسٹمر کے اشتہار چلاتا ہے، اور اس کی ایڈورٹائزمنٹ اور مارکیٹنگ کرنے پر ویڈو اَپ لوڈ کرنے والے کو بھی پیسے دیتا ہے، اس کا شرعی حکم یہ ہے کہ اگر چینل پر ویڈیو اَپ لوڈ کرنے والا:1۔  جان د ار  کی تصویر والی ویڈیو اپ لوڈ کرے، یا  اس ویڈیو  میں  جان دار کی تصویر ہو۔2۔ یا اس ویڈیو میں میوزک  اور موسیقی ہو۔3۔ یا اشتہار  غیر شرعی ہو ۔4۔  یا  کسی بھی غیر شرعی شے کا اشتہار ہو۔5۔ یا اس کے لیے کوئی غیر شرعی معاہدہ کرنا پڑتا ہو۔تو اس کے ذریعے پیسے کمانا جائز نہیں ہے۔عام طور پر اگر ویڈیو میں مذکورہ خرابیاں  نہ بھی ہوں تب بھی یوٹیوب کی طرف سے لگائے جانے والے  اشتہار میں یہ خرابیاں پائی جاتی ہیں، اور ہماری معلومات کے مطابق یوٹیوب  کے کمرشل استعمال کی صورت میں  بہرصورت اشتہارات  چلائے جاتے ہیں اور یہ اشتہار ملکوں  اور زیرِ استعمال ڈیوائسز کے  حساب سے مختلف ہوتے ہیں، مثلاً اگر  پاکستان میں اسی ویڈیو پر وہ کوئی اشتہار چلاتے ہیں، مغربی ممالک میں اس پر وہ کسی اور قسم کا اشتہار چلاتے ہیں، ایک ڈیوائس پر ایک اشتہار چلتا ہے تو دوسری ڈیوائس پر دوسرا اشتہار چلتا ہے، جس  میں بسااوقات حرام اور ناجائز چیزوں کی تشہیر بھی کرتے ہیں، ان تمام مفاسد کے پیشِ نظر یوٹیوب پر ویڈیو اپ لوڈ کرکے پیسے کمانے کی شرعاً اجازت نہیں ہے۔الدر المختارمیں ہے:"قال ابن مسعود: صوت اللهو و الغناء ينبت النفاق في القلب كما ينبت الماء النبات. قلت: و في البزازية: إستماع صوت الملاهي كضرب قصب و نحوه حرام ؛لقوله عليه الصلاة و السلام: استماع الملاهي معصية، و الجلوس عليها فسق، و التلذذ بها كفر؛ أي بالنعمة".( ج:6، ص: 348/349، ط:سعيد)فتاوی شامی میں ہے:"وظاهر كلام النووي في شرح مسلم: الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال؛ لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها اهـ".(كتاب الصلاة، مطلب: مكروهات الصلاة، ج:1، ص:647، ط:سعيد)مزید تفصیل کے لیے ہمارے جامعہ کی ویب سائٹ پر یہ فتاوی ملاحظہ فرمائیں:144212201522144104200458فقط واللہ اعلم

عنوان: یوٹیوب کے ذریعے پیسے کمانے کا حکم
سوال: یوٹیوب سے پیسے کمانا صحیح ہے یا نہیں؟
جواب: واضح رہے کہ یو ٹیوب پر جو پیسہ کمایا جاتا ہے اس میں درحقیقت صارف اپنا مواد ویڈیو کی شکل میں بنا کر یوٹیوب کو دیتا ہے اور یوٹیوب کے صارفین اس مواد کو زیادہ دیکھتے ہیں، یا پسند کرتے ہیں تو اس پر یوٹیوب صارف کو طے شدہ رقم ادا کرتا ہے۔اس ادائیگی کے لیے وہ گوگل ایڈ سینس کا اکاؤنٹ استعمال کرتا ہے۔لہذا اپنی ویڈیوز کے ذریعے پیسے کمانے کے لیے ان شرائط کا لحاظ ضروری ہے:1-ویڈیوز میں کسی جان دار کی  تصویر نہ ہو۔2-ویڈیو میں کسی غیر شرعی اور ناجائز امر کی ترویج نہ   کی گئی ہو۔3- ویڈیو میں موسیقی نہ ہو۔4- پیسوں کی وصولی یا ادائیگی  کرنے میں  کوئی سودی معاملہ  یا فاسد عقد نہ کرنا پڑتا ہو۔5-  جان دار کی تصاویر والے یا کسی طور پر بھی غیر شرعی اشتہارات اس چینل پر نہ چلتے ہوں۔اگر ان شرائط کا لحاظ رکھ کر چینل چلایا جاسکتاہے تو اس کی کمائی جائز ہوگی۔ ہماری معلومات کے مطابق یوٹیوب پر ایسا چینل چلانا موجودہ دور میں تقریباً ناممکن ہے، کیوں کہ اپنے تئیں اگر ان شرائط کا لحاظ رکھ بھی لیا جائے تو یوٹیوب انتظامیہ کی طرف سے چینل پر اپنی مرضی سے اشتہارات چلائے جاتے ہیں، جو مختلف ممالک اور علاقوں کے اعتبار سے تبدیل بھی ہوتے ہیں، جن میں بہت سے غیر شرعی امور پر مشتمل اشتہارات ہوتے ہیں، لہٰذا یوٹیوب کے ذریعےپیسے  کمانے سے اجتناب کیا جائے۔مبسوطِ سرخسی میں ہے:"والاستئجار على المعاصي باطل فإن بعقد الإجارة يستحق تسليم المعقود عليه شرعا ولا يجوز أن يستحق على المرء فعل به يكون عاصيا شرعا."(کتاب الاجارات، باب الاجارۃ الفاسدۃ، ج: 16، ص: 38، ط: دار المعرفة بيروت۔ لبنان)رد المحتار میں ہے:"وأما فعل التصوير فهو غير جائز مطلقا لأنه مضاهاة لخلق الله تعالى كما مر.[خاتمة] قال في النهر: جوز في الخلاصة لمن رأى صورة في بيت غيره أن يزيلها؛ وينبغي أن يجب عليه؛ ولو استأجر مصورا فلا أجر له لأن عمله معصية كذا عن محمد."(شامي، كتاب الصلاة، باب ما يفسد الصلاة وما يكره فيها، ج: 1، ص: 650، ط: سعید)فتاوی ہندیہ میں ہے:"و منها أن يكون مقدور الاستيفاء حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا."(كتاب الاجارة، الباب الاول في تفسير الاجارة وركنها...، ج: 4، ص: 411، ط: رشيدية)فقط والله أعلم

عنوان: حرام مال سے بنائی گئی مارکیٹ میں دکان کرایہ پر لینے کا حکم
سوال: زید ایک سودی بینک میں منیجر کی پوسٹ پر تھا،اس کو ریٹائرمنٹ کے بعد جو رقم یکمشت ملی ہے،تو اس سے زید نے ایک مارکیٹ بنائی، دریافت طلب امر یہ ہے کہ ایسے مارکیٹ میں کرایہ پر دکان لینا شرعاً کیسا ہے؟بکر کا موقف یہ ہے کہ سودی بینک کا منیجر  براہِ راست سودی معاملات میں ملوث ہوتا ہے،اس لیے اس کی تنخواہ اور اس پر ملنی والی پنشن حرام ہے،لہٰذا صورتِ مسئولہ میں زید نے جو مارکیٹ سودی بینک سے ملنے والی پنشن کے پیسوں سے بنائی ہے اس مارکیٹ میں دکان کرایہ پر لینا جائز نہیں ہے، کیوں کہ جو چیز اصلاً حرام ہو اس کی حرمت متعدی ہوتی ہے،جب کہ عمرو کا موقف یہ ہےکہ مذکورہ مارکیٹ میں دکان کرایہ پر لینے کی گنجائش ہے،کیوں کہ حرام کمائی والا شخص حرام کمائی سے کوئی عقد کرے اوراس میں وہ کمائی والا پہلے ( ایڈوانس ) وہ پیسے دے کر عقد نہ کرے ( یعنی عقد کے بعد وہ پیسے ادا کرے) تو اس عقد سے حاصل ہونے والی چیز میں خبث ( حرمت ) نہیں آتی اور ہمارے عرف میں عام طور پر چوں کہ معاملہ ایڈوانس والی صورت کے بغیر ہی ہوتا ہے،اس لیے ان دکانوں میں خبث نہیں آئے گا،مفتی بہ قول کے مطابق اس مارکیٹ میں دکان کرایہ پر لیناجائز ہوگا یا نہیں؟ تحقیقی جواب دے کر مشکور فرمائیں۔
جواب:
صورتِ مسئولہ میں بینک منیجر زید نے ریٹائرمنٹ کے بعد  جو مارکیٹ بنائی تھی اس مارکیٹ کی کسی دکان کو کرایہ پر لینے کی شرعاً  گنجائش ہے، کیوں کہ آج کل   مال حرام سے خریدی گئی چیزوں کے حکم سے متعلق فتویٰ امام کرخی رحمۃ اللہ علیہ کے  قول  پر ہے۔فتاوٰی محمودیہ میں ہے:”سوال: ۔۔۔ایسا مکان جو حرام سے بنایا گیا یا خریدا گیا ہے اس کو مالِ حلال کے عوض خرید کر اپنے مصرف میں لایا جاسکتا ہے یا نہیںَ؟ یا ایسی زمین اور ایسے مکان کو کرایہ پر لیا جاسکتا ہے یا نہیں؟

Reference: Jami` at-Tirmidhi 1251 In-book reference : Book 14, Hadith 51 English translation : Vol. 1, Book 12, Hadith 1251: حوالہ

عنوان: رشوت دے کر لائسنس بنانا
سوال: ہمارے لوگ سعودی عرب جاکر وہاں مزدوری کرتےہیں،بعض مزدوری ڈرائیونگ کی صورت  میں ہوتی ہے،جب کہ ڈرائیونگ  کے لیے لائسنس کاہوناضروری ہے،لیکن اس لائسنس کےحصول کا معروف طریقہ وہ ہوتا ہے، جو حکومت کی طرف سےکچھ اصولوں کےساتھ طے ہوا ہوتاہے،لیکن بعض لوگ پیسے دے کر  لائسنس وصول کرتے  ہیں، اس دوسری صورت میـں اگرچہ رشوت کادینالازم آتاہے،لیکن رشوت سے لائسنس  وصول کرنے والے بھی  اُن قانونی  لائسنس والوں  کی طرح ماہرہوتےہیں،اب پوچھنایہ ہےکہ:حکومت کےاس طرح کےقوانین کی پاسداری لازم ہوتی ہے؟اورکیامذکورہ صورت میں اس جعلی لائسنس کےلیےجورقم  مجبوری کی وجہ سےدی جاتی ہے،وہ رشوت کےزمرہ میں آتی ہے؟نوٹ:حکومت نے ڈرائیونگ کے ساتھ کمپیوٹر کا سیکھنا بھی ضروری شمار کیا ہے،جب کہ  ہمارے لوگوں کو کمپیوٹر بالکل نہیـــــں  آتا ہے۔
جواب:
حکومت عوام کی مصلحت کی خاطرجواصول وقوانین بناتی ہے،اس کی پاسداری کرنالازم ہے؛لہذامذکورہ صورت میں لائسنس کےلیےحکومت کاجوبھی طریقہ کاراورجوبھی قوانین ہے،اس کوچھوڑکر،کچھ پیسےدےکر،لائسنس بنانادرست نہیں ہے،اوردی گئی رقم رشوت کےزمرہ میں آکر،رشوت لینےاوردینےوالے،دونوں کےلیےباعثِ لعنت ہے،جس سےہرمسلمان کےلیے بچناضروری ہے،باقی ڈرائیونگ پر جو تنخواہ ملے گی وہ حلال ہے۔مرقاة المفاتيح  میں ہے:"(وعن عبد الله بن عمرو رضي الله عنهما) : بالواو (قال: «لعن رسول الله - صلى الله عليه وسلم - ‌الراشي والمرتشي» ) : أي: معطي الرشوة وآخذها، وهى الوصلة إلى الحاجة بالمصانعة."(کتاب الإمارۃ و القضاء، باب رزق الولاۃ و هدایاهم،۶/ ۲۴۳۷،ط:دار الفکر) حاشيةابن عابدين میں ہے:"وفي شرح الجواهر: تجب إطاعته فيما أباحه الشرع، وهو ما يعود نفعه على العامة."(كتاب الأشربة،٦/٤٦٠ ط: سعيد)فقط والله أعلم

Reference: Sunan Abi Dawud 3580 In-book reference : Book 25, Hadith 10 English translation : Book 24, Hadith 3573: حوالہ

عنوان: سودی رقم کسی فلاحی ادا رےکو یا فی سبیل اللّٰہ لنگر خانےمیں دینے کا حکم
سوال: ایک شخص نے دس سال پہلے میزان بینک میں اکاؤنٹ کھلوایا تھا ،اسکے منافع کو اسلامی بینکنگ جانتے ہوئے استعمال کرتا رہا ، اب اس کے علم میں یہ بات آئی ہے کے یہ کوئی اسلامی بینکنگ نہیں ہے بلکہ سود ہے،اب یہ رقم کسی فلاحی ادا رےکو یا فی سبیل اللّٰہ لنگر خانےمیں بغیر ثواب کی نیت کے دے سکتا ہے ؟
جواب: واضح رہے کہ  جن افراد سے یا ادارے سے سود وصول کیا ہو اگر ان کو لوٹانا ممکن ہو تو اصل افراد کو واپس کرنا شرعًا ضروری ،اور اگرواپس کرنا ممکن نہ ہو تو  اس  رقم کو فقراء و مساکین میں ثواب کی نیت کے بغیر صدقہ کر دینا ضروری ہے، لہذا صورت مسئولہ میں اگر  فلاحی ادا رےیا فی سبیل اللّٰہ لنگر خانےوالے فقراء و مساکین کو ثواب کی نیت کے بغیر  تقسیم کرناچاہیں  توکرسکتے ہیں۔فتوی شامی میں ہے:"والحاصل أنه إن علم أرباب الأموال وجب رده عليهم، وإلا فإن علم عين الحرام لا يحل له ويتصدق به بنية صاحبه."(باب البیع الفاسد ،مطلب فیمن ورث مالا حراما،ج:5،ص:99،ط:سعید)المبسوط للسرخسي میں ہے:'‌'والسبيل ‌في ‌الكسب ‌الخبيث ‌التصدق.''(كتاب البيوع،أنواع الربا،ج:12،ص:172،ط:مطبعة السعادة،مصر)فقط واللہ اعلم

عنوان: انعام كے ليے كميٹی ڈالنا
سوال: میں نے ایک جگہ کمیٹی ڈالی ہے، ایک ہزار ماہانہ قسط ہے،ہرمہینےقرعہ اندازی  ہوتی ہے ،اور اس قرعہ اندازی  میں دس لاکھ تک  کے انعامات ہیں ،اور اگر اس قرعہ اندازی   میں  میرا نام نکل آیا ،تو باقی اقساط معاف ہیں، اور اگر نام نہ  نکلا تو آخر میں ساری جمع شدہ رقم   واپس ملیں  گی ۔کیا یہ قرعہ اندازی جائزہے یا حرام ہے؟
جواب:
صورت مسئولہ ميں کمیٹی کے مذکورہ طریقے میں  "جوا" پايا جارہاہے، كہ اگر نام آيا تو انعام بھی ملے گا، اور بقيہ اقساط  بھی معاف ہوں گی، اور اگر نام نہیں آیا تو  صرف اپنی جمع شدہ رقم  واپس ملے گی اور کسی قسم کا انعام  بھی نہیں ملے گا، لہذا مذکورہ کمیٹی میں شریک ہونا اور رقم جمع کرانا ناجائز ہے۔قرآنِ کریم میں ہے:"﴿ يَآ أَيُّهَا الَّذِينَ اٰمَنُوآ اِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُون﴾." [المائدة: 90]ترجمہ:’’ اے ایمان والو! بات یہی ہے کہ شراب اور جوا اور بت وغیرہ اور قرعہ کے تیر یہ سب گندی باتیں اور شیطانی کام ہیں، سو ان سے بالکل الگ ہوجاؤ، تاکہ تم کو فلاح ہو۔‘‘ (بیان القرآن)فتاوی شامی میں ہے:"وسمي القمار قمارًا؛ لأنّ كل واحد من المقامرين ممن يجوز أن يذهب ماله إلى صاحبه، و يجوز أن يستفيد مال صاحبه وهو حرام بالنص."(کتاب الحظر و الإباحة، فصل في البیع،403/6،ط:سعید)فتاوی شامی میں ہے:"کل ما یؤدي إلی ما لایجوز لایجوز".(کتاب الحظر و الإباحة، فصل في اللبس،360/6،ط:سعید)احكام القران للجصاص میں ہے:" ولا خلاف بين أهل العلم في تحريم القمار وأن المخاطرة من القمار قال ابن عباس إن المخاطرة قمار وإن أهل الجاهلية كانوا يخاطرون على المال والزوجة وقد كان ذلك مباحا إلى أن ورد تحريمه وقد خاطر أبو بكر الصديق المشركين حين نزلت الم غلبت الروموقال له النبي صلى الله عليه وسلم زد في الخطر وأبعد في الأجلثم حظر ذلك ونسخ بتحريم القمار ولا خلاف في حظره إلا ما رخص فيه من الرهان في السبق في الدواب والإبل والنصال إذا كان الذي يستحق واحدا إن سبق ولا يستحق الآخر إن سبق وإن شرط أن من سبق منهما أخذ ومن سبق أعطى فهذا باطل فإن أدخلا بينهما رجلا إن سبق استحق وإن سبق لم يعط فهذا جائز وهذا الدخيل الذي سماه النبي صلى الله عليه وسلم محللا."( البقرة: ٢١٩، باب تحريم الميسر، ٢ / ١١، ط: دار احياء التراث العربي) فقط واللہ اعلم

Reference: Reference: Surah Al-Ma'idah, Ayah 90 | : سورۃ المائدة، آیت نمبر 90 حوالہ

عنوان: چوری کا مال خریدنا
سوال: اگر کوئی یہ جانتے ہوئے کہ میں جس شخص سے  خریداری کر رہا ہوں اس کا مال چوری شدہ مال ہے یا پھر اس کو اس بات کا صحیح  اندازہ نہ ہو مگر جو چیز خریدی جارہی ہو وہ یا تو آسانی سے لینا ممکن نہ ہو یاپھر اس نرخوں میں ان کی دستیابی آسانی سے ممکن نہ ہو دوسری صورت میں امکان غالب چوری کا مال ہونے کا ہے یا شک ہے ان صورتوں میں  اسے اس  شخص کے ساتھ کاروباری لین دین رکھنا شرعاً کیسا ہے؟
جواب:
صورت  مسئولہ میں اگر پہلے سے معلوم ہے کہ یہ مال چوری کا ہے یا قرائن سے  غالب گمان یہ ہے کہ یہ  مال چوری کا ہے تو شرعاً ایسا مال خریدنا جائز نہیں ہے اور ایسے شخص کے ساتھ کاروباری معاملات رکھنا بھی شرعا جائز نہیں۔اور اگر صرف معمولی  شک ہے تب بھی ایسے مال کے خریدنے سے اجتناب بہتر ہے  ،اگرچہ خرید نے کی گنجائش بھی ہے ۔حدیث مبارکہ میں ہے:"عن أبي هريرة، عن رسول الله صلى الله عليه وسلم قال: «‌من ‌اشترى ‌سرقة وهو يعلم أنها سرقة فقد شرك في عارها وإثمها."(مسند اسحاق بن راھویہ،‌‌باب :ما يروى عن عطاء بن أبي مسلم، عن أبي هريرة، عن النبي صلى الله عليه وسلم ،ج۱،ص۳۸۵،ط؛مکتبۃ الایمان)مجموع الفتاوی میں ہے:"فمن علمت ‌أنه ‌سرق مالا أو خانه في أمانته أو غصبه فأخذه من المغصوب قهرا بغير حق لم يجز لي أن آخذه منه؛ لا بطريق الهبة ولا بطريق المعاوضة ولا وفاء عن أجرة ولا ثمن مبيع ولا وفاء عن قرض فإن هذا عين مال ذلك المظلوم."(اصول فی التحریم والتحلیل،ج۲۹،ص۳۲۳،ط؛مجمع الملک فھد،السعودیہ)حاشیۃ الطحطاوی علی الدر المختار میں ہے:"ان علم ان العين التي يغلب علي الظن انهم اخذوها من الغير بالظلم قائمة و باعوها في الاسواق فانه لاينبغي شرائها منهم وان تداولته الايدي."( کتاب الحظر والاباحۃ،فصل فی البیع،ج۴،ص۱۹۲،ط؛دار المعرفۃ)فقط واللہ اعلم

Reference: Sunan Abi Dawud 4412 In-book reference : Book 40, Hadith 62 English translation : Book 39, Hadith 4398: حوالہ

عنوان: حرام رقم سے مرحوم کے قرض کی ادائیگی کرنا
سوال: اگر کوئی شخص  دنیا میں نہ ہو اور پھر یہ پتہ چلے کہ اس نے زندگی میں بہت معاملات میں ہیرا پھیری کی ہے، یہ بات ثابت ہوتی ہے، تو کیا اس معاملے میں کسی کا معاملہ نمٹانے کے لیے کوئی شخص اپنے پراویڈینٹ فنڈ کے مارک اپ کو اس مد میں بغیر کسی ثواب کی نیت سے تاکہ مرحوم کا کچھ بوجھ ہلکا ہوجاۓ؟
جواب: واضح رہے کہ پراویڈنٹ فنڈ میں شمولیت اگر جبری ہو، اور ملازم کی رضامندی کے بغیر اس کی تنخواہ سے کچھ فیصد کٹوتی کی جاتی ہو، تو ایسی صورت میں تنخواہ میں سے کاٹی  گئی رقم  اور اس پر ملنے والا اضافہ دونوں لینا ملازم کے لیے جائز ہوتا ہے، البتہ اختیاری کٹوتی کی صورت میں ملازم کے لیے اصل رقم سے زائد رقم وصول  کرنا سود ہونے کی وجہ سے جائز نہیں ہوتا، لہذا اختیاری کٹوتی کی صورت میں  اگر کسی نے اصل رقم سے زائد رقم وصول کرلی ہو تو اسے  ثواب کی نیت کے بغیر کسی ضرورت مند زندہ انسان کو دینا ضروری ہوتا ہے، لہذا صورتِ مسئولہ میں جبری کٹوتی کی صورت میں پروویڈنٹ فنڈ کے نام پر ملنے والی کل رقم  وصول کرنا  مذکورہ شخص  کے لیے جائز ہوگا، اور وہ اپنی مرضی سے مذکورہ مرحوم شخص کے دین داروں کو ادائیگی کر سکتا ہے، البتہ اختیاری کٹوتی کی صورت میں مذکورہ شخص کے لیے اصل رقم سے زائد  سودی رقم  وصول کرنا جائز نہ ہوگا، اور وصول کرلینے کی صورت میں  مذکورہ رقم سے مرحوم کے دینداروں کو ادائیگی کرنے کی شرعا اجازت نہ ہوگی، البتہ ادائیگی کی یہ صورت ہوسکتی ہے کہ مذکورہ رقم کسی ضرورت مند کو مالک بنا کر دے دی جائے، اس کے بعد اسے مرحوم کے دین داروں کو ادائیگی کی ترغیب دی جائے، اسے مجبور نہ کیا جائے، پس اگر وہ اپنی مرضی سے دین داروں کو ادائیگی کر دے، تو اس کی اجازت ہوگی۔رد المحتار علی الدر المختار میں ہے:"والحاصل: أنه إن علم أرباب الأموال وجب رده عليهم، و إلا فإن علم عين الحرام فلا يحل له، وتصدق به بنية صاحبه."(باب البيع الفاسد، مطلب فيمن ورث مالاً حراماً، ٥/ ٥٥،ط: دار الفکر)المحيط البرهاني في الفقه النعمانيمیں ہے:"ولا يصرف في بناء مسجد وقنطرة، ولا يقضي بها دين ميت، ولا يعتق عبدا، ولا يكفن ميتا، والحيلة لمن أراد ذلك أن يتصدق بمقدار زكاته على فقير، ثم يأمره بعد ذلك بالصرف إلى هذه الوجوه، فيكون لصاحب المال ثواب الصدقة، ولذلك الفقير ثواب هذه القرب."( كتاب الزكاة، الفصل الثامن في المسائل المتعلقة بمن توضع الزكاة فيه، ٢ / ٢٨٢ - ٢٨٣، ط: دار الكتب العلمية بيروت)فقط واللہ اعلم

عنوان: چوری کے سامان سے کاروبار کرنا
سوال: میرے پاس 6 لاکھ روپیہ چوری کا ہے، جن سے میں نے اشیاء چوری کی اس کی قیمت اتنی بنتی ہے، اسی پیسوں سے رقم کما کر 6 لاکھ واپس دے سکتا ہوں؟
جواب: واضح رہے کہ چوری کرنا حرام اور گناہ ہے ،اگر  کوئی چیز چوری کرلی تو اس کا حکم یہ ہے کہ   اگر چوری کا سامان موجود ہوتو وہ مالک کو واپس کیا جائے اگر سامان  موجود نہ ہو تو اس کی قیمت مالک کو ادا کی جائے ،چوری کے سامان یا  اس کی رقم سے  کاروبارکرنا   یا کسی اور طریقہ  سے پیسے کمانا شرعا جائز نہیں ہے ۔فتاوی شامی میں ہے :" (وترد العين لو قائمة) وإن باعها أو وهبها لبقائها على ملك مالكها (ولا فرق) في عدم الضمان (بين هلاك العين واستهلاكها في الظاهر) من الرواية، لكنه يفتى بأداء قيمتها ديانة."(رد المحتار4/ 110ط:سعيد)فقط والله أعلم

عنوان: ملازم کے لیے سود کی رقم سے تنخواہ لینا
سوال: ہمارے ایک مقتدی ہیں،  جو ایک کنسٹرکشن کمپنی میں ملازمت کرتے ہیں ان کو  کسی طریقے سے معلوم ہوا کہ کمپنی کے مالک نے پچاس کروڑ روپے کی رقم بینک میں رکھی ہوئی ہے اور اس رقم پر جو منافع آتا ہے اسے وہ ملازمین کی تنخواہ پر خرچ کرتا ہے تو کیا میرے لیے  وہ تنخواہ لینا جائز ہوگی یا نہیں ؟
جواب: صورت مسئولہ میں  سائل کے لیے مذکورہ کمپنی سے تنخواہ لینا جائز ہے ،البتہ اگر وہ یہ کہہ کر  تنخواہ دیتا ہے کہ یہ بینک کی سود ، حرام رقم ہے تو اس سے وہ نہ لیں بلکہ اس کو کہے کہ حلال رقم سے میری تنخواہ ادا کریں ۔فتاوی شامی میں ہے :"وإن كانا مما لايتعين فعلى أربعة أوجه: فإن أشار إليها ونقدها فكذلك يتصدق (وإن أشار إليها ونقد غيرها أو) أشار (إلى غيرها) ونقدها (أو أطلق) ولم يشر (ونقدها لا) يتصدق في الصور الثلاث عند الكرخي قيل: (وبه يفتى) والمختار أنه لايحلّ مطلقًا، كذا في الملتقى. و لو بعد الضمان هو الصحيح، كما في فتاوى النوازل. و اختار بعضهم الفتوى على قول الكرخي في زماننا لكثرة الحرام، و هذا كله على قولهما."(کتاب الغصب ،ج:6،ص؛189،سعید)فقط واللہ اعلم

عنوان: ٹیکس سے بچنے کی غرض سے پرائزبانڈ کی انعامی رقم کو خریدنے کا شرعی حکم (بیع الدین من غیر من علیہ الدین)
سوال: کیا فرماتے ہیں مفتیان کرام اس مسئلہ کے بارے میں کہ ایک شخص مثلاً زید نے خود کو فائلر کروالیا ہے اور اب زید اپنا پیسہ وائٹ کرنا چاہتا ہے، تاکہ کچھ پراپرٹی خرید سکے ،لیکن اگر زید گورنمنٹ کو اپنا کاروبار شو کرتا ہے تو FBR والے اتنا ٹیکس اس پر لاگو کرتے ہیں جتنی اس کی بچت بھی نہیں، اب زید کے وکیل نے زید کو یہ حیلہ بتایا ہے کہ جس شخص کا پرائز بانڈ میں انعام نکلا ہے، اس سے وہ پرائز بانڈ لے کر اس کے عوض میں انعام کی رقم اور پرائز بانڈ کی قیمت اسے ادا کر دو، پھر اس پرائز بانڈ کا انعام آپ خود وصول کر کے اپنے اکاؤنٹ میں ڈال لو، مثلاً عمرو کا 750 والے بانڈ میں 10000 کا انعام نکلا، بینک نے ٹیکس کاٹ کر 8500 انعام کی رقم اور 750 بانڈ کی قیمت دینی ہے، یعنی عمرو کو کل 9250 ملنے ہیں، اب زید کو کرنا یہ ہے کہ 9250 عمرو کو دے کر بانڈ لے لے اور پھر اس بانڈ کا انعام اور اس کی قیمت یعنی 9250 بینک سے خود وصول کر کے اپنے اکاؤنٹ میں ڈال لے تو اس طرح زید کے اس پیسہ کا ٹیکس ادا ہوگیا، زید کو مزید اس پیسے پر کوئی ٹیکس نہیں دینا، اب پوچھنا یہ ہے کہ ویسے تو بانڈ کا انعام سودی معاملہ ہونے کی بنا پر جائز نہیں تو کیا اس طرح کسی اور کا انعام برابر قیمت میں خریدنا جائز ہے؟ اور اگر جائز ہے تو وہ بروکر جو عمرو سے بونڈ خریدے گا اور پھر جو کاغذی کروائی فوٹوکاپی لکھت پڑھت آنا جانا ان سب کے وہ 100 روپے فی بانڈ علیحدہ سے مانگتا ہے تو کیا یہ سو روپے اس کو دینا جائز ہے ؟ براہِ مہربانی شرعاً راہ نمائی فرمائیں۔وضاحت:فائلر وہ شخص ہوتا ہے جو ہر سال ٹیکس گوشوارے جمع کرتا ہے، جب کہ نان فائلر اس کو کہتے ہیں جو انکم ٹیکس گوشوارے جمع نہیں کراتا۔
جواب:
صورتِ مسئولہ میں زید کا عمرو سے پرائز بانڈ کی انعامی رقم (9250 روپے) کے بدلےبغیر کوئی اضافی رقم کے  اتنی ہی قیمت (یعنی 9250 روپے) میں بھی خریدنا شرعاً جائز نہیں ہے؛ کیوں کہ عمرو کو بینک کی طرف سے جو انعامی رقم مستقبل میں ملے گی وہ فی الحال بینک کے ذمّہ دین (قرض)   حکم میں ہے، اس لحاظ سے  زید دائن اور بینک مدیون ہے اوردائن  کا مدیون کے علاوہ تیسرے شخص کے ساتھ  دین (قرض) کی خرید و فروخت کرنا  خواہ نقد رقم کے بدلے ہو یا ادھار، خواہ برابرقیمت میں ہو اضافی قیمت میں  ہو شرعاً جائز نہیں ہے،نیز پرائز بانڈ پر ملنے والی انعامی رقم سود ہے،اسے  ثواب کی نیّت کے بغیر صدقہ کرنا ضروری ہے، اس لیے عمرو کے لیے بھی (اپنی اصل رقم 750 روپےکے علاوہ)اس انعامی رقم کو  کسی بھی طرح  خود استعمال کرنا یا آگے  فروخت کرنا اورلین دین کرناشرعاً جائز نہیں ہے۔بدائع الصنانع میں ہے:"ولا ينعقد بيع الدين من غير من عليه الدين؛ لأن الدين إما أن يكون عبارة عن مال حكمي في الذمة، وإما أن يكون عبارة عن فعل تمليك المال وتسليمه، وكل ذلك غير مقدور التسليم في حق البائع، ولو شرط التسليم على المديون لا يصح أيضا؛ لأنه شرط التسليم على غير البائع فيكون شرطا فاسدا فيفسد البيع، ويجوز بيعه ممن عليه؛ لأن المانع هو العجز عن التسليم، ولا حاجة إلى التسليم ههنا، ونظير بيع المغصوب أنه يصح من الغاصب، ولا يصح من غيره إذا كان الغاصب منكرا، ولا بينة للمالك."(کتاب البیوع، فصل في الشرط الذي يرجع إلى المعقود عليه : ج: 5، ص: 138، ط: دار الکتب العلمیة)الدرالمختار میں ہے:"وأفتى المصنف ببطلان بيع الجامكية، لما في الأشباه بيع الدين إنما يجوز من المديون."وفي رد المحتار :" وعبارة المصنف في فتاواه سئل عن بيع الجامكية: وهو أن يكون لرجل جامكية في بيت المال ويحتاج إلى دراهم معجلة قبل أن تخرج الجامكية فيقول له رجل: بعتني جامكيتك التي قدرها كذا بكذا، أنقص من حقه في الجامكية فيقول له: بعتك، فهل البيع المذكور صحيح أم لا لكونه بيع الدين بنقد؟ أجاب إذا باع الدين من غير من هو عليه كما ذكر لا يصح."(کتاب البیوع، فروع في البیع، مطلب في بیع الجامکیة: ج:4، ص: 517، ط: سعید)احکام القرآن للقرطبیؒ میں ہے:"قال علماؤنا إن سبيل التوبة مما بيده من الأموال الحرام إن كانت من ربا فليردها على من أربى عليه، ومطلبه إن لم يكن حاضرا، فإن أيس من وجوده فليتصدق بذلك عنه. وإن أخذه بظلم فليفعل كذلك في أمر من ظلمه. فإن التبس عليه الأمر ولم يدر كم الحرام من الحلال مما بيده، فإنه يتحرى قدر ما بيده مما يجب عليه رده، حتى لا يشك أن ما يبقى قد خلص له فيرده من ذلك الذي أزال عن يده إلى من عرف ممن ظلمه أو أربى عليه. فإن أيس من وجوده تصدق به عنه."(سورة البقرة، رقم الآية:278/79، ج:3، ص:348، ط:دار إحیاء التراث العربی)معارف السنن شرح سنن الترمذی  میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمكنه الرد إلى المالك، فسبیله التصدقُ علی الفقراء ... قال: و الظاهر أن المتصدق بمثله ینبغي أن ینوي به فراغ ذمته، ولایرجو به المثوبة."(أبواب الطهارة، "شرح قوله ولاصدقة من غلول"، مسئلة:الملك الخبيث يتصدق به، ج:1، ص:94، ط: مجلس الدعوة والتحقيق الإسلامى)فقط والله أعلم

Reference: Sunan Abi Dawud 61 In-book reference : Book 1, Hadith 61 English translation : Book 1, Hadith 61: حوالہ

عنوان: ڈیفینس سیونگ سرٹیفکیٹ کے نفع کا حکم
سوال: ہم نے سیونگ سرٹیفکیٹ کا انٹرسٹ استعمال کیا ہے، جس کی رقم کا اندازہ نہیں ہے، آپ ہماری رہنمائی فرمائیں کہ اس رقم کو کسی دینی مدرسے یا مسجد کو ثواب کی نیت کے بغیر دیا جاسکتا ہے؟ یا کسی مستحق کی مدد کی جاسکتی ہے؟یہ سرٹیفیکیٹ ڈیفینس سیونگ سرٹیفکیٹ گورنمنٹ آف پاکستان کے تھے جو اپنی مرضی سے اختیاری طور پر بنوائے  تھے۔
جواب: ڈیفینس سیونگ سرٹیفکیٹ سے حاصل ہونے والا انٹرسٹ سود ہے، جب آپ اسے استعمال کرچکے ہیں اور اس کی رقم کا اندازہ نہیں ہے تو خوب سوچ بچار  کے بعد  غالب گمان کے مطابق جتنی رقم استعمال کی ہے اپنی حلال آمدن میں سے اس کے برابر رقم ثواب کی نیت کے بغیر اس شخص کو دے دیں جو زکات کا مستحق ہو، مسجد میں دینا جائز نہیں اور دینی مدرسے میں اگر زکات کے مستحقین ہوں تو مدرسہ کی انتظامیہ کو آگاہ کرکے یہ رقم دیں ورنہ آپ خود کسی مستحق زکات شخص کو یہ رقم دے دیں۔نیز اگر اب تک آپ کا ڈیفینس سیونگ اکاؤنٹ کھلا ہوا ہے تو پہلی فرصت میں  اسے بند کرائیں اور اب تک جو استعمال کیا ہے اس پر صدقِ  دل سے توبہ و استغفار بھی کریں۔ فتاوی شامی میں ہے:"وقال في النهاية: قال بعض مشايخنا: كسب المغنية كالمغصوب لم يحل أخذه، وعلى هذا قالوا لو مات الرجل وكسبه من بيع الباذق أو الظلم أو أخذ الرشوة يتورع الورثة، ولا يأخذون منه شيئا وهو أولى بهم ويردونها على أربابها إن عرفوهم، وإلا تصدقوا بها لأن سبيل الكسب الخبيث التصدق إذا تعذر الرد على صاحبه اهـ."(‌‌كتاب الحظر والإباحة، فصل في البيع: 6/ 385، ط: سعيد)فقط والله اعلم

عنوان: ایزی لوڈ کرنے پر کمپنی ریٹ سے زائد وصول کرنے کا حکم
سوال: ایک بندہ نے ایزی لوڈکی دوکان کھولی ہے ، اس کاروزگاروکاروباریہی ہے،  اب وہ جب بھی کوئی پیکج کرتاہےیالوڈکرتاہےتوکمپنی کی جانب سےاس کوہر100روپےپر2روپے50پیسےدیےجاتےہیں،  جواس کے تمام تراخراجات یعنی د کان کاکرایہ،  بجلی کابل وغیرہ  کےلیےناکافی ہوتے ہیں،  اب   اس کی متبادل صورت وہ یہ اختیارکرتاہے کہ ہرپیکج پر10یا15روپےاضافی لیتاہے،  یعنی کہ جوپیکج کمپنی کی جانب سے140کاہےوہ 150میں لگاتاہے،  توکیااس طرح کرنااس کےلیےجائزہےیانہیں؟  اگرجوا ز کی کوئی صورت کسی شرط کےساتھ مشروط ہوکربھی ممکن ہوتوضرور رہنمائی فرمائیں۔
جواب: واضح رہے کہ ایزی لوڈ   کا کام کرنے والے شخص کی حیثیت درحقیقت کمپنی کے نمائندہ کی ہے، اور  وہ کمپنی کے وکیل  کی حیثیت سے ایزی لوڈ کرتا ہے ، جس پر اسے  کمپنی کی جانب سے  معاوضہ بصورتِ کمیشن دیا جاتا ہے، کمپنی کی جانب سے طے شدہ کمیشن سے زائد وصول کرنے کی کمپنی کی طرف سے اجازت نہیں ہوتی، یہاں تک کہ اگر  یہ معلوم ہو جائے کہ  کوئی نمائندہ مقررہ نرخ سے زائد وصول کرتا ہے  تو کمپنی ا سے اپنی نمائندگی سے معزول کرنے کا حق رکھتی ہے۔لہذا صورتِ مسئولہ میں کمپنی کی طرف سے طے شدہ کمیشن سے زائد کمیشن وصول کرنا کسی  صورت  جائز  نہیں ہے ، اور اس کی کوئی ممکنہ جائز صورت نہیں ہے، اگر مذکورہ شخص  کو اس کام سے بچت نہیں ہورہی ہے، اور اس کے  اخراجات ادا نہیں ہو رہے ہیں  تو اسے چاہیے کہ  کوئی اور حلال روزگار شروع کرے۔"رد المحتار" میں ہے:"وجملة الأمر أن كل ما قيد به الموكل إن مفيدا من كل وجه يلزم رعايته ‌أكده ‌بالنفي أو لا كبعه بخيار فباعه بدونه، نظيره الوديعة إن مفيدا ك " احفظ في هذه الدار " تتعين، وإن لم يقل لا تحفظ إلا في هذه الدار لتفاوت الحرز وإن لا يفد أصلا لا يجب مراعاته كبعه بالنسيئة فباعه بنقد يجوز، وإن مفيدا من وجه يجب مراعاته إن ‌أكده ‌بالنفي وإن لم يؤكده به لا يجب، مثاله لا تبعه إلا في سوق كذا يجب رعايته."(كتاب الوكالة، ج:5، ص:523، ط:سعيد) مسئولہ صورت کی نظیر   ’’امداد الفتاوی‘‘  میں ہے:"اسٹامپ کو اس کی مقررہ قیمت سے زائد پر فروخت کرناسوال (۱۷۴۶) : قدیم ۳ / ۱۱۳- لیسنس دار جو اسٹامپ خزانہ سے بیچنے کے لیے  لاتے  ہیں، ان کو  ایک روپے تین پیسے کمیشن کے طور پر دیے  جاتے ہیں یعنی ایک روپے کا اسٹامپ سوا پندرہ آنہ پر مِلتا ہے، اور لیسنس داروں کو یہ ہدایت قانوناً ہوتی ہے کہ وہ ایک روپیہ سے زائد میں اس اسٹامپ کو نہ بیچیں ، اب قابلِ دریافت یہ بات ہے کہ اگر یہ شخص ایک روپے والے اسٹامپ کو مثلاً ایک روپے یا سترہ آنے میں فروخت کرے تو شرعاً جائز ہوگا یا ناجائز؟الجواب: حقیقت میں یہ بیع نہیں ہے، بلکہ معاملات کے طے کرنے کے لیے جو عملہ درکار ہے اس عملہ کے مصارف اہلِ معاملات سے بدیں صورت  لیے جاتے ہیں کہ ان ہی کے نفع کے لیے اس عملہ کی ضرورت پڑی؛ اس لیے اس کے مصارف کا ذمہ دار ان ہی کو بنانا چاہیے اور لیسنس دار بھی مصارف پیشگی داخِل کر کے اہلِ معاملہ سے وصول کرنے کی اجازت حاصِل کر لیتا ہے، اور اس تعجیلِ ایفاء کے صلہ میں اس کو کمیشن ملتا ہے، پس یہ شخص عدالت کا وکیل ہے، مبیع کا ثمن لینے والا نہیں ، اس  لیے مؤکل کے خلاف کر کے زائد وصول کرنا حرام ہوگا۔  فقط۔ ۲۴ ؍ جمادی الاولیٰ ۱۳۲۹؁ ھ (تتمہ اولیٰ ص ۱۵۹)( امداد الفتاوی، باب: جائز و ناجائز یا مکروہ معاملات بیع،ج:3، ص:113، ط:مکتبہ دار العلوم کراچی)فقط والله أعلم

عنوان: یوٹیوب پر چینل بنا کر پیسے کمانے کا حکم / کیا قرآن میں جس کو حرام کہا گیا ہے، صرف وہی حرام ہے؟
سوال: 1۔  یوٹیوب کے بارے میں میرا سوال ہے  کہ   کیا یوٹیوب کی کمائی اس وجہ سے حرام ہے،  کہ اس پر برہنہ وڈیوز اور نامحرم عورتوں کے ایڈ وغیرہ آتے ہیں؟2۔ اس طرح  یوٹیوب پر ایک نوجوان مولوی ٹائپ بندہ وہ کہتا  ہے کہ کچھ بھی حرام نہیں،  البتہ جس کا اللہ نے قرآن مجید میں ذکر کیا بس وہ ہی حرام ہے،  باقی کچھ بھی حرام نہیں ہے۔3۔ اور ادھر میں بھی اپنی طرف سے بات کروں گا کہ ایک بندہ صابن شیمپو بناتا ہے اس پر لڑکی کی تصویر عموماً لگی ہوتی ہے، اب اگلا دکاندار اس سے وہ صابن وغیرہ خریدتا ہے،  کیا اس میں صابن بنانے اور آگے پھر دینے والے دونوں کی کمائی حرام نہیں ہوگی؟ اور جو تاجر حضرات کپڑے کا کام کرتے ہیں ان پر بھی لڑکیاں ہی ہوتی ہیں دکان کے باہر بڑے بڑے پوسٹر لگے ہوتے ہیں، اسی طرح کچھ دکانوں اور بڑے مالوں ، ہوٹلوں، اور ہسپتالوں میں لڑکیاں رکھی ہوتی ہیں، آپ کو پتہ ہوگا وہ لڑکیوں نامحرم لڑکوں سے خوش گپیاں لگاتی ہیں، ننگا سر ہوتا ہے،تو کیا سب  کی کمائی بھی حرام ہوگی ؟ یا مسئلہ یوٹیوب کا ہے؟اب ایک آدمی اپنی یوٹیوب وڈیوز میں نہ ہی عورت لے کر آتا ہے،  نہ ہی اس میں موسیقی ڈالتا صرف سیدھی سادہ وڈیوز بناتا اس پر ایڈز چلتے ہیں تو کیا  وہ بھی حرام کما رہا ہے؟جہاں تک بات ہے اسلام کی ہے کہ شریعت میں تصویر کو حرام کہا گیا ہے،  اور جہاں تک وڈیوز کی بات ہے وہ جب ہم موبائل یا ٹی وی آن کرتے ہیں پھر نظر آتی ہے بعد میں موبائل یا ٹی وی بند ہونے کی صورت میں تصویر بھی بند ہوجاتی ہے تو کیا یہ سب بھی حرام ہے؟
جواب: 1۔واضح رہے کہ یوٹیوب چینل بنا کر اس پر ویڈیوز اَپ لوڈ کر کے کمائی کی صورتیں مندرجہ ذیل ہوتی ہیں: 1۔ ایڈورٹائزمنٹ کے ذریعہ کمائی: یوٹیوب پر جب کوئی چینل کھولتا ہے اور اس پر مواد ڈالتا ہے تو چینل کھولنے والا گوگل کو اس بات کی اجازت دیتا ہے کہ گوگل مختلف قسم کے ایڈز اس کے چینل پر چلائے، گوگل ان ایڈز سے جو کماتا ہے 45 فیصد خود رکھتا ہے اور 55 فیصد یوٹیوب چینل والے کو دیتا ہے۔گوگل لوگوں سے ہر کلک کے حساب سے رقم وصول کرتا ہے۔2۔ یوٹیوب کے جو پریمیم کسٹمرز ہیں یوٹیوب ان سے سبسکرپشن فیس لیتا ہے اور جب وہ لوگ کسی چینل کو دیکھتے ہیں تو یوٹیوب اس چینل والے کو اس سبسکرپشن فیس میں سے کچھ دیتا ہے۔اب ہر ایک کا حکم ترتیب وار ذکر ہے:1۔ ایڈ کے ذریعہ کمائی کی صورت شرعًا اجارہ کا معاملہ ہے جو گوگل اور یوٹیوب چینل کے مالک کے درمیان ہوتا ہے۔ گوگل چینل کے مالک کو اس کے چینل کے استعمال پر (ایڈ نشر کرنے کی صورت میں) اجرت دیتا ہے۔یہ اجرت مندرجہ ذیل خرابیوں کی وجہ سے حلال نہیں ہے:الف:  گوگل کو اختیار ہوتا ہے کہ وہ کسی قسم كا بھی ایڈ چلائے، ان میں اکثر ایڈ جاندار اشیاء کی تصاویر ،پر مبنی ہوتے ہیں، جن میں موسیقی بھی شامل ہوتی ہے،  اور سائل کو انہیں ایڈز کی اجرت ملتی ہے، لہذا یہ اجرت کا معاہدہ تعاون على الاثم ہونے کی وجہ سے ناجائز ہوگا اور کمائی بھی حلال نہیں ہوگی۔ب:  اجرت مجہول ہوتی ہے؛ کیوں کہ گوگل ایک متعین اجرت نہیں طے کرتا، بلکہ اپنی کمائی کا 55 فیصد اجرت طے کرتا ہے اور گوگل کی کل اجرت مجہول ہوتی ہے تو اس کا 55فیصد بھی مجہول ہوتا ہے۔ چینل کے استعمال کی اجرت کا تعلق وقت کے ساتھ ہونا چاہیے یعنی جتنی دیر اس پر ایڈ چلے اس حساب سے اجرت ملے؛ لہذا اگر چینل پر چلنے والے ایڈز  سب کے سب شرعی دائرہ کے اندر بھی ہوں تب بھی یہ معاملہ شرعًا اجارہ فاسد ہوگا اور اجرت حلال نہیں ہوگی۔2۔  یوٹیوب پریمیم میمبر سے بعض سہولیات (جو ویڈیوز دیکھنے اور ڈاونلوڈ کرنے سے متعلق ہوتی ہیں)کے بدلہ سبسکرپشن فیس (اجرت) لیتا ہے اور جب یہ پریمیم میمبر کسی چینل کو دیکھتا ہے تو یوٹیوب اس پر چینل والے کو رقم دیتا ہے۔یہ رقم جو یوٹیوب یوٹیوب چینل والے کو دیتا ہےچینل استعمال کرنے کی اجرت ہے ۔یہ اجرت بھی مندرجہ ذیل وجوہ سے شرعًا جائز نہیں ہے:الف:  چینل پر موجود ویڈیوز اگر جاندار کی تصاویر پر مشتمل ہیں تو یہ "اجرت علی المعاصی" ہونے کی وجہ سے حرام ہوگی۔ ب: اگر ویڈیو شرعی دائرہ کے مطابق ہو تب بھی اجرت مجہول ہونے کی وجہ سے ناجائز اور حرام ہوگی؛ کیوں کہ چینل کے استعمال کی اجرت وقت کے ساتھ متعین ہونی چاہیے کہ اتنے وقت کی اتنی اجرت ہے یا پھر مکمل مہینہ یا سال کی اتنی اجرت ہے،  جب کہ مذکورہ صورت میں  اس طرح چینل والے کی اجرت متعین نہیں ہوتی۔الفتاوى الهندية میں ہے:"ومنها أن يكون مقدور الاستيفاء - حقيقة أو شرعا فلا يجوز استئجار الآبق ولا الاستئجار على المعاصي؛ لأنه استئجار على منفعة غير مقدورة الاستيفاء شرعا ... ومنها أن تكون المنفعة مقصودة معتادا استيفاؤها بعقد الإجارة ولا يجري بها التعامل بين الناس فلا يجوز استئجار الأشجار لتجفيف الثياب عليها. ... ومنها أن تكون الأجرة معلومة."(کتاب الاجارۃ، الباب الأول تفسير الإجارة وركنها وألفاظها وشرائطها، ٤ / ٤١١، ط: دار الفکر)أحكام القرآن للجصاص میں ہے:"وقوله تعالى: وتعاونوا على البر والتقوى يقتضي ظاهره إيجاب التعاون على كل ما كان تعالى لأن البر هو طاعات الله وقوله تعالى ولا تعاونوا على الإثم والعدوان نهي عن معاونة غيرنا على معاصي الله تعالى."(سورة المائدة، ٣ / ٢٩٦، ط: دار احیاء التراث)شرح النووي علی مسلممیں ہے:قال أصحابنا وغيرهم من العلماء تصوير صورة الحيوان حرام شديد التحريم وهو من الكبائر لأنه متوعد عليه بهذا الوعيد الشديد المذكور في الأحاديث وسواء صنعه بما يمتهن أو بغيره فصنعته حرام بكل حال لأن فيه مضاهاة لخلق الله تعالى وسواء ما كان فى ثوب أو بساط أودرهم أو دينار أو فلس أو إناء أو حائط أو غيرها وأما تصوير صورة الشجر ورحال الإبل وغير ذلك مما ليس فيه صورة حيوان فليس بحرام هذا حكم نفس التصوير وأما اتخاذ المصور فيه صورة حيوان فإن كان معلقا على حائط أو ثوبا ملبوسا أو عمامة ونحوذلك مما لايعد ممتهنا فهو حرام وإن كان في بساط يداس ومخدة ووسادة ونحوها مما يمتهن فليس بحرام ولكن هل يمنع دخول ملائكة الرحمة ذلك البيت فيه كلام نذكره قريبا إن شاء الله ولافرق فى هذا كله بين ماله ظل ومالاظل له هذا تلخيص مذهبنا في المسألة وبمعناه قال جماهير العلماء من الصحابة والتابعين ومن بعدهم وهو مذهب الثوري ومالك وأبي حنيفة وغيرهم وقال بعض السلف إنما ينهى عما كان له ظل ولابأس بالصور التي ليس لها ظل وهذا مذهب باطل فإن الستر الذي أنكر النبي صلى الله عليه وسلم الصورة فيه لا يشك أحد أنه مذموم وليس لصورته ظل مع باقي الأحاديث المطلقة في كل صورة وقال الزهري النهي في الصورة على العموم وكذلك استعمال ماهى فيه ودخول البيت الذي هي فيه سواء كانت رقما فى ثوب أو غيررقم وسواء كانت في حائط أو ثوب أو بساط ممتهن أو غير ممتهن عملا بظاهر الأحاديث لاسيما حديث النمرقة الذي ذكره مسلم وهذا مذهب قوى وقال آخرون يجوز منها ما كان رقما في ثوب سواء امتهن أم لا وسواء علق فى حائط أم لاوكرهوا ما كان له ظل أو كان مصورا في الحيطان وشبهها سواء كان رقما أو غيره واحتجوا بقوله في بعض أحاديث الباب إلاما كان رقما في ثوب وهذا مذهب القاسم بن محمد وأجمعوا بقوله في بعض أحاديث الباب إلا ما كان رقما في ثوب وهذا مذهب القاسم بن محمد وأجمعوا على منع ما كان له ظل ووجوب تغييره قال القاضي إلا ماورد في اللعب بالبنات لصغار البنات والرخصة في ذلك لكن كره مالك شراء الرجل ذلك لابنته وادعى بعضهم أن إباحة اللعب لهن بالبنات منسوخ بهذه الأحاديث والله أعلم."( كتاب اللباس و الزينة، باب تحريم تصوير صورة الحيوان وتحريم اتخاذ ما فيه صورة غير ممتهنةبالفرش ونحوه وأن الملائكة عليهم السلام لايدخلون بيتا فيه صورة أو كلب، ١٤ / ٨١ - ٨٢، ط: دار إحياء التراث العربي - بيروت )فقه السيرة النبوية مع موجز لتاريخ الخلافة الراشدةمیں ہے:نص الإمام النووي رحمه الله تعالى في شرحه على صحيح مسلم، قال:«قال أصحابنا وغيرهم من العلماء: تصوير صورة الحيوان حرام شديد الحرمة، وهو من الكبائر لأنه متوعد عليه بهذا الوعيد الشديد المذكور في الأحاديث، وسواء صنعه بما يمتهن أو بغيره، فصنعته حرام على كل حال، لأن فيه مضاهاة بخلق الله تعالى، وسواء ما كان في ثوب أو بساط أو درهم أو دينار أو فلس أو إناء أو حائط أو غيرها.أما تصوير الشجر ورحال الإبل وغير ذلك مما ليس فيه صورة حيوان، فليس بحرام.هذا حكم نفس التصوير. ... ثم قال رحمه الله تعالى: «وأجمعوا على منع ما كان له ظل، ووجوب تغييره. قال القاضي إلا ما ورد في اللعب بالبنات (اللعب) لصغار البنات، ففي ذلك رخصة».قلت: ويستشكل الناس حكم الصور الفوتوغرافية اليوم: هل هي في حكم الرسوم والصور التي ترسم وتخطط بمهارة اليد، أم لها حكم آخر.وقد فهم بعضهم من علة التصوير التي ذكرها النووي فيما نقلناه من كلامه أن التصوير الفوتوغرافي ليس في حكم الرسم باليد، إذ العمل الفوتوغرافي لا يقوم على أي مهارة في الصنعة أو اليد، بحيث تتجلى فيها محاولة المضاهاة بخلق الله تعالى، إذ هو يقوم على تحريك بسيط لناحية معينة في جهاز التصوير، يتسبب عنه انحباس الظل في داخله بواسطة أحماض معينة؛ وهي حركة بسيطة يستطيع أن يقوم بها أي طفل صغير والحق أنه لا ينبغي تكلف أي فرق بين أنواع التصوير المختلفة حيطة في الأمر، ونظرا لإطلاق لفظ الحديث. نقول هذا على سبيل التورع والحيطة، أما الخوض في حقيقة حكمه الشرعي فيحتاج إلى بحث ودراسة مفصلة.هذا فيما يتعلق بالتصوير. أما الاتخاذ فلا فرق بين الفوتوغرافي وغيره، فيما يبدو. والله أعلم.ولكن مهما يكن، فإن لنوع الصور أثرا في الحكم على التصوير واتخاذه. فإن كان الشيء المصور من قبيل المحرمات كصور النساء وما شابه ذلك فهو محرم ولا شك، وإن كان مما تدعو المصلحة والحاجة إلى تصويره فربما كانت في ذلك رخصة؛ والله أعلم."( فتح مكة، العبر والعظات، سادسا- تأملات فيما قام به صلى الله عليه وسلم من أعمال عند الكعبة المشرفة، ص: ٢٨٠ - ٢٨١، ط: دار الفكر - دمشق)رد المحتار علي الدر المختار میں ہے:" وفي السراج ودلت المسألة أن الملاهي كلها حرام ويدخل عليهم بلا إذنهم لإنكار المنكر قال ابن مسعود: صوت اللهو والغناء ينبت النفاق في القلب كما ينبت الماء النبات.  قلت: وفي البزازية استماع صوت الملاهي كضرب قصب ونحوه حرام لقوله - عليه الصلاة والسلام - «استماع الملاهي معصية والجلوس عليها فسق والتلذذ بها كفر» أي بالنعمة فصرف الجوارح إلى غير ما خلق لأجله كفر بالنعمة لا شكر فالواجب كل الواجب أن يجتنب كي لا يسمع لما روي «أنه - عليه الصلاة والسلام - أدخل أصبعه في أذنه عند سماعه»وأشعار العرب لو فيها ذكر الفسق تكره اهـ أو لتغليظ الذنب كما في الاختيار أو للاستحلال كما في النهاية.(قوله ينبت النفاق) أي العملي (قوله كضرب قصب) الذي رأيته في البزازية قضيب بالضاد المعجمة والمثناة بعدها (قوله فسق) أي خروج عن الطاعة ولا يخفى أن في الجلوس عليها استماعا لها والاستماع معصية فهما معصيتان."( كتاب الحظر و الاباحة، ٦ / ٣٤٩، ط: دار الفكر)2۔ مذکورہ صاحب کا  یہ دعوی کہ : "کچھ بھی حرام نہیں. جس کا اللہ نے قرآن مجید میں ذکر کیا بس وہ ہی حرام باقی کچھ بھی حرام نہیں ہے"از روئے  شرع  غلط ہے،  کیوں کہ   اللہ رب العزت  نے قرآن مجید میں  جن حرام اشیاء  کا تذکرہ فرمایا ہے، وہ سياق و سباق کے اعتبار سے ایک خاص تناظر میں  ہے، جس کا مقصد محرمات  کا حصر نہیں،   ( کہ ان کے علاوہ کوئی چیز حرام  نہ ہو) ،  صحیح و صریح احادیث میں اور بھی حرام چیزوں کا ذکر ملتا ہے، بلکہ ایک روایت میں تو رسول اکرم صلی اللہ علیہ والہ وسلم  صراحت  کے ساتھ ایسے شخص کی مذمت فرمائی ہے، جو   کہے کہ: "  کچھ بھی حرام نہیں. جس کا اللہ نے قرآن مجید میں ذکر کیا بس وہ ہی حرام باقی کچھ بھی حرام نہیں ہے"۔سنن أبي داود میں ہے:"٤٦٠٤ - حدثنا عبد الوهاب بن نجدة، حدثنا أبو عمرو بن كثير بن دينار، عن حريز بن عثمان، عن عبد الرحمن بن أبي عوف عن المقدام بن معدي كرب، عن رسول الله - صلى الله عليه وسلم - أنه قال: "ألا إني أوتيت الكتاب ومثله معه، ألا يوشك رجل شبعان على أريكته يقول: عليكم بهذا القرآن، فما وجدتم فيه من حلال فأحلوه، وما وجدتم فيه من حرام فحرموه، ألا لا يحل لكم لحم الحمار الأهلي، ولا كل ذي ناب من السبع، ولا لقطة معاهد إلا أن يستغني عنها صاحبها، ومن نزل بقوم، فعليهم أن يقروه، فإن لم يقروه فله أن يعقبهم بمثل قراه."( كتاب السنة، باب في لزوم السنة، ٧ / ١٣، ط: دار الرسالة العالمية)ترجمہ: حضرت مقدام بن معد یکرب رضی اللہ عنہ سے مروی ہے کہ رسول اللہ صلی اللہ علیہ وسلم نے فرمایا: " سنو، مجھے کتاب (قرآن) دی گئی ہے اور اس کے ساتھ اسی کے مثل ایک اور چیز بھی (یعنی سنت) عطا ہوئی ہے، قریب ہے کہ ایک آسودہ آدمی اپنے تخت پر ٹیک لگائے ہوئے کہے گا کہ : "اس قرآن کو لازم پکڑو، جو کچھ تم اس میں حلال پاؤ اسی کو حلال سمجھو، اور جو اس میں حرام پاؤ، اسی کو حرام سمجھو"۔ سنو! تمہارے لیے پالتو گدھے کا گوشت حلال نہیں، اور نہ کسی نوکیلے دانت والے درندے کا، اور نہ تمہارے لیے کسی ذمی کی پڑی ہوئی چیز حلال ہے سوائے اس کے کہ اس کا مالک اس سے دستبردار ہو جائے، اور اگر کوئی کسی قوم میں قیام کرے تو ان پر اس کی ضیافت لازم ہے، اور اگر وہ اس کی ضیافت نہ کریں تو اسے حق ہے کہ وہ ان سے مہمانی کے بقدر لے لے۔بذل المجهود في حل سنن أبي داود میں ہے:" (ألا يوشك رجل شبعان) أي ذو المال والرئاسة، جالس (على أريكته) أي سريره، وهذا إشارة إلى تكبره ونخوته (يقول: عليكم بهذا القرآن، فما وجدتم فيه من حلال فأحلوه) أي اعتقدوه حلالا (وما وجدتم فيه من حرام فحرموه)، وأما ما سوى القرآن من الأحاديث فلا تقبل.(ألا لا يحل لكم الحمار الأهلي، ولا كل ذي ناب من السبع)، وهذه الأشياء ليست في القرآن، وأنا أبين لكم حرمتها فخذوه، كما تأخذون تحليل القرآن وتحريمه."( كتاب السنة، باب في لزوم السنة، ١٣ / ١٥، ط: مركز الشيخ أبي الحسن الندوي للبحوث والدراسات الإسلامية، الهند)معالم السنن للخطابي میں ہے:" وقوله يوشك شبعان على أريكته يقول عليكم بهذا القرآن فإنه يحذر بذلك مخالفة السنن التي سنها رسول الله صلى الله عليه وسلم مما ليس له في القرآن ذكر على ما ذهبت إليه الخوارج والروافض فإنهم تعلقوا بظاهر القرآن وتركوا السنن التي قد ضمنت بيان الكتاب فتحيروا وضلوا، والأريكة السرير، ويقال أنه لا يسمى أريكة حتى يكون في حجلة وإنما أراد بهذه الصفة أصحاب الترفه والدعة الذين لزموا البيوت ولم يطلبوا العلم ولم يغدوا ولم يروحوا في طلبه في مظانه واقتباسه من أهله."(كتاب شرح السنة، ومن باب النهي عن الجدال في القرآن، ٤ / ٢٩٨، ط: المطبعة العلمية - حلب)3۔ ملحوظ رہے کہ کپڑا، صابن،  و دیگر حلال اشیاء  جن کی پیکنگ پر تصاویر  بنی  ہوتی ہیں،  ان کی خرید و فروخت  میں مقصد ان حلال اشیاء  کی خرید و فروخت  ہوتا ہے، نہ کہ پیکنگ پر بنی تصاویر کی خرید و فروخت،  لہذا ان اشیاء کی خرید و فروخت  جائز ہوتی ہے، اور آمدنی بھی حلال ہوتی ہے، البتہ تصاویر  کی اشاعت کا گناہ شائع کرنے والے پر ہوتا ہے، جبکہ یوٹیوب   میں چینل بنانے والے کا ذریعہ آمدن ہی اشتہارات  کا چلنا ہوتا ہے، پس یو ٹیوب  کو دیگر اشیاء پر قیاس کرنا صحیح نہیں، لہذا جواب نمبر ایک میں ذکر کردہ تفصیل کے مطابق یو ٹیوب کی کمائی کا فیصلہ کیا جائے گا۔رد المحتار علی الدر المختار میں ہے:"(قوله ولبس ثوب فيه تماثيل) عدل عن قول غيره تصاوير لما في المغرب: الصورة عام في ذي الروح وغيره، والتمثال خاص بمثال ذي الروح ويأتي أن غير ذي الروح لا يكره قال القهستاني: وفيه إشعار بأنه لا تكره صورة الرأس، وفيه خلاف كما في اتخاذها كذا في المحيط، قال في البحر: وفي الخلاصة وتكره التصاوير على الثوب صلى فيه أو لا انتهى، وهذه الكراهة تحريمية. وظاهر كلام النووي في شرح مسلم الإجماع على تحريم تصوير الحيوان، وقال: وسواء صنعه لما يمتهن أو لغيره، فصنعته حرام بكل حال لأن فيه مضاهاة لخلق الله تعالى، وسواء كان في ثوب أو بساط أو درهم وإناء وحائط وغيرها اهـ فينبغي أن يكون حراما لا مكروها إن ثبت الإجماع أو قطعية الدليل بتواتره اهـ كلام البحر ملخصا. وظاهر قوله فينبغي الاعتراض على الخلاصة في تسميته مكروها.قلت: لكن مراد الخلاصة اللبس المصرح به في المتون، بدليل قوله في الخلاصة بعد ما مر: أما إذا كان في يده وهو يصلي لا يكره وكلام النووي في فعل التصوير، ولا يلزم من حرمته حرمة الصلاة فيه بدليل أن التصوير يحرم؛ ولو كانت الصورة صغيرة كالتي على الدرهم أو كانت في اليد أو مستترة أو مهانة مع أن الصلاة بذلك لا تحرم، بل ولا تكره لأن علة حرمة التصوير المضاهاة لخلق الله تعالى، وهي موجودة في كل ما ذكر. وعلة كراهة الصلاة بها التشبه وهي مفقودة فيما ذكر كما يأتي، فاغتنم هذا التحرير."( كتاب الصلاة، باب ما يفسد الصلاة و ما يكره فيها، ١ / ٦٤٧، ط: دار الفكر )رد المحتار علي الدر المختار میں ہے:"(و) جاز (بيع عصير) عنب (ممن) يعلم أنه (يتخذه خمرا) لأن المعصية لا تقوم بعينه بل بعد تغيره وقيل يكره لإعانته على المعصية ونقل المصنف عن السراج والمشكلات أن قوله ممن أي من كافر أما بيعه من المسلم فيكره ومثله في الجوهرة والباقاني وغيرهما زاد القهستاني معزيا للخانية أنه يكره بالاتفاق.(قوله ممن يعلم) فيه إشارة إلى أنه لو لم يعلم لم يكره بلا خلاف قهستاني (قوله لا تقوم بعينه إلخ) يؤخذ منه أن المراد بما لا تقوم المعصية بعينه ما يحدث له بعد البيع وصف آخر يكون فيه قيام المعصية وأن ما تقوم المعصية بعينه ما توجد فيه على وصفه الموجود حالة البيع كالأمرد والسلاح ويأتي تمام الكلام عليه (قوله أما بيعه من المسلم فيكره) لأنه إعانة على المعصية قهستاني عن الجواهر.أقول: وهو خلاف إطلاق المتون وتعليل الشروح بما مر وقال ط: وفيه أنه لا يظهر إلا على قول من قال إن الكفار غير مخاطبين بفروع الشريعة والأصح خطابهم وعليه فيكون إعانة على المعصية، فلا فرق بين المسلم والكافر في بيع العصير منهما فتدبر اهـ ولا يرد هذا على الإطلاق والتعليل المار."( كتاب الحظر و الاباحة، فصل في البيع، ٦ / ٣٩١، ط: دار الفكر)فقط واللہ اعلم

عنوان: ایف بی آر (FBR) کی انعامی اسکیم کا حکم
سوال: ذیل میں دی گئی تفصیل کے مطابق رہنمائی فرمائیں کہ یہ انعامی اسکیم حلال ہے یا نہیں؟ایف بی آر کی جانب سے پی او ایس سسٹم پر انعامی سکیم کا آغازفیڈرل بورڈ آف ریونیو نے پی او ایس سے منسلک ٹیئر ون ریٹیل آؤٹ لیٹس سے خریداری کرنے پر انعامی سکیم کا آغاز کیا ہے۔ ملک بھر میں موجود پی او ایس سے منسلک ریٹیل آؤٹ لیٹس سے خریداری کا انتخاب کرنے والے خریداروں میں کروڑوں روپے مالیت کے ہزاروں انعامات کمپیوٹرائزڈ قرعہ اندازی کے ذریعے تقسیم کیے جائیں گے۔ یہ انعامی سکیم فنانس ایکٹ 2021 کے تحت متعارف کرائی گئی ہے جس کی پیروی میں ایف بی آر نے 9 اگست 2021 کو انعامی سکیم کیلئے قواعد کا اجراء کیا تھا ۔ انعامی سکیم کیلئے کمپیوٹرائزڈ قرعہ اندازی ہر ماہ کی 15 تاریخ کو ہوگی اور پہلی قرعہ اندازی 15 جنوری 2022 کو ایف بی آر (ہیڈ کوارٹرز )، اسلام آباد میں ہوگی۔ ابتدائی طور پر انعامات کی مالیت 10,00,000 (پہلا انعام)، 500,000 روپے کے دو انعامات ، 250,000 کے چار انعامات اور 50,000 روپے کے ایک ہزار انعامات مقرر کی گئی ہے۔اس طرح کل انعامی رقم 5کروڑ 30 لاکھ ہر ماہ 1007 قرعہ اندازی کے بعد جیتنے والے افراد کو ہر ماہ دی جائے گی۔ ایف بی آر کی انعامی سکیم کا مقصد سیلز کی ریئل ٹائم مانیٹرنگ کے ذریعے زیادہ سے زیادہ شفافیت اور ریونیو چوری کے تدارک کو یقینی بنانا ہے ۔ اس سے یہ امر بھی یقینی ہو گا کہ پوائنٹ آف سیل پر صارفین سے وصول کیا گیا ٹیکس سرکاری خزانے میں جمع ہو ۔ اس کا مقصد نہ صرف ٹیئر ون ریٹیلرزکو ایف بی آر کے پی او ایس سسٹم کے ساتھ اپنے ریٹیل آؤٹ لٹس کے انضمام کے عمل کو تیز کرنا ہے بلکہ صارفین کو پی او ایس انٹیگریٹڈ ریٹیل آؤٹ لٹس سےترجیحی طو رپر خریداری کی جانب راغب کرنا ہے ۔ ایف بی آر اس جدید اقدام کے ذریعے ریونیو میں خاطر خواہ بڑھوتری کی توقع کر تا ہے کیونکہ اس سے ٹیکس چوری کے ساتھ ساتھ ریٹیلرز کی جانب سے اپنی سیلز کو مخفی رکھنے میں بھی کمی آئے گی۔ صارفین ایف بی آر کی ٹیکس آسان موبائل ایپ کے ذریعے خریداری کی رسید کی تصدیق کر کے یا انوائس نمبر 9966 پر ایس ایم ایس کر کے قرعہ اندازی میں حصہ لے سکتے ہیں۔وضاحت: اس کا طریقہ کار یہ ہے کہ دکان سے خریداری کرنے کے بعد ، اس دکان سے خریدار کو جو رسید حاصل ہوگی، اس رسید پر ایک نمبر ہوگا، جو وہ سرکاری ادارے کو بھیجے گا،  سرکاری ادارہ اس خرید و فروخت کی تصدیق کرے گا، کہ مذکورہ دکان دار نے یہ خرید و فروخت حکومت کو ظاہر کی ہے یا نہیں، اور  یوں حکومت کیلئے اپنے سیلز ٹیکس کی وصولی یقینی  ہوجائے گی، اور صارف کو اس اطلاع  کے انعام کے طور پر ایک قرعہ اندازی میں شریک کرلیا جائے گا، جس میں اس کا نام آنے پر اس کو ایک مخصوص انعامات ملیں گے۔
جواب: جو لوگ ایف بی آر میں رجسٹرڈ دکانوں ( ریٹیل آؤٹ لیٹس) وغیرہ سے کوئی چیز خریدتے ہیں تو ان کو ایک انوائس/ پکی رسید ملتی ہے ،جس میں FBR POS سروس چارجز کی مد میں ایک روپے دینے ہوتے ہیں ،پھر جب خریدار اس انوائس / پکی رسید کی ایف بی آر سے تصدیق کروالیتاہے، تو ایف بی آر پی او ایس لکی ڈرا (FBR POS Lucky Draw) میں شامل ہوجاتا ہے ،پھر ہر مہینہ بذریعہ قرعہ اندازی بعض لوگوں کو انعام ملتا ہے ۔ایف بی آر  کی ویب سائٹ پر موجود معلومات کے مطابق ایف بی آر لکی ڈرا انعام اسکیم کا انتظام انہیں پیسوں سے کرتا ہے جو خریدار FBR POS فیس کی مد میں ایک روپیہ ادا کرتے ہیں یعنی خریدار حضرات سے اس مد میں ایک ایک روپیہ وصول کرکے قرعہ اندازی میں ان کا نام شامل کیا جاتا ہے پھر جس کا نام نکلے انہیں انعام دیا جاتا ہے، یہ سود اور جوا ہے ،اس لئے لکی ڈرا میں شامل ہوکر  انعام حاصل کرنا شرعا جائز نہیں ہے ۔فتاوی شامی میں ہے:"(قوله لأنه يصير قمارا) لأن القمار من القمر الذي يزداد تارة وينقص أخرى، وسمي القمار قمارا لأن كل واحد من المقامرين ممن يجوز أن يذهب ماله إلى صاحبه، ويجوز أن يستفيد مال صاحبه وهو حرام بالنص".(کتاب الحظر والإباحة ،فصل فی البیع ج:6،ص:403 ط:سعید)وفیه ایضاً:"وشرعا (فضل) ولو حكما فدخل ربا النسيئة۔۔۔(خال عن عوض بمعيار شرعي) مشروط لأحد المتعاقدين) أي بائع أو مشتر فلو شرط لغيرهما فليس بربا بل بيعا فاسدا (في المعاوضة)".(کتاب البیوع ،باب الربا ج:5، ص :168، ط:سعید)فقط واللہ اعلم

عنوان: حرام، ناجائز، مکروہ و غیر حلال طیب آمدنی کا حکم
سوال: کبھی تو ناجائز کام کی آمدنی حرام ہوتی  ہے، جیسے ڈاڑھی کاٹنے کی اجرت،کبھی ناجائز کام کی آمدنی مکروہ ہوتی ہے، جیسے انگریزی بال کاٹنے کی اجرت، کبھی ناجائز کام کی آمدنی کا حکم ہوتا ہے کہ یہ حلال طیب نہیں، جیسے خلاف شرع بال کاٹنے کی اجرت،کبھی ناجائز کام کی آمدنی کا حکم صرف ناجائز ہوتاہے، جیسے داڑھی کاٹنے کی اجرت،تو حرام آمدنی کا حکم تو معلوم ہے کہ بغیر ثواب کی نیت کے صدقہ کردیا جائے، لیکن جو آمدنی ناجائز ہو یا حلال طیب نہ ہویا حلال نہ ہویا مکروہ ہویا ناجائز ہو، جیساکہ اوپر مثال لکھی ہے تو ان آمدنیوں کا کیا حکم ہے جو  حرام کے علاوہ ہے؟کوئی اصول ہو تو بتادیجیے۔
جواب: صورتِ مسئولہ  میں حرام آمدنی  اگر  مالک یا اس کے ورثاء کو لوٹانا ممکن نہ ہو تو اسے ثواب کی نیت کے بغیر صدقہ کرنا واجب ہوتا ہے، یہی حکم مکروہ  یا غیر حلال طیب، یا ناجائز  آمدنی کا بھی ہے، البتہ فرق اتنا ہے کہ حرام و ناجائز  آمدنی کا صدقہ واجب ہے، جب کہ  مکروہ یا غیر حلال طیب آمدنی کا صدقہ واجب نہیں، تاہم صدقہ کرنا اولیٰ ہے۔رد المحتار علی الدر  المختار  میں ہے:"و الحاصل أنه إن علم أرباب الأموال وجب رده عليهم، و إلا فإن علم عين الحرام لايحلّ له و يتصدّق به بنية صاحبه، و إن كان مالًا مختلطًا مجتمعًا من الحرام و لايعلم أربابه و لا شيئًا منه بعينه حلّ له حكمًا، و الأحسن ديانةً التنزه عنه." ( كتاب البيوع، باب البيع الفاسد، مطلب فيمن ورث مالا حراما، ٥ / ٩٩، ط: دار الفكر)فقط واللہ اعلم

عنوان: والد کی رقم چوری کر کے پیسہ انویسٹ کرنا
سوال: 1: کیا چوری کے پیسوں سے شروع کیا ہوا کاروبار کا منافع حرام ہوتا ہے؟2: مجھے میرے ابو جب دکان سے سامان خریدنے کے لیے بھیجتے ہیں ، جو پیسے بچ جاتے وہ میں اپنے پاس رکھ لیتا اور کچھ پیسے میں نے  چھپ کے ابو جہاں گھر میں رکھتے ہیں وہاں سے اٹھاۓ، کل ملا کے تقریبًا 10 ہزار ہوۓ، ان پیسوں کو میں نے بزنس میں انویسٹ کر دیا۔ کیا اس کا منافع جائز ہوگا؟
جواب: 1۔  2۔  چوری کی رقم سے کیا ہوا کاروبار حلال نہیں ہوتا، اگر کوئی شخص  چوری کر کے کوئی رقم حاصل کرتا ہے، پھر اس رقم سے کاروبار شروع کرتا ہے تو ایسا کرنا سخت گناہ کا کام ہے، اسے چاہیے کہ اس عمل سے خوب توبہ و استغفار کرے، ورنہ سخت گناہ گار ہو گا اور توبہ کے ساتھ  اس پر یہ بھی واجب ہے کہ جس قدر رقم چوری کی تھی اتنی رقم اپنے کاروبار  سے نکال کر اصل مالک تک پہنچا دے۔لہذا صورتِ مسئولہ  میں آپ  پر لازم ہے  کہ آپ اپنے والد کے اٹھائے ہوئے پیسوں کو واپس کر دیں،  پیسہ واپس کر لینے کے بعد آپ کا منافع حلال ہو جائے گا۔    فتاوی شامی میں ہے:"(قوله: اکتسب حراماً الخ)توضیح المسألة ما في التتارخانیة حیث قال: رجل اکتسب مالاً من حرام ثم اشتری فهذا علی خمسة أوجه، إما إن دفع تلك الدراهم إلی البائع أولاً ثم اشتری منه بها أو اشتری قبل الدفع بها ودفعها، أو اشتری قبل الدفع بها ودفع غیرها، أو اشتری مطلقاً ودفع تلك الدراهم، أو اشتری بدراهم أخر ودفع تلك الدراهم، قال أبونصر: یطیب له ولایجب علیه أن یتصدق إلا في الوجه الأول … وقال الکرخي في الوجه الأول والثاني: لایطیب، وفي الثلاث الأخیرة یطیب، وقال أبوبکر: لایطیب في الکل.  لکن الفتوی الآن علی قول الکرخی دفعاً للحرج عن الناس". (ردالمحتار ۴:۲۴۴ مطلب إذا اکتسب حراماً ثم اشتری فهو علی خمسة أوجه) فقط واللہ اعلم

عنوان: فلیٹ کی بکنگ کے بعد تعمیر سے قبل اون پر فائل فروخت کرنا
سوال: کسی بلڈر نے  فلیٹس کی بکنگ شروع  کی تھی ، اب وہ بکنگ بند ہوگئی ہے، جس کے بعد  اب فلیٹس 5 لاکھ روپے اون پر مل رہا ہے،  اور ابھی بلڈنگ کا صرف کھڈا کھودا  گیا ہے،  تو کیا اون پر لینا جائز ہے؟
جواب: واضح رہے کہ  بلڈنگ کی تعمیر سے قبل  جو بکنگ کی جاتی ہے، اس کی شرعی حیثیت  وعدہ بیع کی ہوتی ہے، یعنی  نفس بکنگ کی وجہ سے  فلیٹ پر بکنگ کرانے والے کی ملکیت کا ثبوت نہیں ہوتا، جس کی وجہ سے فلیٹ کی ہیئت و اسٹرکچر  کے وجود سے قبل اسے آگے منافع کے ساتھ فروخت کرنا جائز نہیں ہوتا، لہذا صورتِ مسئولہ میں   بکنگ شدہ فلیٹ کی  تعمیر سے قبل  اصل قیمت سے زائد قیمت  ( خواہ اون کے نام پر زائد قیمت وصول کی جائے یا کسی اور نام ) پر  خرید و فروخت  شرعًا جائز نہ ہوگی۔بدائع الصنائع فی ترتیب الشرائع میں ہے:"و أما الذي يرجع إلى المعقود عليه فأنواع (منها) : أن يكون موجودًا فلاينعقد بيع المعدوم ... الخ."( کتاب البیوع، فصل فی الشرائط الذي يرجع الي العقود عليه، ٥ / ١٣٨، ط: سعید)فقط واللہ اعلم

عنوان: ڈیفنس سیونگ سرٹیفکیٹ اکاؤنٹ میں جمع کردہ رقم پر ملنے والے منافع کا حکم
سوال: ریٹائرمنٹ کے بعد مجھے رقم ملی، میں نے وہ بینک کے ڈیفنس سیونگ سرٹیفکیٹ اکاؤنٹ میں جمع کی، جس سے ہمیں نفع ملتا ہے، کیا یہ منافع جائز ہے؟
جواب:
صورت مسئولہ میں سائل کو مذکورہ اکاؤنٹ سے منافع کے نام جو رقم مل رہی ہے وہ شرعاً سود کے حکم میں ہے اور شریعت کی رو سے سودی لین دین ناجائز اور حرام ہے، لہذا سائل کو چاہیے کہ اس اکاؤنٹ سے اپنی جمع کردہ خالص رقم جو ریٹائرمنٹ کے وقت ملی تھی اس کو نکال کر اس اکاؤنٹ کو بند کردے یا پھر چھوڑدے، اور اب تک جو رقم منافع کے نام پر استعمال کی،اتنی رقم صدقہ کردے۔مشکاۃ المصابیح میں ہے:"عن جابر رضي الله عنه قال: ‌لعن ‌رسول الله صلى الله عليه وسلم أكل الربا وموكله وكاتبه وشاهديه وقال: "هم سواء".(‌‌كتاب البيوع‌‌، باب الربا‌‌، الفصل الأول: 244، ط: قدیمی)فقط واللہ اعلم

Reference: Riyad as-Salihin 1615 In-book reference : Book 17, Hadith 105: حوالہ

عنوان: کسٹمر کے ایزی پیسہ اکاؤنٹ سے اپنے بینک اکاؤنٹ میں رقم منتقل کر کے کسٹمر کو نقد دینے پر کمیشن لینا
سوال: ایک سوال ہے ایزی پیسہ کے حوالے سے:1: کسٹمر کے ایزی پیسہ اکاونٹ سے raast idکے ذریعہ رقم اپنے بینک اکاونٹ میں منتقل کر کے کسٹمر کو نقد رقم دے کر اس سے 1000 روپے پر 20 روپے منافع لینا کیسا ہے؟ اس طریقے سے کسٹمر پر کمپنی کی طرف سے کوئی چارجز نہیں ہوتے اور نہ دکاندار کو بینک کی طرف سے یا کمپنی کی طرف سے کوئی کمیشن ملتا ہے۔ اور عام طور پر اگر کسٹمر ایزی پیسہ سے یہ رقم نکالتا ہے تو کمپنی کسٹمر سے 1000 روپے پر 20 روپے چارج کرتی ہے اور کمپنی دکاندار کو بھی کمیشن دیتی ہے۔2: کسٹمر کے لیے بینک سے ایزی پیسہ اکاونٹ میں رقم منتقل کرنے کی صورت میں کسٹمر سے 1000 روپے پر 10 روپے منافع لینا کیسا ہے؟ اس صورت میں بھی دکاندار کو بینک یا کمپنی کی طرف سے کوئی کمیشن نہیں ملتا۔ البتہ 25000 سے زیادہ رقم منتقل کرنے پر بینک دکاندار سے ٪0.1 یا ٪0.2 چارج کرتا ہے
جواب: 1) صورتِ مسئولہ میں دکاندار  کے گاہک کسٹمر کو اس کے ایزی پیسہ اکاؤنٹ سے رقم اپنے اکاؤنٹ میں منتقل کر کے نقد رقم دینے میں کوئی ایسی خدمت نہیں پائی جاتی جس کے عوض شرعی طور پر دکاندار کے لیے کمیشن لینے کا جواز بنتا ہو یا دکاندار اجرت کا مستحق ہوتا ہو، بلکہ درحقیقت دکاندار نے صرف گاہک کے ایزی پیسہ اکاؤنٹ سے رقم کو اپنے بینک اکاؤنٹ میں منتقل کیا ہے اور اپنے پاس سے نقد رقم اسے ادا کر دی ہے، اس صورت میں دکاندار کے لیے 1000 روپے پر 20 روپے کمیشن لینا جائز نہیں ہے، ہاں اگر یہ صورت ہو کہ دکاندار گاہک کے ایزی پیسہ اکاؤنٹ سے رقم کو اپنے بینک اکاؤنٹ میں منتقل کرے پھر خود یا اپنے نمائندے کے ذریعہ بینک سے وہ رقم وصول کر کے گاہک کو ادا کرے تو اس صورت میں اس خدمت کے عوض دکاندار کے لیے کمیشن لینا جائز ہوگا۔2)دکاندار کے لیے اپنے بینک اکاؤنٹ سے گاہک کے ایزی پیسہ اکاؤنٹ میں رقم منتقل کرنے کے عوض کمیشن لینا بھی جائز نہیں ہے۔فتاویٰ ہندیہ میں ہے:"وهو في الشرع عبارة عن فضل مال لا يقابله عوض في معاوضة مال بمال".(كتاب البيوع، الباب التاسع فيما يجوز بيعه وما لا يجوز، الفصل السادس في تفسير الربا وأحكامه، 3/ 117، ط: رشيدية)الدر المختار میں ہے:"كتاب الإجارة...(هي) لغة...وشرعا (تمليك نفع) مقصود من العين"وفي الرد:"(قوله مقصود من العين) أي في الشرع ونظر العقلاء".(كتاب الإجارة، 6/ 4، ط: سعيد)فقط والله أعلم

عنوان: مبیع مشتری کی مطلوبہ جگہ تک پہنچانے والے مزدوروں کی اجرت کس کے ذمہ ہے؟
سوال: ہمارے علاقے   میں  دو کاندار( مشتری)  کسی بڑے گودام والے کے پاس جا کر اس سے سامان وغیرہ خریدتا ہے،  سامان خریدنے  کے بعد اس کو گاڑی ریڑھی  وغیرہ میں رکھنا پڑتا ہے،   تو اس دوران گودام والوں کے پاس جو مزدور ہوتے ہیں،  وہی مزدور اس سامان کو  گاڑی میں رکھ دیتے ہیں ، یا  گاڑی تک پہنچا دیتے ہیں،  پھر ان مزدوروں کو بعض دفعہ مشتری(  دوکاندار ) مزدوری دیتا ہے بعض دفعہ بائع(  گودام والا)   مزدوری  دیتا ہے ۔مفتی صاحب اب پوچھنا یہ ہے کہ ان مزدوروں کی مزدوری گودام والے کے ذمہ ہے  یا مشتری( خریدنے والے)  کے ذمہ میں ہے ؟باحوالہ   جواب دے کر مشکور فرمائیں
جواب: واضح رہے کہ بائع ( گودام والے) کے  ملازمین جو مبیع  اٹھا کر مشتری کے سپرد کرنے  پر مامور ہوں، ان کی  مزدوری مبیع کی قیمت میں شامل کرنا بائع کے لئے شرعا جائز ہے، البتہ وہ افراد جو بائع کے ملازم نہیں ہوتے، بلکہ وہ مختلف افراد کے کام اجرت کے عوض کرتے ہیں، تو انہیں مبیع اٹھانے پر جو مامور کرے گا، اس کی اجرت  اس ہی پر ہوگی، پس  صورت مسئولہ میں بائع ( گودام والے) کو شرعا یہ حق حاصل ہے کہ وہ مبیع کی قیمت میں مزدور کی مزدوری بھی شامل کرکے مشتری سے وصول کرکے گاڑی یا ریڑھی تک پہنچانے والے  مزدوروں کو  مزدوری ادا کردے، اسی طرح سے باہمی رضامندی سے الگ سے بھی طے کرنا جائز ہے۔ مجمع الأنهر في شرح ملتقى الأبحر میں ہے:" (ويجوز أن يضم إلى رأس المال أجرة القصارة والصبغ) سواء كان أسود أو غيره (والطراز) بكسر الطاء وبالراء المهملتين وآخره زاي: علم الثوب (والفتل) بفتح الفاء ما يصنع بأطراف الثياب بحرير أو كتان (والحمل) أي أجرة حمل المبيع من مكان إلى مكان برا أو بحرا (وسوق الغنم والسمسار) لأن العرف جار بإلحاق هذه الأشياء برأس المال في عادة التجار والأصل فيه أن كل ما يزيد في المبيع أو قيمته كالصبغ والحمل يلحق به وما لا فلا، وقيد بالأجرة لأنه لو فعل شيئا من ذلك بيده لا يضمه ."( كتاب البيوع، باب المرابحة والتولية، ٢ / ٧٥، ط: دار إحياء التراث العربي)فقط واللہ اعلم

عنوان: میراث میں ملنے والے سیونگ سرٹیفیکیٹ کی رقم کا حکم
سوال: میری والدہ کو سیونگ سرٹیفیکیٹ کے پیسے ہیومن انہیریٹنس میں ملے ہیں ،وہ اپنا منافع بھی انوسٹ کردیتی  تھی تو 30 سال کی انٹرسٹ (سود)کاہمیں اندازہ نہیں ہے ، انٹرسٹ کو غرباء میں دینا چاہتے ہیں ،کیا اندازے سے دس فیصد دے دیں ؟
جواب: واضح رہے کہ  سیونگ  سر ٹیفیکیٹ اور سیونگ اکاونٹ کی اسکیم سودی اسکیم ہے، اس سے حاصل ہونے والے منافع سود ہے اس میں سرمایہ کاری کرکے نفع حاصل کرنا شرعا جائز نہیں ،البتہ جمع کردہ اصل رقم حلال ہے، اس کا وصول کرنا اور استعمال کرنا جائزہے۔صورتِ مسئولہ میں  سیونگ  سرٹیفیکیٹ جس مالیت میں سائل کی والدہ نے خریدے تھے  اتنی رقم شرعا ًحلال اور ورثاء میں قابل تقسیم ہے،اس پر ملنے والا منافع چوں کہ  وصول کرلیا ہے تو بغیر ثواب کی نیت سےاتنی رقم فقراء و مساکین پر صدقہ کرنا لازم ہے، اگر والدہ نفع نکال کر انویسٹ کرتی تھی تو اندازہ لگا کر اندازے سے زائد صدقہ کر دیا جائے۔فتاوی شامی میں ہے :"لو مات مسلم وترك ثمن خمر باعه مسلم لا يحل لورثته كما بسطه الزيلعي وفي الأشباه الحرمة تنتقل مع العلم إلا للوارث إلا إذا علم ربه.قلت: ومر في البيع الفاسد لكن في المجتبى مات وكسبه حرام فالميراث حلال ثم رمز وقال لا نأخذ بهذه الرواية وهو حرام مطلقا على الورثة فتنبه.و في الرد : (قوله إلا إذا علم ربه) أي رب المال فيجب على الوارث رده على صاحبه (قوله وهو حرام مطلقا على الورثة) أي سواء علموا أربابه أو لا فإن علموا أربابه ردوه عليهم، وإلا تصدقوا به كما قدمناه آنفا عن الزيلعي."(کتاب الحظر والاباحۃ،فصل فی البیع،ج:۶،ص:۳۸۶،سعید)فقط واللہ اعلم

عنوان: رشوت کے ذریعہ نوکری حاصل کرنا
سوال: میرے والد نے میرے لیے ایک گورنمنٹ جاب کا انتخاب کیا ہے، وہ گورنمنٹ جاب یہ ہے کہ ایک مسجد میں اذان دینی ہے، اب جو بنده گورنمنٹ جاب لگا رہا ہے وہ دو لاکھ روپے مانگ رہا ہے اور وہ یہ دولاکھ  گورنمنٹ کو دے گا پھر گورمنٹ والے ایک لیٹر جاری کریں گے،  تب جا کر گورنمنٹ جاب لگے گی،  اب سوال یہ ہے کہ کیا یہ دو لاکھ روپے دینا جائز ہے یا نہیں؟  اور اگر جائز نہیں تو پھر جائز ہونے کا کوئی حیله اگر ممکن ہو، وہ  بتادیں!
جواب:
رشوت لینے اور دینے والے  اور ان کے درمیان واسطہ بننے والے پر حضورِ اکرم ﷺ نے لعنت  فرمائی ہے،  بغیر استحقاق و اہلیت کے محض رشوت   کی بنیاد پر ملازمت حاصل کرنا بھی ناجائز ہے، البتہ اگر اہلیت اور استحقاق کے باوجود  ملازمت نہ ملے تو سفارش کے ذریعے ملازمت حاصل کی جاسکتی ہے، رشوت دینا اس صورت میں بھی جائز نہیں ہوگا۔  اور  کوئی شخص رشوت دے  کر نوکری حاصل  کر لے تو رشوت دینے کا  گناہ ہوگا، تاہم اس ملازمت سے متعلقہ امور کی دیانت دارانہ انجام دہی پر تنخواہ حلال  ہوگی۔مشكاة المصابيح (2/ 1108):"عن عبد الله بن عمرو قال: لعن رسول الله صلى الله عليه وسلم الراشي والمرتشي".ترجمہ: حضرت عبداللہ بن عمرو رضی اللہ عنہما سے روایت ہے کہ رسول اللہ ﷺ نے رشوت دینے والے اور رشوت لینے والے پر لعنت فرمائی ہے۔فقط واللہ اعلم

Reference: Sunnah.com reference : Book 7, Hadith 78 English translation : Book 7, Hadith 846 Arabic reference : Book 7, Hadith 843: حوالہ

عنوان: بینک میں کسی قسم کی ملازمت کرنا
سوال: میں عسکری بینک میں کام کرتا ہوں میرا کام برانچز کے اندر سہولیات کی کمی کا جائزہ لے کر برانچ کو آگاہ کرتا ہوں اور ساتھ ہی کسٹمرز سے برانچ کا فیڈ بیک لیتا ہوں۔اس کے  علاوہ کسٹمر بن کر برانچ کو فون کر کے مختلف مصنوعات کے بارے میں معلومات لے کر ان کی معلومات کا اندازہ لگاتا ہوں۔ میرا بنک کے ڈپازٹ کو بڑھانے ،لانے یا لکھنے سے کوئی واسطہ نہیں ۔  مجھے اپنی آمدنی  کے بارے میں حلال یا حرام ہونے کی تصدیق کرنی ہے۔ اگر چہ میں مسلسل بنک سے باہر نوکری کی تلاش میں بھی ہوں۔
جواب: بینک  اپنے ملازمین کو تنخواہ سودی کمائی سے ادا کرتا ہے، نیز بینک کی ملازمت میں سودی معاملات میں (کسی نہ کسی درجہ میں ) تعاون ہے؛ اس لیے بینک میں کسی بھی قسم کی ملازمت  حلال نہیں۔(اگرچہ  اس  ملازمت  میں سودی معاملات میں  براہِ راست شرکت  نہ بھی ہو، صرف بینک کی کارکردگی کی  بہتری اور  اس کے مختلف  امور  کی دیکھ بھال کی ذمہ داری ہو  ۔)"عن جابر قال: لعن رسول الله صلی الله علیه وسلم آکل الربا، و موکله، و کاتبه، و شاهدیه، و قال: هم سواء."(الصحيح لمسلم، با ب لعن آکل الربا، ومؤکله، النسخة الهندیة، ۲/۲۷)ترجمہ: حضرت جابر رضی اللہ عنہ  روایت کرتے ہیں کہ رسول اللہ صلی اللہ علیہ وسلم نے سود کھانے والے، کھلانے والے، سودی معاملہ لکھنے والے اور اس کے گواہوں پر لعنت فرمائی ہے، اور ارشاد فرمایا: یہ سب (سود کے گناہ میں) برابر ہیں۔ اس لیے  اگر کوئی شخص بینک میں ملازم ہو  اور فی الحال گزران کا ذریعہ نہ ہو تو اس کو  جائز  اور  حلال ذریعہ معاش تلاش کرنے  کی  سنجیدہ کوشش  فوری طور پر شروع کردینا، اور جیسے ہی حلال ذریعہ معاش مل جائے بینک کی ملازمت فوراً چھوڑ دے اور اس دوران استغفار بھی کرتا رہے ۔فقط واللہ اعلم

عنوان: حرام منافع کا مصرف، ایک بطن کا مناسخہ
سوال: میرے تایا نے دو شادیاں کی تھیں، ان کی پہلی بیوی کا انتقال ان کی حیات میں ہی ہو چکا تھا، پھر اس کے بعد تایا نے دوسری شادی کی تھی، ابھی ان کی دوسری بیوی کا انتقال ہوا ہے، دوسری بیوی کے والدین اور شوہر یعنی میرے تایا ان کی حیات میں ہی انتقال کر گئے تھے، دوسری بیوی کی کوئی اولاد نہیں تھی، دوسری بیوی کے انتقال کے وقت ان کا ایک بھائی اور بہن حیات تھی، پھر ان کے بعد ان کے بھائی کا انتقال ہو گیا، ان کی ایک بیوہ، دو بیٹے اور تین بیٹیاں ہیں، نیشنل سیونگ سرٹیفکٹ میں مرحومہ کے 23 لاکھ روپے موجود ہیں۔اب سوال یہ ہے کہ مرحومہ کا ترکہ ان کے ورثاء میں کس طرح تقسیم کیا جائے گا؟ تایا کی جو پہلی بیوی تھی ان کے بچوں کو تایا کی دوسری بیوی کے ترکہ  میں سے حصہ ملے گا یا نہیں؟
جواب: واضح رہے کہ نیشنل سیونگ سرٹیفکٹ کے ذریعہ جو سرمایہ کاری کی جاتی ہے اُس میں شرعی اصولوں کی رعایت نہیں کی جاتی، اِس لیے نیشنل سیونگ سرٹیفکٹ کے ذریعہ منافع حاصل کرنا جائز نہیں، جو منافع مذکورہ سرٹیفکٹ کے ذریعہ حاصل کیا گیا ہو وہ چونکہ حرام ہے اس لیے اس کا شرعی حکم یہ ہے کہ   وہ ثواب کی نیت کے بغیر کسی مستحق کو دے دیا جائے، باقی جو اصل رقم ہے وہ ورثاء میں تقسیم ہو گی۔مرحومہ کے ترکہ کی تقسیم کا طریقہ یہ ہو گا کہ اولاً مرحومہ کے ترکہ سے اُن کی تجہیز و تکفین  کے اخراجات ادا کیے جائیں، پھر اگر ان کے ذمہ کوئی قرضہ ہو تو اس کو ادا کرنے کے بعد انہوں نے کوئی جائز وصیت کی ہو تو اس کو ایک تہائی ترکہ میں سے نافذ کرنے کے بعد  کل ترکہ کو 12 حصوں میں تقسیم کر کے 4 حصے  بہن کو، 1 حصہ  مرحوم  بھائی کی بیوہ کو، 2  حصے ہر ایک بیٹے کو اور  1 حصہ ہر ایک بیٹی کو ملے گا۔صورتِ تقسیم یہ ہے:مرحومہ 12/3بھائیبہن21فوت شد4بھائی 8 وفق 4 _______________ ما فی الید 2 وفق 1بیوہبیٹابیٹابیٹیبیٹیبیٹی122111یعنی  سو روپے میں 33.33 روپے بہن کو، 8.33 روپے مرحوم بھائی کی بیوہ کو، 16.67 روپے ہر ایک بیٹے کو اور 8.33 روپے ہر ایک بیٹے کو ملیں گے۔تایا کی دوسری بیوی کے ترکہ میں اُن کی پہلی بیوی کی اولاد حصہ دار نہ ہو گی۔معارف السنن میں ہے:"قال شیخنا: ویستفاد من کتب فقهائنا کالهدایة وغیرها: أن من ملك بملك خبیث، ولم یمکنه الرد إلی المالك، فسبیله التصدقُ علی الفقراء … قال: والظاهر إن المتصدق بمثله ینبغي أن ینوي به فراغ ذمته، ولا یرجو به المثوبة۔"(معارف السنن، أبواب الطهارة، باب ما جاء: لا تقبل صلاة بغیر طهور، ۱: ۳۴، ط: المکتبة الأشرفیة دیوبند)فقط والله اعلم

عنوان: مدارس میں تقرر کے وقت چندہ جمع کرانا
سوال: بعض ایڈ  مدارس  کے اندر  اساتذہ کی تقرری کے وقت جو دس پندرہ لاکھ تک کی رقم جس کو  رکھا جاتا ہے، اس سے لی جاتی ہے اور  اس کو  چندہ کا نام دیا جاتا ہے،جب کہ اس سے قبل یا مابعد کبھی کسی مدرسہ یا غریب کو اتنا چندہ نہیں دیا تو کیا یہ   چندہ   کے نام پر  پیسہ  دے کر خود کو سلیکٹ کرانا درست ہے؟ یا رشوت ہوگی ؟
جواب:
جواب سے قبل یہ وضاحت ضروری  ہے کہ  ہمارے  ہاں ایسے مدارس موجود نہیں ہیں جن میں استاذ سے بوقتِ تقرر چندے کے طور پر رقم لی جاتی ہو، نیز دیگر ممالک کے مدارس کے بارے میں بھی ہمارے علم میں ایسی بات نہیں ہے۔ تاہم اگر سائل کے ملک کے بعض مدارس میں یہ رواج ہے تو اس کا حکم درج ذیل ہے:واضح رہے کہ کسی انسان کا مال اُس  کی دلی رضا مندی کے بغیر کسی شخص کے لیے لینا حلال نہیں ہے؛ لہٰذا جب تک   مالک اپنا مال بغیر کسی معاشرتی، اخلاقی اور سماجی دباؤ کے خرچ نہ کرے اُس وقت تک یہ مال کسی کے لیے حلال نہیں ہو گا، اور جہاں یقینی طور پر معلوم ہو کہ یہاں طیبِ نفس نہیں پایا جا رہا،  بلکہ مالک نے کسی دبا ؤ کے تحت  اپنا مال خرچ کیا ہے تو یقیناً اس حدیث کی رو سے اس کے مال سے استفادہ کرنا   درست نہیں  ہو گا۔اگر کسی مدرسے میں تقرری کے وقت چندہ کے عنوان سے  خطیر رقم وصول کی جاتی ہے  جب کہ دینے والے  نے اس موقع کے علاوہ کسی دوسرے موقع پر اتنی رقم کبھی جمع نہیں کرائی ہوتی تو  بلا شبہ اس طرح چندہ دینا اور لینا اداروں کے لیے  حلال نہیں ہے،اگر  دینے والے کا مقصد بھی اس رقم کے دینے سے اپنی تقرری کرانی ہوتی ہے،نہ  کہ خیر کے کام میں تعاون تو یہ لین دین ’’رشوت‘‘  کہلائے گی ،لہذا  اس عمل و رواج  سے  بچنا ضروری ہے۔حدیث شریف میں آتا ہے:"قال رسول الله صلى الله علیه و سلّم: ألا لاتظلموا، ألا لایحلّ مال امرء إلا بطیب نفس منه."(مشکوٰۃ، ج:1، ص:255، ط:قدیمی)  ترجمہ: خبردار اے مسلمانو! ظلم نہ کیا کرو، اور یاد رکھو کسی شخص کا مال اس کی دلی رضامندی کے بغیر دوسرے شخص کے لیے حلال نہیں ہے۔ سنن أبی داود  میں ہے:"عن أبي سلمة، عن عبد الله بن عمرو، قال: «لعن رسول الله صلى الله عليه وسلم الراشي والمرتشي»".(3/ 300،کتاب الأقضیة، باب في کراهیة الرشوة، رقم الحدیث: 3580،ط: المکتبة العصریة)مبسوط سرخسي ميں ہے:"و قوله: لايرتشي المراد الرشوة في الحكم و هو حرام، قال صلى الله عليه وسلم: «‌الراشي و المرتشي في النار» و لما قيل لابن مسعود -رضي الله عنه -: الرشوة في الحكم سحت، قال: ذلك الكفر، إنما السحت أن ترشو من تحتاج إليه أمام حاجتك."(كتاب ادب القاضي ،ج:16،ص:67،ط:دار المعرفة)فقط واللہ اعلم

Reference: Mishkat al-Masabih 2946 In-book reference : Book 11, Hadith 181: حوالہ

عنوان: حرام مال سے کافر کا قرضہ اتارنا
سوال: کیا کافر سے  قرضہ لے کر اپنا حرام مال اس کو  دینا حلال ہوتا ہے؟
جواب: حرام مال کا حکم یہ ہے کہ اگر اس کا مالک معلوم ہو اور وہ بلاعوض حاصل کیا گیا ہو، جیسے: سود، چوری، رشوت وغیرہ تو اس کے مالک کو واپس کرنا ضروری ہے، یعنی  وہ جہاں سے آیا ہے وہیں اسے واپس دے دیا جائے، مالک وفات پاچکا ہو تو اس کے ورثاء کو لوٹا دیا جائے۔ اور اگر یہ ممکن نہ ہوتو  ثواب کی نیت کے بغیر  اسے مستحقِ زکاۃ کو صدقہ کرنا ضروری ہے۔  اور اگر وہ بالعوض حاصل کیا گیا ہو، جیسے حرام ملازمت وغیرہ کے ذریعے تو اسے مالک کو واپس کرنا درست نہیں ہے، بلکہ اس کا یہی ایک مصرف ہے کہ اسے ثواب کی نیت کے بغیر صدقہ کردیا جائے۔ باقی حرام مال کسی کو استعمال میں دینا جائز نہیں ہے اور  نہ ہی اس کی وجہ سے وہ مال پاک ہوگا۔چنانچہ کافر سے قرضہ لینا تو حلال ہے، لیکن اپنے حرام  مال سے اس کا قرضہ اتارنا جائز نہیں، اس  لیے کہ یہ حرام مال کو استعمال کرنا اور اس سے فائدہ اٹھانے کے زمرے میں آئے گا جو کہ جائز نہیں۔  چاہے وہ رقم کسی کافر کو دی جا رہی ہو۔ اور مذکورہ رقم  ملکیت  کی  اس  طرح  تبدیلی سے حلال نہیں ہوگی، اس سے متعلق مزید تفصیل کے لیے "امداد الفتاوی" سے ایک سوال اور حکیم الامت حضرت مولانا اشرف علی تھانوی رحمہ اللہ کا جواب ملاحظہ ہو:"سوال(۲۹۰۹) : قدیم ۴/۵۴۳-  یوں مشہور ہے کہ تبدّلِ مِلک سے اور دام دینے سے حرمت زائل ہوجاتی ہے یہ صحیح ہے یا نہیں ؟الجواب:  تبدلِ مِلک سے تبدّل عین کا ہوجانا اس کے یہ معنی نہیں جو عوام سمجھتے ہیں، بلکہ مطلب یہ ہے کہ ایک شخص کے پاس کسی خاص طریقہ سے کوئی چیز آئی ، اس شخص کے لیے وہ طریقہ حلال تھا، لیکن اس طریقہ سے اگر دوسرے شخص کے پاس آتی تو اس کے لیے حلال نہ ہوتا، اب اس شخص نے اس دوسرے شخص کو کسی دوسرے طریق سے وہ چیز دی جوکہ اس دوسرے شخص کے لیے بھی حلال ہے، سو اس میں اس پہلے طریقہ پر لحاظ  نہ کیا جائے گا اور اس کا اثر اب باقی نہ رہے گا، مثلاً: غنی کو صدقہ لینا حرام ہے، مگر کسی فقیر کو کوئی چیز صدقہ میں ملی اور اس نے ہدیۃً اس غنی کو دی، اب اس کے لیے حلال ہوگی، گویا یہ دوسری چیز ہوگی، یہ مطلب ہے اس قاعدہ کا ، اسی طرح سے جو مشہور ہے کہ دام دینے سے حرمت زائل ہوجاتی ہے تو یہ بالکل ہی غلط ہے۔   فقط"(امداد الفتاوی 4/543) ''فتاوی شامی'' میں ہے:"و الحاصل: أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."(5/99،مَطْلَبٌ فِيمَنْ وَرِثَ مَالًا حَرَامًا، ط: سعید)  فقط واللہ اعلم

عنوان: والد کے پیسوں سے باہر ملک جاکر ذاتی محنت سے کمائی ہوئی رقم میں گھر والوں کا حصہ
سوال: میں گلف ملک میں کام کرتا ہوں،  میں اپنے ابو کے پیسوں پر یہاں  آیا ہوں،  میں نے دس سال کام کیا بھائی اور چچا لوگوں کے لیے،  لیکن میں بھائیوں سے الگ نہیں ہو سکتا ہو ں ،  میرے ابو امی کی وجہ سے،   اب میں تنخواہوں میں اپنے لیے کچھ پیسے رکھ سکتا ہوں  کہ نہیں؛ کیوں کہ میرے بھائی لوگ  بعد میں میرے گھر چلے جاتے ہیں اور بولتے  ہیں کہ گھر میں آپ کا  ایک ہی کمرہ ہے،  ہم  سب  تقسیم کرتے ہیں،  میں نے گھر اور بنایا  ہے اور ان لوگوں کو پڑھا کر بڑا کیا، شادی کے بعد وہ  میرا ساتھ  نہیں دیتے ہیں۔اب میرے ایک بھائی نے شادی کی اس پر میں نے  خرچ کیا اور مجھے بولتا ہے کہ آپ نے کتنا پیسہ رکھا ہے وہ تقسیم کرو۔ اس کے بارے میں کچھ  راہ نمائی فرمائیں ، ابھی میرے اور 6 بھائی  ہیں؛  اس لیے میں سوچتا ہوں کہ میری زندگی کا بھی کچھ معلوم نہیں، 10سال سے باہر ہوں  اور ایک پیسہ اپنے لیے نہیں رکھا ہے،  اب میں تنخواہ سے کچھ پیسہ رکھا سکتا ہوں  کہ نہیں  اور  میں  ان کو بتانا نہیں چاہتاہوں ؟
جواب: صورتِ  مسئولہ میں  آپ کے والد نے جو اپنے  پیسوں سے آپ کو باہر ملک کام کے لیے بھیجا تھا  تو اگر اس وقت رقم خرچ کرتے وقت یہ صراحت کی تھی کہ یہ رقم قرض کے طور پر  دے رہا ہوں تو اس صورت میں اس قدر رقم واپس کرنا آپ کے  ذمے لازم ہوگا، اور اگر اس وقت کسی قسم کی صراحت نہیں کی ہو  تو یہ والد کی طرف سے تبرع اور احسان ہوگا، دونوں صورتوں میں آپ وہاں جاکر اپنی محنت سے جو کمائیں گے وہ آپ کی اپنی ذاتی ملکیت ہے، اس میں والدین، یا بہن بھائیوں یا چچا  کا آپ کی زندگی میں کسی قسم کا کوئی حق وحصہ نہیں ہے۔نیز آپ  اب تک  اپنی  محنت سے کمائی گئی رقم   جو اپنے گھر بھیجتے رہیں اور اس میں  کسی قسم کی ملکیت کی صراحت نہیں کی تھی اور نہ  کوئی معاہدہ کیا تھا، بلکہ گھر والوں کے تعاون کے لیے وہ رقم بھیجتے رہے تھے تو اس صورت میں یہ آپ کی طرف سے تبرع واحسان تھا، اب اس کے مطالبہ کا حق نہیں ہے، اور  اس رقم سے آپ کے والدین کے مکان  پر  جو کام وغیرہ ہوا ہے وہ سب والدین کا ہی شمار ہوگا، اگر وہ حیات نہ ہوں تو ان کا ترکہ شمار ہوگا۔حاصل یہ ہے کہ آپ اپنی ذاتی محنت سے جو کچھ کمارہے ہیں وہ آپ کی ذاتی ملکیت ہے، اس میں کسی اور کا حق وحصہ نہیں ہے،  اس لیے آپ اس رقم میں سے جتنی چاہیں اپنے لیے رکھ سکتے ہیں، اس کے لیے گھر والوں سے اجازت لینا بھی ضروری نہیں ہے، اور جس قدر چاہیں ان کے ساتھ تعاون کرسکتے ہیں،  یہ آپ کی طرف سے تبرع واحسان   ہوگا اور  آپ کے لیے ثواب کا ذریعہ ہوگا۔شرح المجلہ میں ہے:"کل یتصرف في ملکه کیف شاء".(4/132، مادہ:1192،  الفصل الأول في بیان بعض قواعد في أحکام الأملاك، ط: رشیدیة) تنقيح الفتاوى الحامدية  میں ہے:"المتبرع لايرجع بما تبرع به على غيره كما لو قضى دين غيره بغير أمره".(2/391، کتاب المدینات، ط: قدیمی)فقط واللہ اعلم

عنوان: سودی رقم سے مسجد یا مدرسہ کے بیت الخلا بنوانا
سوال: ایک شخص کی نوکری ہے اور  اس نے اپنا پیسہ  بینک  میں جمع کر رکھا ہے، اب جب  کہ اُس نے بہت دنوں کے بعد اپنا بینک  ڈیٹیل چیک کیا تو اسے پتا  چلا  کہ بینک  میں انٹرسٹ کا پیسہ  تقریبًا ایک  لاکھ  روپیہ  ہے تو  کیا اس پیسہ کو نکال کر مسجد یا مدرسہ کے بیت الخلا  میں  استعمال کر سکتے ہیں؟اگر پیسہ بینک میں چھوڑ دیں تو ڈر ہے کے اُس پیسے کو حکومت مسلمانوں کے خلاف غلط استعمال کرے گی!
جواب: صورتِ  مسئولہ میں سودی رقم اگر بینک کو  واپس کرنا ممکن نہ ہو  تو  مذکورہ   سودی  رقم ثواب   کی نیت کے بغیر غرباء و مساکین میں تقسیم کرنا واجب ہوگا، مذکورہ رقم مسجد یا مدرسہ کے بیت الخلا  کی تعمیر میں صرف کرنا جائز نہ ہوگا۔ملحوظ رہے کہ بینک میں سودی اکاؤنٹ کھلوانا جائز نہیں ہے، لہٰذا اگر اپنے اختیار سے سودی اکاؤنٹ کھولا ہو تو اسے فوری طور پر بند کروادیا جائے، یا کرنٹ اکاؤنٹ میں تبدیل کردیا جائے۔ نیز غیرمسلم ملک میں بھی مسلمان کے لیے سودی معاملہ کرنا جائز نہیں ہے۔المبسوط للسرخسي  میں ہے:"والسبيل في الكسب الخبيث التصدق." ( ١٢ / ١٧٢) الدر المختار وحاشية ابن عابدين (رد المحتار) میں ہے:"و الحاصل أنه إن علم أرباب الأموال وجب رده عليهم، و إلا فإن علم عين الحرام لايحل له و يتصدق به بنية صاحبه." (٥ / ٩٩)فتاوی شامی میں ہے:و يردّونها على أربابها إن عرفوهم، و إلا تصدقوا بها؛ لأنّ سبيل الكسب الخبيث التصدق إذا تعذر الرد على صاحبه اهـ( كتاب الحضر و الاباحة، فصل في البيع، ٦ / ٣٨٥، ط: دار الفكر)منحة الخالق لابن العابدين میں ہے:"وَ يَجِبُ عَلَيْهِ تَفْرِيغُ ذِمَّتِهِ بِرَدِّهِ إلَى أَرْبَابِهِ إنْ عُلِمُوا وَ إِلَّا إلَى الْفُقَرَاءِ."(منحة الخالق علی البحر، كتاب الزكوة، شروط وجوب الزكوة، ٢ / ٢١١، ط: دار الكتاب الإسلامي )المصنف لابن أبي شیبهمیں ہے:"عن إبراهیم بن مهاجر قال: سألت إبراهیم عن الصدقة على غیر أهل الإسلام، فقال: أما الزكاة فلا، وأما إن شاء رجل أن یتصدق فلا بأس."(ما قالوا في الصدقة یعطي منها أهل الذمة، ٦ / ٥١٣، رقم: ١٠٤١٠)المجموع شرح المهذب للنووی میں ہے:"{فَرْعٌ} يُسْتَحَبُّ أَنْ يَخُصَّ بِصَدَقَتِهِ الصُّلَحَاءَ وَأَهْلَ الْخَيْرِ وَ أَهْلَ الْمُرُوءَاتِ وَالْحَاجَاتِ فَلَوْ تَصَدَّقَ عَلَى فَاسِقٍ أَوْ عَلَى كَافِرٍ مِنْ يَهُودِيٍّ أَوْ نَصْرَانِيٍّ أَوْ مَجُوسِيٍّ جَازَ."(باب زكوة الذهب و الفضة، باب قسم الصدقات، ٦ / ٢٤٠، ط: دار الفكر)  فقط واللہ اعلم

عنوان: فکسڈ ڈپازٹ رکھنے والی کمپنی میں ملازمت
سوال: اگر کوئی کمپنی یا فیکٹری حلال کاروبار کرتی ہو، مگر اپنا پیسہ بینک میں رکھوا کر فکسڈ ڈیپازٹ کرالے، یعنی اپنے حلال کام میں حرام پیسہ شامل کردے تو ایسی صورت میں اس جگہ ڈیٹا مینیجمنٹ کی نوکری کے لیے کیا حکم ہے؟ ڈیٹا مینیجمنٹ کا تعلق کمپنی کی کارکردگی کی بہتری کے لیے تحقیق اور اقدامات کرنے سے ہے!
جواب:
صورتِ مسئولہ میں اگر مذکورہ کمپنی کا کاروبار حلال ہے اور غالب آمدنی بھی حلال ہے تو  اس میں کسی ایسے شعبے میں کام کرنا  جائز ہوگا ، جس میں اس قلیل حرام آمدنی کے معاملے کے ساتھ کسی قسم کی معاونت کا تعلق نہ ہو ،نیز سائل کے لیے فکسڈ دیپازٹ کا حساب کتاب اور اس کا اندراج کرنا جائز نہیں ہوگا۔فتاوی شامی میں ہے: "رجل اكتسب مالًا من حرام ثم اشترى فهذا على خمسة أوجه: أما إن دفع تلك الدراهم إلى البائع أولاً، ثم اشترى منه بها أو اشترى قبل الدفع بها و دفعها، أو اشترى قبل الدفع بها ودفع غيرها، أو اشترى مطلقا ودفع تلك الدراهم، أو اشترى بدراهم أخر ودفع تلك الدراهم. قال أبو نصر: يطيب له ولا يجب عليه أن يتصدق إلا في الوجه الأول، وإليه ذهب الفقيه أبو الليث، لكن هذا خلاف ظاهر الرواية فإنه نص في الجامع الصغير: إذا غصب ألفا فاشترى بها جارية وباعها بألفين تصدق بالربح. وقال الكرخي: في الوجه الأول والثاني لا يطيب، وفي الثلاث الأخيرة يطيب، وقال أبو بكر: لا يطيب في الكل، لكن الفتوى الآن على قول الكرخي دفعا للحرج عن الناس اهـ. وفي الولوالجية: وقال بعضهم: لا يطيب في الوجوه كلها وهو المختار، ولكن الفتوى اليوم على قول الكرخي دفعا للحرج لكثرة الحرام."(کتاب البیوع باب المتفرقات ج نمبر ۵ ص نمبر ۲۳۵،ایچ ایم سعید)فقط واللہ اعلم

Reference: Riyad as-Salihin 113 In-book reference : Introduction, Hadith 113: حوالہ

عنوان: افسسران بالا سے پرومشن کا مطالبہ کرنا
سوال: کیا اپنی پرموشن کے  لیے اپنے سینئیر یا باس سے کہنا یا مطالبہ کرنا جائز ہے ؟
جواب:
اگر کوئی ملازم با صلاحیت  اور  ذی استعداد ہو اور جس منصب پر اس  سے کام لیا جا رہا ہو وہ اس کی تعلیم اور استعداد سے کم تر ہو اور وہ اس سے زیادہ کی صلاحیت رکھتا ہو اور اونچے منصب کے کام کو سنبھالنے  کے ساتھ  ساتھ  خوش اسلوبی سے اس منصب کے فرائض کو نبھانے  پر قادر بھی ہو تو ایسا ملازم   اپنی پرومشن کے لیے اپنے افسرانِ بالا سے  شرعی آداب کے دائرے میں رہ کر مطالبہ کر سکتا ہے، لیکن اگر   پروموشن کے لیے افسرانِ بالا کی طرف سے ہدایا کے  مطالبے  ہوتے  ہوں  یا   رشوت کے عنوان سے کچھ دینا پڑتا ہو  تو اس مقصد کے لیے  ان حرام اشیاء کا سہارا لینا جائز  نہیں ہو گا۔’’عن ثوبان قال: ’’لعن رسول اللّٰہ صلی اللّٰہ علیہ وسلم الراشی والمرتشی والرائش‘‘ یعنی: الذی یمشی بینہما.‘‘(مسند احمد،۳۷/۸۵، قال الہیثمی فی المجمع،۴/۳۵۸:فیہ ابو الخطاب وہو مجہول)ترجمہ: ’’حضرت ثوبان رضی اللہ عنہ  سے روایت ہے، فرماتے ہیں کہ: رسول اللہ صلی اللہ علیہ وسلم  نے رشوت دینے اور لینے والے پر، اور ان کے درمیان واسطہ بننے والے پر لعنت فرمائی ہے۔‘‘فقط واللہ اعلم

Reference: Jami` at-Tirmidhi 2202 In-book reference : Book 33, Hadith 45 English translation : Vol. 4, Book 7, Hadith 2202: حوالہ

عنوان: ٹک ٹاک ایپ پر انوائٹ کرنے کے عوض حاصل ہونے والی رقم کا حکم
سوال: ٹک ٹاک پر اپنے دوستوں کو انواینٹ کرکے پیسے لے کر اس موبائل سے ٹک ٹاک بالکل ختم کردیں تو یہ پیسے لینا جائز  ہے؟
جواب: ٹک ٹاک ایپ کا شرعی نقطہ نظر سے استعمال متعدد مفاسد کی بنا پر  ناجائز ہے اور ناجائز کاموں میں تعاون کرنا یا اس کی ترغیب دینا بھی ناجائز ہے، لہذا ٹک ٹاک پر دوستوں کو انوائٹ کرنے کے عوض پیسے لینا جائز نہیں ہے۔فقط واللہ اعلمٹک ٹاک کا حکم معلوم کرنے کے لیے درج ذیل لنک پر جامعہ کا فتویٰ ملاحظہ فرمائیں:ٹک ٹاک (Tik Tok ) اپلی کشن پر ویڈیو بنانا اور شئیر کرنا اور اس پر پیسہ کمانا

عنوان: فلمی اداکاری کا کام کرنا
سوال: لڑکوں کا فلم کے لیے اداکاری کرنا جائز ہے کہ نہیں؟ اور اس سے حاصل ہونے والی آمدنی کیسی ہے؟
جواب: فلم انڈسٹری میں کام کرنا کئی وجوہات کی بنا  پر ناجائز ہے اور اس کی آمدنی  بھی حلال نہیں ہے۔تفسیر ابن کثیر میں ہے:"{ولا تعاونوا على الاثم و العدوان}، یأمر تعالی عبادہ المؤمنین بالمعاونة علی فعل الخیرات وهوالبر و ترك المنکرات و هو التقوی، و ینهاهم عن التناصر علی الباطل و التعاون علی المآثم والمحارم".(تفسیر ابن کثیر، ج:2، ص:10، ط:دارالسلام)فتاوی شامی میں ہے:  " وَفِي السِّرَاجِ وَدَلَّتْ الْمَسْأَلَةُ أَنَّ الْمَلَاهِيَ كُلَّهَا حَرَامٌ وَيُدْخَلُ عَلَيْهِمْ بِلَا إذْنِهِمْ لِإِنْكَارِ الْمُنْكَرِ قَالَ ابْنُ مَسْعُودٍ صَوْتُ اللَّهْوِ وَالْغِنَاءِ يُنْبِتُ النِّفَاقَ فِي الْقَلْبِ كَمَا يُنْبِتُ الْمَاءُ النَّبَاتَ. قُلْت: وَفِي الْبَزَّازِيَّةِ اسْتِمَاعُ صَوْتِ الْمَلَاهِي كَضَرْبِ قَصَبٍ وَنَحْوِهِ حَرَامٌ لِقَوْلِهِ - عَلَيْهِ الصَّلَاةُ وَالسَّلَامُ - «اسْتِمَاعُ الْمَلَاهِي مَعْصِيَةٌ وَالْجُلُوسُ عَلَيْهَا فِسْقٌ وَالتَّلَذُّذُ بِهَا كُفْرٌ» أَيْ بِالنِّعْمَةِ فَصَرْفُ الْجَوَارِحِ إلَى غَيْرِ مَا خُلِقَ لِأَجْلِهِ كُفْرٌ بِالنِّعْمَةِ لَا شُكْرٌ فَالْوَاجِبُ كُلُّ الْوَاجِبِ أَنْ يَجْتَنِبَ كَيْ لَا يَسْمَعَ لِمَا رُوِيَ «أَنَّهُ عَلَيْهِ الصَّلَاةُ وَالسَّلَامُ أَدْخَلَ أُصْبُعَهُ فِي أُذُنِهِ عِنْدَ سَمَاعِهِ» وَأَشْعَارُ الْعَرَبِ لَوْ فِيهَا ذِكْرُ الْفِسْقِ تُكْرَهُ اهـ أَوْ لِتَغْلِيظِ الذَّنْبِ كَمَا فِي الِاخْتِيَارِ أَوْ لِلِاسْتِحْلَالِ كَمَا فِي النِّهَايَةِ."( الدر المختار وحاشية ابن عابدين (رد المحتار) (6 / 348) کتاب الحظر والاباحة، ط: سعيد )فقط واللہ اعلم

عنوان: کم عمر کا جانور بیچنے والے کی کمائی کا حکم
سوال: بعض لوگ یہاں انڈیا میں قربانی کا نظم کرتے ہیں اور وہ جانور کے ڈیلروں سے خود یہ کہتے ہیں ہمیں بچہ چاہیے کم قیمت میں دو سال کا نہیں چاہیے دس بارہ ہزار کا ہو،  بیچنے والے ان کو عمر بھی بتلاتے ہیں اور یہ بھی کہتے ہیں کہ ان کی قربانی نہیں ہوسکتی، لیکن پھر بھی وہ راضی ہوکر وہی چھوٹے کالے جانور مانگتے ہیں  تو کیا جو لوگ ان کو اس طرح کے جانور بیچتے ہیں سب کچھ بتاکر تو کیا ان کی کمائی حرام کی مانی جائے گی؟ حال آں کہ اگر ایک منع کرے تو دوسرے سے رابطہ کرتے ہیں،  کوئی نہ کوئی ان کا مطلوبہ لاکر ضرور دیتا ہے،  اس کا حکم  بتلادیجیے!
جواب: جانور بیچنے والا اگر اپنی طرف سے کسی قسم کا کوئی دھوکا نہ دے، نہ ہی جھوٹ بولے اور نہ  ہی خیانت  کرے، سچ بول کر اپنا جانور بیچے  تو اس کی کمائی حلال ہو گی، حرام نہیں ہو گی۔  فقط واللہ اعلم

عنوان: طلبہ سے مالی جرمانہ وصول کرنا
سوال: بچوں سے غیر حاضری کرنے پر(خواہ وہ مدرسہ کے ہو ں یا سکول کے) جرمانہ لےکر استاد کےلیے یا مدرسہ میں بچوں پر اس کا استعمال کرنا جائز ہے کہ ناجائز ؟
جواب: صورتِ  مسئولہ میں طلبہ پر غیر حاضری کرنے کی صورت  میں مالی جرمانہ عائد کرنا  شرعًا جائز نہیں، اور  جرمانہ کی مد میں وصول شدہ رقم نہ اپنے استعمال میں لانے کی اجازت ہے، اور نہ ہی دیگر طلبہ پر خرچ کرنے کی اجازت ہے، اگر کسی استاذ یا ادارے کی انتظامیہ نے ایسی رقم وصول کی ہو تو اسے واپس کرنا شرعًا لازم ہوگا۔فتاوی شامی میں ہے:"وفي شرح الآثار : التعزير بالمال كان في ابتداء الإسلام ثم نسخ .والحاصل أن المذهب عدم التعزير بأخذ المال".( كتاب الحدود، باب التعزير، 4 / 61، ط: دار الفكر )منحة الخالق لابن العابدين میں ہے:"وَ يَجِبُ عَلَيْهِ تَفْرِيغُ ذِمَّتِهِ بِرَدِّهِ إلَى أَرْبَابِهِ إنْ عُلِمُوا وَإِلَّا إلَى الْفُقَرَاءِ."(منحة علي البحر، كتاب الزكوة، شروط وجوب الزكوة، ٢ / ٢١١، ط: دار الكتاب الإسلامي )فقط واللہ اعلم

عنوان: فلمی ایکٹر کا اسسٹنٹ بنانا
سوال: کیا کسی فلمی ایکٹر کا اسسٹنٹ بن سکتے ہیں؟
جواب: فلم انڈسٹری میں کام کرنا کئی وجوہات کی بنا  پر ناجائز ہے اور اس کی آمدنی  بھی حلال نہیں ہے، اور فلمی ایکٹر کا اسسٹنٹ ، ان گناہوں کے کاموں پر تعاون کرنے والا ہوگا،  اور اس کو آمدنی بھی  اسی حرام رقم سے دی جائے گی، اس لیے فلمی ایکٹر کے اسٹنٹ کی ملازمت جائز نہیں ہے۔تفسیر ابن کثیر میں ہے:"{ولا تعاونوا على الاثم و العدوان}، یأمر تعالی عبادہ المؤمنین بالمعاونة علی فعل الخیرات وهوالبر و ترك المنکرات و هو التقوی، و ینهاهم عن التناصر علی الباطل و التعاون علی المآثم والمحارم".(تفسیر ابن کثیر، ج:2، ص:10، ط:دارالسلام)فتاوی شامی میں ہے:"کل ما یؤدي إلی ما لایجوز لایجوز".(ردالمحتار علی الدرالمختار، ج:6، ص:360، ط:ایچ ایم سعید)فقط والله أعلم

عنوان: سامان ایک جگہ سے دوسری لے جانے کے لیے رشوت دینا
سوال: اگر اپنا سامان ایک جگہ سے دوسری جگہ لے جانے کے لیے رشوت دینی پڑجائے تو کیا حکم ہے؟
جواب: جو سامان ایک جگہ سے دوسری جگہ لے جانا حکومت کی طرف سے ممنوع ہو ،اس کی  اسمگلنگ کرنا درست نہیں ہے ، کیوں کہ کسی بھی ریاست میں رہنے والا شخص اس ریاست میں رائج قوانین پر عمل درآمد کا (خاموش)  معاہدہ کرتاہے، اور جائز امور میں معاہدہ کرنے کے بعد اسے پورا کرنا چاہیے؛  اس طرح کے جائز امور سے متعلق قانون کی خلاف ورزی گویا معاہدہ کی خلاف ورزی ہے، نیز قانون شکنی کی صورت میں  مال اور عزت کا خطرہ رہتا ہے، اور پکڑے جانے کی صورت میں مالی نقصان کے ساتھ ساتھ سزا ملنے کا بھی اندیشہ ہوتا ہے،  اور اپنے آپ کو ذلت  کے مواقع سے بچانا ضروری ہے،اور اگر اس سے بچنے کے لیے رشوت دینی پڑے تو یہ ناجائز ہے ۔اور جو سامان ایک جگہ سے دوسری جگہ لانا حکومت کی طرف سے ممنوع  نہ ہو، بلکہ حکومت کی طرف سے اس کی اجازت ہو ،اس کے باجود راستہ میں  رشوت دیے بغیر اس کا لے جانا مکمن نہ ہو تو ایسی صورت میں اس  شخص کو چاہیے  اولاً وہ اپنی پوری کوشش کرے کہ رشوت دیے  بغیر کسی طرح (مثلاً حکامِ بالا کے علم میں لاکر یا متعلقہ ادارے میں کوئی واقفیت نکال کر)   اپنا  سامان لے جائے ، لیکن اگر  بغیر رشوت دیے کام نہ ہو اور شدید ضرورت ہو ،کوئی دوسرا متبادل راستہ بھی  نہ ہو تو  ایسی  مجبوری میں   رشوت دینے  کی صورت میں  دینے والا گناہ گار نہ ہوگا، البتہ رشوت لینے والے شخص کے حق میں رشوت کی وہ رقم ناجائز ہی رہے گی اور اسے اس رشوت لینے کا سخت گناہ ملے گا۔  سنن أبی داود  میں ہے:’’عن أبي سلمة، عن عبد الله بن عمرو، قال: «لعن رسول الله صلى الله عليه وسلم الراشي والمرتشي»‘‘.(3/ 300،کتاب الأقضیة، باب في کراهیة الرشوة، رقم الحدیث: 3580،ط: المکتبة العصریة)فتاوی شامی میں ہے:’’دفع المال للسلطان الجائر لدفع الظلم عن  نفسه وماله ولاستخراج حق له ليس برشوة يعني في حق الدافع اهـ ‘‘. (6/ 423،  کتاب الحظر والإباحة، فصل في البیع، ط: سعید)مرقاة المفاتیح میں ہے:"(وعن عبد الله بن عمرو رضي الله عنهما) : بالواو (قال: «لعن رسول الله صلى الله عليه وسلم الراشي والمرتشي» ) : أي: معطي الرشوة وآخذها، وهي الوصلة إلى الحاجة بالمصانعة، وأصله من الرشاء الذي يتوصل به إلى الماء، قيل: الرشوة ما يعطى لإبطال حق، أو لإحقاق باطل، أما إذا أعطى ليتوصل به إلى حق، أو ليدفع به عن نفسه ظلماً فلا بأس به، وكذا الآخذ إذا أخذ ليسعى في إصابة صاحب الحق فلا بأس به، لكن هذا ينبغي أن يكون في غير القضاة والولاة؛ لأن السعي في إصابة الحق إلى مستحقه، ودفع الظالم عن المظلوم واجب عليهم، فلايجوز لهم الأخذ عليه".(کتاب الأمارة والقضاء، باب رزق الولاة وهدایاهم، الفصل الثاني،ج:۷ ؍۲۹۵ ،ط:دارالکتب العلمیة) فقط واللہ اعلم

عنوان: بچپن میں دودھ خرید کر رقم ادا نہیں کرتا تھا تو اب کیسے ادا کرے؟
سوال: میں جب چھوٹا تھا تو دودھ لینے جاتا تھا اور بعض اوقات میں پیسے دیے بغیر آجاتا تھا،  اب میں نے اس کو پیسے دینے ہیں تو  کیسے دوں؟  اس کی کیا صورت ہوگی؟
جواب: سب سے  پہلے آپ اپنے غالب گمان سے اس رقم کا تعین کریں جو دودھ لے کر آپ نے ادا نہیں کی تھی، اسے لے کر دودھ والے کے پاس چلے جائیں اور اسے صاف صاف بتاکر  رقم ادا کردیں، اگر ایسا نہ کرسکتے ہوں تو کسی بھی عنوان سے اسے وہ رقم حوالے کردیں۔ الدر المختار وحاشية ابن عابدين (رد المحتار) (5/ 99):"والحاصل أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه، وإن كان مالًا مختلطًا مجتمعًا من الحرام و لايعلم أربابه ولا شيئًا منه بعينه حل له حكمًا، والأحسن ديانةً التنزه عنه."(کتاب البیوع، باب البیع الفاسد، ط: سعید)فقط واللہ اعلم

عنوان: اکیڈمی میں پڑھنے والے بچوں کے سرپرست سے براہِ راست معاہدہ کر کے پڑھانے اور فیس لینے کا حکم
سوال: میں ایک آن  لائن قرآن اکیڈمی میں قرآن پڑھا رہا ہوں ، ہوا یوں کہ پچھلے  دنوں جن کو میں پڑھا تا ہو ں انہوں نے مجھ سے کہا کہ میری ایک رشتے دار ہے، ان کی بچی کو پڑھانا ہے  اور یہ میں اکیڈمی والے کو نہیں کہہ رہا ہوں، آپ کو کہہ رہا ہوں کہ آپ میرے بچوں کو بھی اچھے طریقے سے پڑھا رہے ہیں، تو میں نے حامی بھر لی اور  ساتھ  میں میں نے ان سے بھی بات کر لی کہ اگر آپ میری پڑھائی سے مطمئن ہیں تو میں آپ کے بچوں کو بھی براہِ راست پڑھاؤں گا اور چوں کہ اکیڈمی والے آپ سے سو ڈالر لیتے ہیں اور  مجھے صرف بیس ڈالر دیتے ہیں جو بہت کم ہے؛  اس لیے میں شاید آپ کے بچوں کو پڑھانا چھوڑ دوں گا اور میرا ارادہ بھی تھا۔ اگر آپ خود اکیڈمی والے سے بات کر لیں کہ میں اب مزید آپ کی اکیڈمی سے اپنے بچوں کو نہیں پڑھانا چاہتا تو بہتر ہوگا، پھر میں آپ کو اپنی  آئی ڈی دوں گا اور آپ کے بچوں کو پڑھاؤں گا، آپ پھر مجھے فیس بھیجا کریں اور ساتھ میں یہ بھی کہا کہ میں آپ کو مجبور نہیں کررہا،اگر آپ کا دل مانتا ہے تو یہ ان کو بتا دیں ،نہیں تو آپ کی مرضی،  میں اسی طرح آپ کے بچوں کو پڑھاؤں گا، لیکن میرے بارے میں کچھ نہیں کہنا؛ کیوں کہ پھر وہ مجھ پر ناراض ہو ں گے،صرف یہ کہیں کہ میں اب دوسری جگہ اپنے بچوں کو پڑھانا شروع کروں گا۔اب پوچھنا یہ ہے کہ کیا اس صورت میں میرے لیے پڑھانا اور اس پر فیس لے کر استعمال کرنا جائز ہے؟
جواب: صورتِ  مسئولہ میں اگر بچوں کے سرپرست اکیڈمی والوں سے  واضح طور پر اپنا معاہدہ ختم کر کے آپ سے براہِ  راست معاہدہ کرلیں  اور آپ نے اکیڈمی سے یہ معاہدہ نہ کیا ہو کہ میں یہاں کے بچوں کو توڑ کر انفرادی طور پر نہیں پڑھاؤں گا تو  آپ کے  لیے ان کے بچوں کو پڑھانا اور فیس لینا جائز ہوگا۔ بصورتِ دیگر اکیڈمی میں پہلے سے پڑھنے والے بچوں کو وہاں سے چھڑا کر خود پڑھانے کی وجہ سے وعدہ خلافی کا گناہ ہوگا۔  فقط واللہ اعلم

عنوان: بینک میں نوکری کرنے کا حکم
سوال: حالاتِ حاضرہ کے اعتبار سے بینک میں نوکری کرنا کیسا ہے؟ نیز جب کہ اگر بینک میں کوئی مسلمان نہ ہو تو مسلمانوں کے لیے نقصان کا اندیشہ رہتا ہے!
جواب:
واضح رہے کہ بینک کا مدار سودی نظام پر ہے، اور  سود کا لینا دینا، لکھنا اور اس میں گواہ بننا سب ناجائز  اور حرام ہے، اور بینک  ملازم سود لینے ، دینے  یا لکھنے کے کام میں مصروف ہوتے ہیں  یا کم سے کم ان کاموں میں معاون ہوتے ہیں اور یہ سب ناجائز و حرام ہیں۔لہذا بینک  کی ملازمت  ناجائز ہے خواہ وہ کسی بھی شعبہ میں ہو، اور تنخواہ بھی حرام ہے، اس لیے  کہ بینک کے علاوہ  کسی اور جگہ  جائز ملازمت تلاش کرنی چاہیے، اور سود کی گندگی سے اپنے  آپ  کو محفوظ رکھنے کی پوری کوشش کرنی چاہیے  ، کیوں کی حرام  کے مقابلے میں حلال  مال  تھوڑا   ہی کیوں  نہ ہو  اس میں  سکون اور برکت   ہوتی ہے،  جب کہ حرام مال خواہ  کتنا ہی زیادہ  ہو اس  میں بے برکتی، تباہی اور بربادی ہوتی ہے۔       ارشاد باری  تعالی ہے:{يَا أَيُّهَا الَّذِينَ اٰمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِنْ كُنْتُمْ مُؤْمِنِينَ ، فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ} [البقرة: 278، 279]ترجمہ:اے ایمان والو!  اللہ سے ڈرو ، اور جو کچھ سود کا بقایا ہے اس کو چھوڑدو،  اگر  تم ایمان والے ہو، پھر اگر تم (اس پر عمل  ) نہ کروگے تو اشتہار سن لو جنگ کا  اللہ کی طرف سے اور اس کے رسول  کی طرف  سے۔(از بیان القرآن)ارشاد باری تعالیٰ ہے:{يَمْحَقُ اللَّهُ الرِّبَا وَيُرْبِي الصَّدَقَاتِ} [البقرة: 276]ترجمہ:  اللہ سود کو مٹاتے ہیں،  اور صدقات کو بڑھاتے ہیں۔(از بیان القرآن)ارشاد باری تعالی ہے:{ وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ} [المائدة: 2]ترجمہ: اور گناہ  اور زیادتی میں  ایک  دوسرے  کی اعانت مت کرو ، اور اللہ تعالیٰ سے ڈرا کرو ، بلاشبہ  اللہ تعالیٰ  سخت سزا دینے والے ہیں۔ (از بیان القرآن)حدیثِ مبارک  میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه» ، وقال: «هم سواء»". (الصحیح لمسلم، 3/1219، باب لعن آكل الربا ومؤكله، ط: دار احیاء التراث ، بیروت)(مشکاۃ المصابیح،  باب الربوا، ص: 243، قدیمی)ایک اور حدیث مبارک میں ہے:"وعن ابن مسعود قال: قال رسول الله صلى الله عليه وسلم: " إن الربا وإن كثر فإن عاقبته تصير إلى قل: رواهما ابن ماجه والبيهقي في شعب الإيمان". (مشکاۃ المصابیح، باب الربوا، ص: 246، ط؛ قدیمی)      فقط واللہ اعلم

Reference: Reference: Surah Al-Baqarah, Ayah 276 | : سورۃ البقرة، آیت نمبر 276 حوالہ

عنوان: کسی چیز کا فرضی بل بنوا کر کمپنی سے رقم وصول کرنا
سوال: میں سعودیہ میں کام کرتا ہوں، کمپنی مجھے سالانہ یونیفارم دیتی ہے، جس کی مالیت لگ بھگ 60000 روپے بنتی ہے، میں چاہتا ہوں کہ نئے خریدنے کے بجائے میرا پرانے پر گزارا ہو سکتا ہے اور یہ رقم میں فرضی بل بنا کر لے سکتا ہوں، کیا یہ رقم میرے لیے حلال ہو گی؟
جواب:
آپ جس کمپنی میں ملازمت کرتے ہیں اگر اس کمپنی کی پالیسی یہ ہو کہ  وہ اپنے ملازمین کو سالانہ  یونیفارم مہیا کرتی ہے اور یونیفارم کا بل دکھانے کی صورت میں رقم ادا کرتی ہے اور یونیفارم نہ خریدنے کی صورت میں رقم نہیں دیتی تو ایسی صورت میں کسی ملازم کے لیے یہ جائز نہیں ہو گا  کہ وہ یونیفارم خریدے بغیر محض فرضی  بل کی بنیاد پر  کمپنی سے یونیفارم کے پیسے وصول کر لے؛ کیوں کہ اس میں  کمپنی کے ساتھ دھوکا دہی ہے اور دھوکا دینا سخت گناہ کا کام ہے۔تاہم اگر کمپنی کی طرف سے یہ رقم بہرصورت ملتی ہو، یا کمپنی کے مجاز عہدیداران  کو حقیقی صورتِ حال  سے آگاہ کیا جائے، پھر وہ یونیفارم خریدے بغیر ہی   یونیفارم کے عوض رقم دے دیں تو یہ رقم لینا جائز ہو گا۔ترمذی شریف میں ہے:"عن أبي هریرة رضي اللّٰه عنه أن رسول اللّٰه صلی اللّٰه علیه وسلم قال: من غش فلیس منا".(سنن الترمذي، باب ما جاء في کراهیة الغش في البیوع، ۱؍۲۴۵)فقط واللہ اعلم

Reference: Arabic reference : Book 49, Hadith 13: حوالہ

عنوان: سیونگ اکاؤنٹ سے ملنے والے منافع کا حکم
سوال: بینک میں اکاؤنٹ کھلوایا جس کے بارے معلومات نہیں تھی جیسا کہ سیونگ  یا کرنٹ اکاؤنٹ۔ ابھی معلوم ہوا ہے جو رقم جمع تھی اس میں کچھ منافع اور کچھ نقصان جمع تفریق ہوا ہے۔ جب کہ اکاؤنٹ کھلواتے وقت نا تو منافع طے کیا گیا اور نہ حد رقم اور نا ہی وقت، ایسے میں جو منافع ہوا کیا وہ سود کے زمرے میں آئے گا؟ جہاں پڑھا سنا ہے اس کے مطابق سود وہ رقم ہے جو اصل رقم کے ساتھ اضافے میں ملے جو کہ پہلے سے طے شدہ  ہوتی ہے، اوپر والے سوال میں نقصان بھی ہوا جو کہ منافع سے کم ہے۔ اوپر دی گئی صورت میں راہ نمائی فرمائیں کہ جو منافع ہوا ہے وہ جائز ہے یا سود کے زمرے میں آئے گا؟
جواب: بینک میں سیونگ اکاؤنٹ کھلونا جائز نہیں ہے، کیوں کہ اس میں سودی معاہدہ کرنا پڑتاہے، اور  سیونگ اکاؤنٹ میں رقم رکھوانے پر بینک کی طرف سے جو منافع ملتا ہے وہ سود ہونے کی وجہ سے ناجائز اور حرام ہے؛ لہٰذا بینک میں سیونگ اکاؤنٹ کھلوانے کی اجازت نہیں ہے۔لہذا صورتِ مسئولہ میں بینک کے سودی اکاؤنٹ میں اگر رقم آئی ہو اور ابھی تک نکالی نہ ہو تو اس کا حکم یہ ہے کہ وہ رقم نکالی ہی نہ جائے، کیوں کہ جس طرح سود کھانا ناجائز ہے، اسی طرح سودی رقم وصول کرنا بھی جائز نہیں ہے، اور اگر اکاؤنٹ میں آئی ہوئی سودی رقم لاعلمی میں وصول کرلی ہو تو اس رقم کا مصرف یہ ہے کہ اگر اصل مالک یا اس کے ورثہ تک پہنچانا ممکن نہ ہو تو  یہ رقم  کسی مستحقِ زکاۃ کو ثواب کی نیت کے بغیر دے دی جائے۔ البتہ  کرنٹ اکاؤنٹ میں مذکورہ قباحتیں نہیں پائی جاتیں، لہذا  اگر بینک میں اکاؤنٹ کھلوانے کی ضرورت ہو تو کرنٹ اکاؤنٹ کھلوانے کی گنجائش ہے؛ اس لیے کہ  کرنٹ اکاؤنٹ کھلوانے کی صورت میں اکاؤنٹ ہولڈر  نہ تو براہِ راست  سودی نظام میں معاون ہوتا ہے اور نہ ہی سودی رقم وصول کرتا ہے اور  کرنٹ اکاؤںٹ ہولڈر کو یہ اختیار ہوتاہے کہ وہ جب چاہے اور جتنی چاہے اپنی رقم بینک سے نکلوالے گا، بینک اس کا پابند ہوتا ہے کہ اس کے مطالبہ پر رقم ادا کرے اور اکاؤنٹ ہولڈر اس بات کا پابند نہیں ہوتا کہ وہ رقم نکلوانے سے پہلے بینک کو پیشگی اطلاع دے اور اس اکاؤنٹ پر بینک کوئی نفع یا سود بھی نہیں دیتا، بلکہ اکاؤنٹ ہولڈر حفاظت وغیرہ کی غرض سے اس اکاؤنٹ میں رقم رکھواتے ہیں، نیز بینک اس اکاؤنٹ میں رکھی گئی رقم کا ایک حصہ اپنے پاس محفوظ بھی رکھتے ہیں؛ تاکہ اکاؤنٹ ہولڈر جب بھی رقم کی واپسی کا مطالبہ کرے  تو اس کی ادائیگی کی جاسکے، اس ساری صورتِ حال میں اکاؤنٹ ہولڈر کے لیے اس کرنٹ اکاؤنٹ میں رقم رکھوانے کی گنجائش ہے۔ یہ بھی ملحوظ رہے کہ بینک میں اکاؤنٹ کھولتے وقت فارم میں یہ نشان دہی ضروری ہوتی ہے کہ کرنٹ اکاؤنٹ ہے یا سیونگ اکاؤنٹ، اس نشان دہی کے بغیر غیر معین اکاؤنٹ بینک نہیں کھولتے، لہٰذا سائل کا یہ کہنا درست نہیں ہے کہ ابتدا میں اضافہ مشروط نہیں تھا اور نقصان بھی ہوا، مروجہ غیر سودی بینک بھی نفع و نقصان کا دعویٰ تو کرتے ہیں، لیکن اکاؤنٹ کھولتے وقت فارم میں اکاؤنٹ کا تعین ضرور کرتے ہیں۔حدیث شریف میں ہے:"لَعَنَ رَسُولَ اللَّهِ صَلَّى اللَّهُ عَلَيْهِ وَسَلَّمَ أَكَلَ الرِّبَا وَمُوَكِلَهُ وَكَاتِبَهُ وَشَاهِدَيْهِ وَقَالَ: «هُمْ سَوَاءٌ»."(مشكاة المصابيح ص 244، قديمي)فقط واللہ اعلم