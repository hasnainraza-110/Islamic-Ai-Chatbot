عنوان: والد کا بیٹے کو قرض کی ادائیگی کے لیے دی ہوئی رقم کا حکم
سوال: میرے والد صاحب نے میرے ایک بھائی کو(جو گھر کا سربراہ بھی ہے، اور گھر کا خرچ بھی اسی کے ذمہ تھا،تمام بھائی ایک ساتھ رہتے ہیں ،یعنی جوائنٹ فیملی ہے)جس پر بہت زیادہ قرض آچکا تھا ذاتی کاروبار کی وجہ سے، 61 لاکھ روپےمکان بیچ کر دیے؛ تا کہ وہ اس سے قرض ادا کرے ،اس نے 30 لاکھ روپے قرض میں دے دیے ،اور31 لاکھ بچ گئے ،میرے والد صاحب نے میرے اسی بھائی کو دےکر کہا کہ تم اس سے کاروبار شروع کرو، میں چلے پر جا رہا ہوں، واپس آکر کوئی ترتیب بنائیں گے، میرے والد صاحب کا چلے میں انتقال ہو گیا۔ اب پوچھنا یہ ہے کہ بھائی نے31 لاکھ سے کچھ پلاٹ لیے ہیں، تو اب ہمارے والد صاحب کی میراث 61 لاکھ میں جاری ہوگی یا ان پلاٹوں میں جو 31 لاکھ سے خریدے گئے ہیں ؟وضاحت:یہ 31 لاکھ روپے بطور ملکیت کے نہیں دیے تھے۔والد صاحب کی وفات کے وقت ان کے ورثا ءیہ تھے ،ایک بیوہ ،تین بیٹے ،چھ بیٹیاں۔ ان کی میراث کی شرعی تقسیم کیسے ہوگی؟
جواب: صورتِ مسئولہ میں سائل کےوالدنے سائل کے بھائی کو 61 لاکھ روپےقرض کی ادائیگی کےلیے دیے تھے،جس میں سے 30 لاکھ کا اس نے قرض ادا کیا ،اور باقی  31 لاکھ روپے سے کاروبار شروع کرنے کا کہا ،جس پر سائل کے بھائی نے پلاٹ خریدے،اب چونکہ سائل کے والد کا انتقال کاہوا، اس لیے سائل کے بھائی نےوالد کے پیسوں سے جو پلاٹ خریدے، وہ تمام پلاٹ ورثاء کےدرمیان مشترک ہوں گے، جو ان کے درمیان  ان کےشرعی حصص کے مطابق تقسیم ہوں گے۔صورت مسئولہ میں مرحوم کے ترکہ  کی تقسیم کا شرعی طریقہ کار یہ ہے کہ  مرحوم کے حقوق متقدمہ یعنی تجہیز و تکفین کا خرچہ نکالنے کےبعد،اگر مرحوم کے ذمہ کوئی قرض ہو اس سے کل مال سے ادا کرنے کے بعد،اگر مرحوم نے کوئی جائز وصیت کو ہو اس سےایک تہائی مال میں سے ادا کرنے کے بعد،باقی کل ترکہ کو96 حصوں میں تقسیم کرکے12حصے مرحوم کی بیوہ کو،14 حصے مرحوم کی ہر ایک بیٹے کو،7 حصے مرحوم کی ہر ایک بیٹی کو ملیں گے۔صورت تقسیم یہ ہوگی:میت:(م96/8بیوہبیٹابیٹابیٹابیٹیبیٹیبیٹیبیٹیبیٹیبیٹی1712141414777777یعنی فیصد کے اعتبار سے12.5فیصدمرحوم کی بیوہ کو،14.58فیصدمرحوم کے ہر ایک بیٹے کو،7.29فیصد مرحوم کے ہر ایک بیٹی کو ملے گا۔درمختار میں ہے:"(وكسوتك هذا الثوب وداري لك هبة) أوعمرى (تسكنها لان قوله تسكنها مشورة لا تفسير، لان الفعل لا يصلح تفسيرا للاسم فقد أشار عليه في ملكه بأن يسكنه، فإن شاء قبل مشورته وإن شاء لم يقبل."(الدر المختار شرح تنوير الأبصار وجامع البحار (ص: 560) فقط واللہ اعلم

عنوان: والد کا زندگی میں جائیداد بیٹوں کے نام کرنے کا حکم
سوال: 1۔میرے والد صاحب  کا انتقال  2021 میں ہوا ہے،اور والدہ صاحبہ کا انتقال پہلے ہوچکا ہے، والدصاحب نے وفات سے قبل اپنی زندگی میں ہی   دو مکان ہم چار بھائیوں کے نام پر کیے   (جب کہ ہم کل چھ بھائی اور تین بہنیں ہیں )اور ان کی گفٹ ڈیڈ بھی ہمیں بنا کے دی، اور    KDA سے موٹیشن بھی کروا کے دی، ان دو مکانوں میں سے ایک میں والد صاحب بھی ہم چار بھائیوں کے ساتھ رہتے تھےاور والدصاحب کا انتقال بھی اسی  گھر میں ہوا ہے، جب کہ دوسرا مکان کرایہ پر تھا، اس کا کرایہ والد صاحب  لیتے   تھے، اس کے علاوہ  والد صاحب کا جو  بھی ترکہ تھا،  وہ ہم نے آپس میں رضامندی سے تقسیم کرلیا، اب  ایک بھائی  اور دو  بہنیں کہہ رہی  ہیں کہ   ان دو مکانوں میں ہمارا بھی حصہ ہے، آیا یہ دو مکان بھی والد صاحب کے  ترکہ  میں شمار ہوں گے یا نہیں  ؟2۔والد صاحب کا ایک کاروبار تھا جو ہم چار بھائی 2003 سے چلا رہے تھے، والد صاحب نے 2003 میں  سارا کاروبار  ہمارے حوالے کردیا،پھر 2020 میں  اس کاروبار کو پارٹنر شپ کی شکل دی گئی،جس میں سے 20٪ والد صاحب کا حصہ تھا، اور بقیہ 80٪ ہم چار بھائیوں کا تھا، اب والد صاحب کے 20٪ حصے میں میراث کیسے تقسیم ہوگی ؟
جواب:
1۔صورت مسئولہ میں  مذکورہ دونوں مکانات مرحوم کے ترکہ میں شامل ہوں گے، چار بیٹوں کے نام کرنے کے باوجود  مذکورہ چاروں بیٹے ان مکانات کے شرعاً مالک نہیں ہوں گے، مالک نہ بننے کی ایک وجہ تو  یہ ہے کہ  والد صاحب نے دونوں مکانات مشترکہ طور پر چاروں بیٹے کے نام کئے تھے، جب کہ ہبہ ( گفٹ)  کے درست ہونے کے لئے  ہر ایک کا حصہ متعین کرکے ہر ایک کے قبضہ میں اس کا حصہ دیناشرعاً  ضروری  ہوتا ہے،دوسری وجہ یہ کہ مذکورہ دونوں مکانات  ساری زندگی والد صاحب کے زیر تصرف رہے یعنی ایک مکان میں رہائش پذیر رہے، اور دوسرے مکان کا کرایہ خود وصول کرتے رہے،جب کہ ہبہ (گفٹ) کے درست ہونے  کے لئے ہبہ کردہ چیز سے جملہ تصرفات کا حق ختم کرنا شرعاً ضروری ہوتا ہے،لہذا مذکورہ دونوں مکانات حصص  ِشرعیہ  کے تناسب سے مرحوم کے تمام ورثاء میں تقسیم کرنا ضروری ہوگا،مذکورہ چاروں بیٹے تنہا مالک قرار نہیں پائیں گے۔ پس مرحوم کے ترکہ میں شامل مذکورہ دونوں گھروں کی تقسیم  کا طریقہ یہ ہے کہ  مرحوم  کے حقوق متقدمہ یعنی تجہیز و تکفین کے اخراجات نکالنے کے بعد،  اگر مرحوم پر قرض ہو،  اسے  اسے ادا کرنے کے بعد،  اگر مرحوم نے کوئی جائز وصیت کی ہو تو  اسے ایک تہائی ترکہ سے پورا کرنے کے بعد بقیہ کل ترکہ منقولہ وغیر منقولہ کو 15 حصوں  میں تقسیم کرکے دو، دو حصے مرحوم کے ہر ایک بیٹے کو،  اور ایک،  ایک  حصہ ہر ایک بیٹی کو ملے گا۔صورت تقسیم یہ ہے:میت (مرحوم والد)  :15بیٹابیٹابیٹابیٹابیٹابیٹابیٹیبیٹیبیٹی222222111یعنی فیصد کے اعتبار سے والد مرحوم کے ہر ایک بیٹے کو 13.33٪، ور ہر ایک بیٹی کو    6.66٪ حصہ ملےگا۔2۔مذکورہ کاروبار اگر کاغذات کی حد تک پارٹنر شپ میں تبدیل کیا گیا ہو،  ہر ایک کا حصہ متعین کرکے اس کے قبضہ میں نہ دیا گیا ہو ، تو اس صورت میں مذکورہ بالا کاروبار والد صاحب کا شمار ہوگا، اور ان کی وفات کے بعد مرحوم کے ترکہ میں شامل ہوگا،اور تقسیم بالا کے مطابق مرحوم کے تمام ورثاء میں تقسیم کیا جائے گا۔فتاوی محمودیہ میں ہے :"سوال : ایک شخص نے اپنا مکان دوسرے کو ہبہ کر دیا لیکن ہبہ کرنے والا اسی مکان میں رہتا ہے اور اس مکان میں سے اپنا سامان نکالا نہیں ہے۔ ایسی صورت میں یہ ہبہ کرنا صحیح ہوا یا نہیں؟ مع حوالہ کے جواب تحریر فرمائیں۔جواب     :ہبہ نامہ مکمل ہونے کے لئے موہوب لہ کا قبضہ ضروری ہے، صورت مسئولہ میں قبضہ بدستور واہب کے رہا، اس لئے ہبہ تام نہیں ہوا، یہ مسئلہ کتب فقه: در مختار ، شامی ، عالمگیری ، خانیه ، ہدایہ وغیرہ سب میں مذکور ہے۔ "(کتاب الھبة ،ج : 16، ص : 470/469، ط : ادارۃ الفاروق کراچی)فتاوی ہندیہ میں ہے :"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."( کتاب الھبة،‌‌ الباب الأول تفسير الهبة وركنها وشرائطها وأنواعها وحكمها، ج : 4، ص : 375، ط : رشیدیه)المحیط البرھانی میں ہے :"قال محمد رحمه الله في "الأصل" : لا تجوز الهبة إلا محوزة مقسومة مقبوضة يستوي فيها الأجنبي والولد إذا كان بالغاً، وقوله لا يجوز: لا يتم الحكم."وفیہ ایضا :"نوع منه: رجل وهب لرجل داراً فيها متاع الواهب ودفعها إلى الموهوب له فالهبة باطلة، هكذا ذكر في «الزيادات» ومعناه إنه غير تامة وفي «البقالي» يقول: في الدار متاع الواهب أو إنسان من أهله."(کتاب الھبة، ‌‌الفصل الثاني: فيما يجوز في الهبة وما لا يجوز، ج : 6، ص : 241/238، ط : دار الکتب العلمیة)وفیہ ایضا:"وعن أبي يوسف لا يجوز للرجل أن يهب لامرأته، أو أن تهب لزوجها ولأجنبي دارا وهما فيها ساكنان، كذلك الهبة للولد الكبير؛ لأن الواهب إذا كان في الدار فيده بائن على الدار، وذلك يمنع تمام يد الموهوب له، قال: ولو وهبها لابنه الصغير وهو ساكن فيها يعني الواهب جاز وقد مر."(كتاب الهبة والصدقة، الفصل الخامس: في الرجوع في الهبة، 6 / 250، ط: دار الكتب العلمية)فقط واللہ اعلم

Reference: Sunan Abi Dawud 1592 In-book reference : Book 9, Hadith 37 English translation : Book 9, Hadith 1588: حوالہ

عنوان: مکان بیوی کے نام کرنے سے ہبہ کا حکم
سوال: میں نے 1999 میں 400 گز کا ایک سنگل اسٹوری مکان خریدا، یہ مکان میں نے اپنی ذاتی پیسوں سے خریدا تھا،اور مکان رجسٹرکرواتے وقت کا غذات پر بیوی کا نام درج کروایا تھا، صرف نام کروایا تھا،قبضہ نہیں دیا تھا، نہ ہی مکان میں منتقل ہونے سے پہلے میں نے بیوی کو یہ کہا تھا (جب مکان خالی تھا) کہ یہ آپ کا ہے، مالکانہ تصرف نہیں دیا تھا، صرف نام کروایا تھا، بعد ازاں میں نے اپنے پیسوں سے اپنے مطابق مکان تعمیر کروایا،اور اس میں رہنے لگے ،پھر بعد میں اس کی مزید تعمیر کروائی، اب اس کی دو منزلیں ہیں، 2020 میں میری بیوی کا انتقال ہوا، اور تاحال میں اس مکان میں رہائش پذیر ہوں ۔(1)تو مجھے پوچھنا یہ ہے کہ یہ مکان میری بیوی کی ملکیت شمار ہوگی یا میری ؟(2)میری بیوی اور میرے درمیان یہ باتیں ہوئی تھی کہ ہمارے تین بیٹے ہیں،اور تینوں اس مکان میں ایک ایک منزل پر رہیں ،جس کو رہنا ہے وہ رہیں مگر وہ یہ مکان بیچ نہیں سکتے ،ان کو مکان بیچنے کا اختیار نہیں ہوگا،تینوں بیٹے اس میں رہے تھے، بعد ازاں دو بیٹے اس گھر سے شفٹ ہو گئے، جبکہ منجھلا بیٹھا دوسری منزل میں تاحال رہائش پذیر ہے،اور اس کا کہنا ہے کہ گھر میری ماں کا ہے،میری ماں نے مجھے دیا ہے،حالانکہ میری بیوی نے دوسرے بیٹوں کی طرح اسے بھی رہنے کے لیے ہی دیا تھا،گفٹ یا اس کا مالک نہیں بنایا تھا، میری بیوی نے یہ کہا تھا، کہ جس کو رہنا ہے رہیں اسے کوئی بیچ نہیں سکتا،یہ زبانی بات تھی پیپر ورک نہیں ہوا تھا،کیا صرف مذکور ہ بات کہنے سے مکان بیٹوں کا ہوا یا نہیں؟
جواب:
واضح رہےکہ ہبہ (گفٹ) میں ہبہ شدہ چیز پرموہوب لہٗ (جس کو ہبہ کیا گیاہے)  کی ملکیت ثابت ہونے کےلیے ضروری ہے کہ وہ چیز قبضہ اور تمام مالکانہ حقوق و تصرفات کے ساتھ موہوب لہٗ کے حوالہ کی جائے۔ اگر موہوب لہٗ کو اس پر قبضہ اور مالکانہ حقوق و تصرفات نہ دیےگئے ہو ں تو وہ چیز واہب(ہبہ کرنے والے ) ہی کی ملکیت میں رہتی ہے، محض نام کرنے سے موہوب لہ اس کا مالک نہیں بنتا۔(1) صورت مسئولہ میں سائل نے مکان باقاعدہ طور پر بیوی کے قبضہ اور تحویل میں نہیں دیا تھا، بلکہ مکان صرف بیوی کےنام کروایاتھا،لہٰذامکان سائل ہی کی ملکیت میں بدستور برقرار ہے، محض بیوی کے نام کرنےسے بیوی اس مکان کی مالک نہیں ہوئی۔(2) مذکورہ مکان چونکہ سائل کی ملکیت میں بدستور برقرار ہے،سائل کی بیوی نےبیٹوں کو صرف رہائش کےلیے مکان دیاتھا،اگربالفرض بیٹے کومکان گفٹ بھی کیا ہو،تب بھی بیٹوں کی ملکیت نہیں ہوگی؛کیونکہ مکان سائل کی ملکیت سے نکلا ہی نہیں ہے،توسائل کی بیوی کا گفٹ کرنا ہی صحیح نہیں ہوا۔در مختار میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(الدرالمختار،کتاب الھبۃ،ج5،ص590،ط سعید)فتاویٰ عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون  متصلا ولا مشغولا بغير الموهوب." (كتاب الهبة، ج:4، ص:374، ط:المكتبة الرشيديه كوئته)البحر الرائق میں ہے :"(قوله وجعلته لك) لأن اللام للتمليك ولهذا لو قال هذه الأمة لك كان هبة ولو قال هي لك حلال لا تكون هبة إلا أن يكون قبله كلام يستدل به على أنه أراد به الهبة كذا في الخلاصة قيد بقوله لك لأنه لو قال جعلته باسمك لا يكون هبة ولهذا قال في الخلاصة لو غرس لابنه كرما إن قال جعلته لابني تكون هبة وإن قال باسم ابني لا تكون هبة ولو قال أغرس باسم ابني فالأمر متردد وهو إلى الصحة أقرب اهـ."(كتاب الهبة، مؤنة رد الوديعة علي المالك، ج:7، ص:285، ط:دارالكتاب الإسلامي القاهرة)فقط والله أعلم

Reference: Sahih al-Bukhari 6122 In-book reference : Book 78, Hadith 149 USC-MSA web (English) reference : Vol. 8, Book 73, Hadith 143 (deprecated numbering scheme): حوالہ

عنوان: اسلامی ایپ میں درست جواب دینے پر ملنے والے ڈالر کا حکم
سوال: ایک ویب سائٹ ہے جس میں اسلامی سوال ہوتے ہیں مثلا آپ صلی اللہ علیہ وسلم کی تاریخ پیدائش کیا ہے ؟۔ اللہ تعالی کے آخری پیغمبر کا نام کیا ہے؟ ان سوالوں کے درست جواب دینے پر ہر جواب کے دو ڈالر ملتے ہیں،  اب پوچھنا یہ ہے کہ یہ پیسے لینا جائز ہے؟
جواب: صورتِ مسئولہ میں اگر مذکورہ ایپ میں شرعی اعتبار سے کوئی  خرابی نہیں ہے ،اور  مذکورہ اسکیم/ پروگرام میں شامل ہونے کے لیے کسی بھی عنوان سے شرکاء سے رقم وغیرہ وصول نہیں کی جاتی ہو تو ایسی صورت  میں درست اسلامی جواب دینے پر ملنے والی  انعامی رقم کا استعمال کرنا جائز ہے۔فتاوی تاتار خانیہ میں ہے:"فأما الصدقة علي وجه الصلة والتطوع فلا بأس به، وفي الفتاوي العتابية : وكذلك يجوز النفل للغني الخ..."(كتاب الزكوة، باب من توضع الزكاة فيه، ج:2، ص:275، ط:ادارة القرآن)فقط واللہ اعلم

عنوان: زیورات ہبہ کرنا
سوال: 2020 میں میری کنواری  نند نے صحت کی حالت میں اپنے زیورات  مجھے مالک بنا کر دے دیےتھے۔ اس معاملے پر کوئی گواہ نہیں ہے، البتہ انہوں نے مجھے ایک خط دیا، جس میں تحریر تھا: "میں اپنے زیورات بطورِ ملکیت پروین شاکر (سائلہ) کو دیتی ہوں۔"سوال: کیا میں ان زیورات کی مالک ہوں، یا یہ زیورات مرحومہ کے ترکہ میں شامل ہوں گے؟
جواب: صورتِ مسئولہ میں، اگر سائلہ کی نند نے واقعۃً اپنی زندگی میں، بحالتِ صحت، اپنے زیورات سائلہ کو مالک بنا کر حوالے کر دیے تھے، تو اس صورت میں سائلہ ان زیورات کی مالک ہوگی، اور مرحومہ کے ورثاء کا ان زیورات میں کوئی حق نہیں ہوگا۔البتہ اگر مرحومہ کے ورثاء انکار کررہے ہوں  اور اس تحریر کو مرحومہ کی تحریر تسلیم نہیں کرتےتواس صورت میں سائلہ کو اپنا دعوی دو گواہوں سے ثابت کرنا ہوگا، اگر سائلہ کے پاس گواہ نہ ہوئے تو ورثاء پر قسم آئے گی۔ اگر وہ قسم اٹھاکر گفٹ سے انکار کردیں تو سائلہ کا دعوی غیر معتبر شمار ہوگا اور زیورات مرحومہ کے ترکہ میں شمار ہوں گے۔الاختيار لتعليل المختار میں ہے:"‌‌وتصح بالإيجاب والقبول والقبض.قال: (وتصح بالإيجاب والقبول والقبض) أما الإيجاب والقبول فلأنه عقد تمليك ولا بد فيه منهما. وأما القبض فلأن الملك لو ثبت بدونه للزم المتبرع شيء لم يلتزمه وهو التسلم بخلاف الوصية ; لأنه لا إلزام للميت لعدم الأهلية ولا للوارث لعدم الملك، ولأن الملك بالتبرع ضعيف لا يلزم، وملك الواهب كان قويا فلا يلزم بالسبب الضعيف، وقد روي عن جماعة من الصحابة مرفوعا وموقوفا «لا تجوز الهبة والصدقة إلا مقبوضة محوزة»."(‌‌‌‌‌‌كتاب الهبة،ج:3،ص:48،ط:دار الكتب العلمية)البحرالرائق میں ہے:"‌وفي ‌الموهوب أن يكون مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ."(کتاب الهبة، ج:7، ص:284، ط: دار الكتاب الإسلامي)فقط واللہ أعلم

عنوان: بیٹیوں کو دے کر بیٹوں کو محروم کرنا
سوال: میرے دو بیٹے اور تین بیٹیاں ہیں، شروع میں ہمارے پاس کچھ نہیں ہوتا تھا، میں نے محنت مشقت کر کے کمایا اور اپنے آپ کو سیٹ کر لیا، لیکن میرے دو بیٹے میرے ساتھ انتہائی بدتمیزی کا مظاہرہ کرتے ہیں، بلیک میل کرتے ہیں، گالی بکتے ہیں کہ ہمیں حصہ دو ،یعنی میری ذاتی جائیداد میں سے حصہ مانگتے ہیں، میں چاہتا ہوں کہ اپنی زندگی میں اپنی ایک فیکٹری اپنی ایک بیٹی کو دے دوں، جو طلاق یافتہ ہے اور یہ فیکٹری قانونی حساب سے اس کے نام کر دی ہے تو کیا میرے لیے ایسا کرنا جائز ہے؟ اور باقی دو بیٹیوں کے لیے اپنی جائیداد میں سے الگ گفٹ کرنے کا ارادہ ہے، تینوں بیٹیوں کو جو چیزیں دے رہا ہوں، تینوں کی مالیت تقریباً برابر ہے۔مجھے بیٹوں کو کچھ نہیں دینا، کیوں کہ وہ بہت نافرمان ہیں، کیا ایسا کرنا درست ہے؟
جواب:
حدیث شریف میں آتا ہے کہ (ایک دن )  حضرت نعمان بن بشیر  رضی اللہ عنہ   کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا: کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا:  ”نہیں“، آپ صلی اللہ علیہ وسلم  نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم  نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، باب العطایا،  3/ 393،  ط: دارالاشاعت)نیز حدیث شریف میں آتا ہے کہ  رسول اللہ ﷺ نے فرمایا: جو شخص اپنے وارث کی  میراث کاٹے گا، (یعنی اس کا حصہ نہیں دے گا) تو اللہ تعالیٰ قیامت کے دن اس کی جنت کی میراث کاٹ لے گا۔ان احادیث سے دو باتیں معلوم ہوتی ہیں، پہلی بات یہ کہ اگر کوئی شخص اپنی اولاد میں سے بعض کو کچھ دیتا ہے تو اس پر ضروری ہے کہ بقیہ اولاد کو بھی کچھ  دے، اور اولاد کے درمیان برابری کرے، اولاد میں سے بعض کو دے کر دوسرے بعض کو بالکل محروم کرنا جائز نہیں، دوسری بات یہ معلوم ہوئی کہ اپنے وارث (مثلاً بیٹے) کو اس کے میراث کے شرعی حق سے محروم کرنا بھی سخت گناہ کا کام ہے۔نیز واضح رہے کہ ہر انسان اپنی زندگی میں اپنی ذاتی املاک کا خود مالک ہوتا ہے، اس میں کسی کو کسی قسم کے مطالبہ کا کوئی حق نہیں ہوتا، لہذا آپ کے بیٹے اگر آپ سے بد سلوکی کرتے ہوئے حصہ مانگتے ہیں تو ان کا یہ عمل بالکل درست نہیں، ان کو ایسا کرنے سے باز رہنا چاہیے۔پھر  اگر آپ اپنی ساری جائیداد اپنی بیٹیوں کو دینا چاہتے ہیں اور بیٹوں کو بالکل کچھ نہ دینے کا ارادہ ہے تو ایسا کرنا درست نہیں، ایسا کرنے کی وجہ سے آپ گناہ گار ہوں گے، ایسا ہو سکتا ہے کہ بیٹیوں کو  کسی معقول وجہ کی بنا پر  بیٹوں کی بنسبت   کچھ زیادہ  دےدیں،  یعنی بیٹیوں کی شرافت و دِین داری یا غریب ہونے کی بنا پر  یا زیادہ خدمت گزار ہونے کی بنا پر اُن کو  بیٹوں کی بنسبت کچھ زیادہ دیں تو اس کی اجازت ہے، لیکن ساری جائیداد بیٹیوں کو دے کر بیٹوں کو مکمل محروم کرنا شرعاً درست عمل نہیں۔انسان کو چاہیے کہ اپنے وقتی جذبات کو شریعت کے احکام پر مقدم نہ رکھے، بلکہ شریعت کے احکام کو اپنے جذبات اور چاہتوں پر مقدم رکھے، اسی میں خیر ہوتی ہے۔حدیث شریف میں ہے:"و عن النعمان بن بشير أن أباه أتى به إلى رسول الله صلى الله عليه و سلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال : «فاتقوا الله و اعدلوا بين أولادكم»".(مشکاۃ  المصابیح، باب العطایا،  1/ 261، ط: قدیمی)مشکوۃ المصابیح میں ہے:"عن أنس قال: قال رسول الله صلى الله عليه وسلم: من ‌قطع ميراث وارثه قطع الله ميراثه من الجنة يوم القيامة . رواه ابن ماجه."(مشکوۃ المصابیح، ج: 2، کتاب الفرائض،  باب الوصایا، الفصل الثالث، ص: 926، ط: المکتب الاسلامی)فتاویٰ شامی میں ہے:"وفي الخانية ولو وهب شيئا لأولاده في الصحة، وأراد ‌تفضيل ‌البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، مطلب متى ذكر الواقف شرطين متعارضين يعمل بالمتأخر، 444/4 ، ط: سعید)فقط واللہ اعلم

Reference: Sahih al-Bukhari 2586 In-book reference : Book 51, Hadith 20 USC-MSA web (English) reference : Vol. 3, Book 47, Hadith 759 (deprecated numbering scheme): حوالہ

عنوان: بیوی کے نام فلیٹ کرانے کا حکم
سوال: میرا ایک فلیٹ تھا، جو کہ میں نے اپنی کمائی سے خریدا  تھا اور پھر میں نے اپنی اہلیہ مرحومہ  کے نام لیز کروایا تھا اور بیوی کو مکمل اختیار تھا کہ اگر وہ اس فلیٹ کو بیچے تو بیچ سکتی تھی۔ اب جبکہ ان کا انتقال ہوچکا ہے اور ہم میاں بیوی کی کوئی اولاد بھی نہیں ہے اور میری اہلیہ کے والدین بھی انتقال کرچکے ہیں تو کیا اب میں وہ فلیٹ دوبارہ اپنے نام کرواسکتا ہوں جبکہ اس فلیٹ کے علاوہ میرے پاس کوئی اور چیز نہیں ہے۔وضاحت: بیوی کے نام ٹیکس سے بچنے کے لیے کرایا تھا اور مجھے بیوی سے محبت بھی زیادہ تھی تو ذہن میں تھا کہ ان کے نام کردیتا ہوں۔ مالک بنانے یا گفٹ کرنے کی نیت سے نام نہیں کروایا تھا۔
جواب:
صورت مسئولہ میں جب سائل نے صرف ٹیکس بچانے اور محبت کے اظہار کے لیے بیوی کے نام فلیٹ کروایا تھا، ان کو مالک بنانا یا گفٹ کرنا مقصد نہیں تھا تو پھر اس نام کروانے سے سائل کی بیوی اس فلیٹ کی مالک نہیں بنی تھیں بلکہ سائل کی ہی اس کا مالک تھا، لہذا اب ان کے انتقال کے بعد بھی  یہ فلیٹ سائل کا ہی ہے اور سائل  اسے اپنے نام منتقل کروانا چاہتا ہے تو کرسکتا ہے۔فتاوی شامی میں ہے:"وجعلته لك) لأن اللام للتمليك بخلاف جعلته باسمك فإنه ليس بهبة وكذا(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا يكون هبة، ولو قال: أغرس باسم ابني، فالأمر متردد، وهو إلى الصحة أقرب اهـ.وفي المتن من الخانية بعد هذا قال: جعلته لابني فلان، يكون هبة؛ لأن الجعل عبارة عن التمليك، وإن قال: أغرس باسم ابني، لا يكون هبة، وإن قال: جعلته باسم ابني، يكون هبة؛ لأن الناس يريدون به التمليك والهبة اهـ. وفيه مخالفة لما في الخلاصة كما لا يخفى اهـ. قال الرملي: أقول: ما في الخانية أقرب لعرف الناس تأمل اهـ."(کتاب الہبۃ،ج :۵،ص:۶۸۸، ایچ ایم سعید)فقط واللہ اعلم

Reference: Sahih Muslim 1748a In-book reference : Book 32, Hadith 37 USC-MSA web (English) reference : Book 19, Hadith 4328 (deprecated numbering scheme): حوالہ

عنوان: زندگی میں جائیداد کی تقسیم
سوال: میرے سسر کےنام پر ایک پلاٹ تھا، بعد ازاں سسر نے پلاٹ بیٹی کے صرف نام کردیا تاکہ جب میں مرجاؤں تو میری بیٹی میری اولاد کو شریعت کے مطابق سب کو اپنا اپنا حصہ دے دےجس کا جتنا شریعت میں حصہ بنتا ہے،اب وہ پلاٹ فروخت ہوگیا ،جس کی کل مالیت 71 لاکھ (7100000) روپے ہے ،اب میرے سسر اس 71 لاکھ کو اپنی زندگی ہی میں اپنی ساری اولاد کے درمیان تقسیم کرنا چاہتےہیں   اور اپنے لئے بھی حصہ رکھنا چاہتےہیں،اولاد میں 3 بیٹے ،ایک بیٹی ہیں اور بیوی بھی حیات ہے ،یہ71 لاکھ  ان اولاد اور والدہ کے درمیان کیسے تقسیم ہوں گے؟
جواب:
واضح رہے کہ شریعت نے ہر انسان کو اپنے مال و جائیداد میں جائز تصرف کا حق دیا ہے ، زندگی میں جائیداد تقسیم کرنا کوئی ضروری نہیں، البتہ اگر کوئی شخص اپنی زندگی میں جائیداد اپنی اولاد میں تقسیم کرنا چاہے تو کر سکتا ہے ،اور یہ شرعا ہبہ (گفٹ) ہے ،تاہم زندگی میں اولاد کے درمیان جائیداد تقسیم کرنے کی صورت میں شرعًا بیٹا بیٹی میں برابری ضروری ہے، یعنی جتنا حصہ بیٹے کو دیا جائے اتنا ہی بیٹی کو دیا جائے ۔نیز تقسیم کے بعد ہر ایک کا حصہ عملًا ہر ایک کے قبضہ میں دینا بھی ضروری ہے ،محض زبانی یا تحریری ہبہ کافی نہیں ہے۔لہذا صورت مسئولہ میں سائل کے سسر اگر اپنی زندگی میں اپنی رضا اور خوشی سے اپنی مذکورہ رقم  اپنی اولاد کے درمیان تقسیم کرنا چاہے تو اس کا شرعی طریقہ یہ ہے کہ پہلے اپنے لیے جتنی رقم رکھنا چاہے رکھ لے،تاکہ بوقتِ ضرورت کام آئے،پھر آٹھویں حصہ کے بقدر اپنی بیوی کو دے دے ،اس کے بعد باقی رقم اپنی اولاد(بیٹوں اور بیٹی) میں برابر تقسیم کردے،یعنی جتنی رقم ایک بیٹے کودے اُتنی رقم  ہر  بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر اولاد میں سےکسی ایک کواُس کی دین داری، خدمت گزاری یاتنگ دستی کی وجہ سے دیگر کی بنسبت کچھ رقم زیادہ دیناچاہےتو اس کی گنجائش ہے۔اور جس کو جو دے اُس پر اُسے مکمل قبضہ اور تصرف کااختیار بھی دے دے،صرف نام کردینا کافی نہیں ہوگا۔مشکوٰۃ شریف میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال: «فاتقوا الله واعدلوا بين أولادكم".(مشکاۃ المصابیح، باب العطایا،ج:1، ص:261 ، ط: قدیمی)ترجمہ:حضرت نعمان ابن بشیر رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا : ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ …… آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق،باب العطایا ، ج: 1، ص:193ط: دارالاشاعت)فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية".  (کتاب الھبة، الباب السادس في الهبة للصغير، 391/4، ط: رشیدیة)فتاوی شامی میں ہے:"وتتم) الهبة (بالقبض) ‌الكامل".(کتاب الھبة، ج:5، ص:690، ط:سعید) فقط و  الله أعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: کیا کوئی شخص زندگی میں اپنی جائیداد تقسیم کرسکتاہے؟
سوال: میں اپنی زندگی میں اپنے ورثاءکےدرمیان ترکہ  تقسیم کرنا چاہتا ہوں تاکہ میرے مرنے کے بعد لڑائی جھگڑا نہ ہو ،میرے ورثا میں میری اہلیہ چار بیٹیاں اور ایک بیٹا ہے ۔سوال یہ ہے کہ کتنا میں اپنی زندگی میں وصیت کر سکتا ہوں کہ میرے مرنے کے بعد اس ترتیب سے تقسیم کیا جائے ،نیزمذکورہ ورثاء میں شرعی اعتبار سے میرا ترکہ کس حساب سے تقسیم ہوگا؟
جواب: واضح رہے کہ کسی شخص کااپنی زندگی میں جائیداد تقسیم کرنا  شرعاً ہبہ کہلاتا ہے نہ کہ میراث ،اور ہبہ میں شریعت مطہرہ نے والدین کو اپنی اولاد کے درمیان برابری کرنے کا حکم دیا ہے،یعنی جتنابیٹےکو دےاتنا ہی بیٹی کو دے،نہ کسی کو محروم کرے اور نہ ہی بلاوجہ کمی بیشی کرے،ورنہ گناہ  گارہوگا اورایسی تقسیم شرعاً غیرمنصفانہ ہوگی۔نیزجب تک صاحب جائیداد زندہ ہووہ  اپنی تمام جائیداد کا خود مالک ہوتا ہے اولاد وغیرہ کا اس میں کوئی حق و حصہ نہیں اور نہ ہی کسی کو مطالبہ کا حق حاصل ہے۔صورت مسئولہ میں سائل اگر اپنی رضامندی اور خوشی سے اپنی بیوی اوراولاد کے درمیان جائیداد تقسیم کرنا چاہے ،تو اس کا شرعی طریقہ ہےکہ سب سےپہلےاپنے لیے جتنا چاہےرکھ لے تاکہ بوقت ضرورت کام آسکے اور کسی کا محتاج نہ ہونا پڑے ،پھراپنی بیوی کوجائیداد کا آٹھواں حصہ دے دے،اس کے بعد باقی بچ جانے والی جائیداداپنی موجودہ تمام اولاد، یعنی ایک بیٹا اور بیٹیوں کےدرمیان   برابری کے ساتھ تقسیم کرے، یعنی اس کے پانچ حصے کر کے ایک ایک حصہ ہر ایک بیٹی اور بیٹے کو دے دے، بلا وجہ کمی بیشی نہ کرے، البتہ بیٹے یا کسی بیٹی کی کثرت دین داری یا زیادہ خدمت گزاری یا ضرورت مندی کی وجہ سے دیگر اولاد سے زیادہ دینا چاہے تو شرعاً اس کی گنجائش ہے ،نیز جس سے جو حصہ دے وہ اس کے حوالے بھی کر دے،محض نام کرنے یا وصیت کرنے سے ملکیت ثابت نہیں ہوگی۔فتاویٰ عالمگیری میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة،الباب السادس في الهبة للصغير،ج4،ص391 ،ط: رشیدیہ)مجمع الانہر میں ہے:"وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاصة. وعند محمد يعطيهم على سبيل المواريث، وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا."(كتاب الهبة،اركان الهبة ،ج : 2،ص: 358، ط : دارإحياء التراث العربي،بيروت)فقط واللہ اعلم

عنوان: لے پالک کے لیے وصیت اور ہبہ کاحکم
سوال: میرے بھائی کا انتقال ہوگیا ہے،انتقال کے  وقت نہ اس کے والدین تھے نہ ہی کوئی اولاد ، صرف ایک بیوہ ایک لے پالک بیٹا اور بہن بھائی تھے،میرے بھائی نے اپنی زندگی میں اس لے پالک بیٹے اور بیوی کو کچھ جائیداد دی تھی جس کی تفصیل یہ ہے :الف۔ایک بڑی دکان ہے جوبیٹےکے نام کی تھی ،لیکن مرحوم کی زندگی میں دونوں ایک ساتھ اس میں کام کرتے تھے جب وہ بیمار ہو گئے تو بیٹا سنبھالنے لگا۔ب۔  ایک چھوٹی دکان ہے،جوکہ مرحوم نے وصیت کی تھی کہ میرے مرنے کے بعدیہ چھوٹی دکان اس لے پالک بیٹے کو دی جائے  ۔ج۔ایک پلاٹ ہے جو کہ بیٹے کے نام کر دیاتھا اور چابی وغیرہ بھی اسی کو دے دی گئی تھی اور وہی سنبھال رہا تھا ۔د۔ایک گھر ہے جو بیوی کے نام تھا اوراس میں سب لوگ ساتھ رہ رہے تھے ۔اب اس کے علاوہ اور بھی جائیداد ہے جن میں لے پالک بیٹا اپنی والدہ کا حصہ مانگ رہا ہے،جبکہ والدہ اس کی حقیقی نہیں ہے ۔اب میرا سوال یہ ہے کہ1۔مذکورہ جائید اد  سب ان کی ملکیت شمار ہوگی؟2۔اب لے پالک بیٹا جو مزید حصے کا مطالبہ کرتا ہے اس کا اوربیوہ کا بقیہ میراث میں  شرعی حصہ کیا ہے؟3۔مرحوم اپنی زندگی میں اپنے لے پالک بیٹے کو کتنا حصہ دے سکتا تھا۔4۔مرحوم کو والد کی میراث سے ایک دکان اور دو گودام ملے تھے مرحوم نےوہ بھتیجوں کے نام کر دیے اور ان کو قبضہ بھی   دے دیا تھااور چابی وغیرہ بھی ان کے پاس تھی، او ر اس پر مرحوم کی بیوہ اور لے پالک گواہ بھی ہیں ان کو واقعی دیا تھا، لیکن ان کے نام پر رجسٹرنہیں کیا تھا ۔یہ کس کی ملکیت ہیں ۔
جواب: واضح رہے کہ لے پالک  کی حیثیت از روئے شرع حقیقی اولاد کی طرح نہیں ہوتی،پس لے پالک بیٹا نہ تو حقیقی اولاد کی طرح وارث بنتا ہے اور نہ ہی اس کا نسب اپنے حقیقی والد کے علاوہ گود لینے والےسے ثابت کیاسکتاہے۔اس تمہید کے بعدسائل کے سوالات کے جوابات نمبر وار درج ذیل ہیں ۔1۔مذکورہ جائیداد میں لے پالک اور مرحوم کی بیوہ کی ملکیت کی تفصیل:الف۔جائیداد کسی کے نام کرنے سے ملکیت کا ثبوت  شرعا نہیں ہوتا، یہاں تک کہ دینے والا  پورے طور پر قبضہ اور تصر ف کا اختیار نہ دے دے؛لہذا مرحوم نے مذکورہ دوکان پر چوں کہ لے پالک بیٹے کو تصرف کا اختیار نہیں دیا تھا، اس لیے یہ  دوکان لے پالک کے نام کیے جانے کے باوجود شرعاً اس کی ملکیت ثابت نہ ہوسکی، نام کرنے والا ( مرحوم)  ساری زندگی  اس دوکان کا مالک رہا،  اور اس کی وفات کے بعد مرحوم  کے ترکہ کا حصہ ہوگی، جسے مرحوم کے ورثاء میں ان کے شرعی حصوں کے مطابق تقسیم کیا جائے گا۔ب۔چھوٹی دوکان لے پالک کو دینے کی جو وصیت کی تھی اگر وہ مرحوم کے کل ترکہ کے ایک تہائی یا اس سے کم ہو،تو مذ کورہ دوکان مرحوم کی وصیت کے مطابق اس کے لے پالک بیٹےکو دے دی جائے گی،بصورت دیگر اگر مذکورہ دوکان  کی مالیت مرحوم کے ترکہ کے ایک تہائی سے زائد ہو تو مرحوم کی وصیت ایک تہائی میں نافذ کی جائے گی، زائد حصہ مرحوم کے ترکہ میں شامل ہو گا،جو حصص شرعیہ کے تناسب سے مرحوم کے تمام ورثاءمیں تقسیم کیا جائے گا ۔ج۔مرحوم نے جو پلاٹ لے پالک بیٹے کے نا م مع  قبضہ اور مالکانہ تصرف کاحق بھی دے دیا تھا،تو یہ پلاٹ لے پالک بیٹے کی ملکیت شمار ہو گا ، اس میں مرحوم کے ورثاء کا شرعاً کوئی حق نہیں ہو گا۔د۔ مرحوم نےاپنا رہائشی گھر جو  بیوی کے نام کیا تھا لیکن اس گھر میں وہ خود ساری زندگی رہائش پذیر رہا،بیوی کوشرعی طور پر  قبضہ اور  تصرف کا اختیار نہیں تھا،جس کے سبب مذکورہ گھر مرحوم کی وفات تک اس کی ہی ملکیت رہا،محض نام کرنے کی وجہ سے شرعابیوی مالک نہ بنی، پس شوہر کی وفات کے بعد مذکورہ گھرمرحوم کے ترکہ میں شامل ہوگا،اوربیوہ سمیت تمام ورثاء میں ضابطہ وراثت کے مطابق تقسیم کیاجائے گا۔ 2۔مرحوم نے اپنے ترکہ میں جو کچھ چھوڑاہو، اسے مرحوم کے تمام شرعی وارثوں  میں تقسیم کرناشرعاضروری ہوگا،مرحوم چوں کہ لاولدتھے؛ لہذا مرحوم کی بیوہ کا اس کے ترکہ میں ایک چوتھائی حصہ ہوگا، بقیہ جو کچھ بچےوہ مرحوم کے بھائی بہن میں ایک اور دو کے تناسب سےتقسیم کیا جائے گا،جبکہ مرحوم کےلے پالک کا اس کے ترکہ میں وراثتی کوئی حصہ نہیں ہو گا۔3۔ہرشخص اپنی زندگی میں اپنے مال اور جائیداد میں تصرف کاپورااختیار رکھتا ہے؛لہذاوہ اپنی ملکیت میں سے بقدرِضرورت رقم  نکالنے کے بعد کسی کو جتنا بھی دینا چاہے دے سکتا ہے،البتہ اپنے ورثاء کو محروم کرنے کی نیت نہیں ہونی چاہیے۔4۔مرحوم نے جو دوکان اور دو گودام اپنی حیات میں بھتیجوں کو ہبہ کرنے کے بعد،مالکانہ حقوق کےساتھ بھتیجوں کے قبضہ میں دے دیے تھے، وہ  دکان اور دونوں گودام بھتیجوں کی ملکیت شمار ہوں گے، اگرچہ مرحوم  نے زندگی میں ان کے نام رجسٹر نہ کرا ئے ہوں، پس  مذکورہ دوکان اور دونوں گودام مرحوم کی میراث میں تقسیم نہیں کیے جائیں گے۔ ارشاد باری تعالی ہے:وَمَا جَعَلَ أَدْعِيَاءَكُمْ أَبْنَاءَكُمْ ذَلِكُمْ قَوْلُكُمْ بِأَفْوَاهِكُمْ وَاللَّهُ يَقُولُ الْحَقَّ وَهُوَ يَهْدِي السَّبِيلَ (4) ادْعُوهُمْ لآبَائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا آبَاءَهُمْ فَإِخْوَانُكُمْ فِي الدِّينِ وَمَوَالِيكُمْ وَلَيْسَ عَلَيْكُمْ جُنَاحٌ فِيمَا أَخْطَأْتُمْ بِهِ وَلَكِنْ مَا تَعَمَّدَتْ قُلُوبُكُمْ وَكَانَ اللَّهُ غَفُوراً رَحِيماً(سورة الاحزاب، 4،5)ترجمہ: "اورنہ تمہارے لے پالکوں کوتمہارے بیٹے بنایا ، یہ سب تمہارے منہ کی باتیں ہیں اور اللہ تعالی توسچی بات فرماتا ہے اور وہ سیدھا راستہ دکھاتا ہے ۔مومنو! لے پالکوں کو ان کے( اصلی ) باپوں کےنام سے پکارا کرو کہ اللہ کےنزدیک یہ بات درست ہے۔اگر تم کو ان کےباپوں کے نام معلوم نہ ہوں تو دین میں وہ تمہارے بھائی اور دوست ہیں اور جو بات تم سےغلطی سےہو اس میں تم پر کچھ گناہ نہیں لیکن جو قصد دل سے کرو ( اس پر مؤاخذہ ہے )اوراللہ بڑا بخشنے ولا نہایت  مہربان ہے ۔‘‘تفسیر مظہری میں ہے:"فلا يثبت بالتبني شىء من احكام النبوة من الإرث وحرمة النكاح وغير ذلك."(الاحزاب، ج:7، ص:284، ط: المکتبة الرشيدية)فتاوی شامی میں ہے:"(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه»إلا أن تجيز ورثته بعد موته)."(كتاب الوصايا، ج:6، ص:650، ط سعید)المحیط البرہانی میں ہے:"وعن ‌أبي ‌يوسف ‌لا ‌يجوز للرجل أن يهب لامرأته، أو أن تهب لزوجها ولأجنبي داراً وهما فيها ساكنان، كذلك الهبة للولد الكبير؛ لأن الواهب إذا كان في الدار فيده بائن على الدار، وذلك يمنع تمام يد الموهوب له."(کتاب الھبة والصدقة، الفصل الثالث في الھبة من الصغیر، ج: 6، ص: 251، ط : دار الکتب العلمیة)شرح المجلۃ الاحکام میں ہے:"كل يتصرف في ملكه كيفما شاء."(الکتاب العاشر الشرکات، الفصل الأول في بيان بعض القواعد المتعلقة بأحكام الأملاك، المادۃ:1192،ج:3، ص:201  ط دارالجیل)وفیہ ایضاً:"الهبة :لكل شخص أن يهب ماله لمن شاء أو لبعض ورثته وأن يسلمه."(الکتاب العاشر الشرکات، الفصل الأول في بيان بعض القواعد المتعلقة بأحكام الأملاك، المادۃ: 1192، ج: 3، ص: 204، ط: دارالجیل)فقط واللہ اعلم

عنوان: محض نام سے ہبہ تام نہیں ہوتا، بیوہ دو بیٹوں اور چار بیٹوں میں وراثت کی تقسیم
سوال: میرے والد صاحب کا انتقال 2012 میں ہوا ۔ان کے ترکہ میں تین مکانات ہیں ،ایک مکان اپنی زندگی میں میری والدہ کے نام کرواکر تمام اختیارات والدہ کو دے دیئے تھے ،اورایک مکان ہمارے بڑے بھائی کے نام کروایا تھا ،لیکن قبضہ وغیرہ کچھ نہیں دیا تھا ،سارے گھر والے اسی میں رہتے تھے ،تیسرا مکان جوچھ منزلہ ہے والدصاحب ہی کے نام پر ہے ،اس کے بارے میں والد صاحب نے کہا تھا جب تک ہماری والدہ زندہ ہیں وہ اس کے کرایہ سے گھر کا خرچہ چلائے گی ،والد صاحب کے ورثاء میں ایک بیوہ ،دو بیٹے ،اورچاربیٹیاں ہیں ، بڑے بھائی کے نام جو گھر ہے وہ اس پر قابض ہے اور تقسیم نہیں کرتا۔اب سوال یہ ہے کہ1. والد صاحب کے نام جو مکان ہے ،اس میں بڑے بھائی کا حصہ ہوگا یانہیں ؟،یا اس کو میراث کا وہی حصہ کافی ہوگا جس پر وہ قابض ہے اور ورثاء کے درمیان تقسیم نہیں کرتا؟2.والدہ کے نام جو مکان ہے ،اور تیسرے مکان کے گراؤنڈ فلور اور پہلا فلور والدہ مجھے ہدیہ کرنا چاہتی ہے تاکہ ہم دونوں بھائیوں میں جھگڑا نہ ہو اور دونوں کوبرابر حصہ ملے اور چار فلور چار بیٹیوں کو ہدیہ کرے ،کیا وہ ایسا کرسکتی ہے ؟
جواب:
1 .صورت ِ مسئولہ میں والد مرحوم نے جو مکان محض کاغذات  بڑے بیٹے کے نام کیا تھا ،مکمل قبضہ وتصرف نہیں دیا تھا ،بلکہ سارے گھر والے اسی مکان میں رہتے تھے تو اس سے ہبہ مکمل نہیں ہوا ،یہ مکان والد مرحوم کا ترکہ کہلائے گا ،اور مرحوم کے تمام ورثاء :بیوہ،دو بیٹے اورچار بیٹیوں میں ان کے شرعی حصوں کے موافق تقسیم ہوگا۔بڑے بیٹے کا والد کے مکان پرقابض رہنا جائز نہیں ہے،البتہ اگر تمام ورثاء عاقل بالغ ہوں ،اور باہمی مصالحت سے یہ صورت اختیار کرلیں کہ بڑے بھائی کووہ مکان دےدیں اور وہ والد مرحوم کے بقیہ ترکہ سے دستبردار ہوجائے،اور بقیہ ترکہ دیگرورثاءآپس میں تقسیم کرلیں توایساکرنا جائز ہوگا۔2.والدہ کوجو مکان ہبہ کیاگیاتھااورمکمل قبضہ اور تصرف بھی دے دیا گیاتھا وہ مکان والدہ کی ملکیت شمار ہوگا ،والدہ اگر اپنی زندگی میں اس مکان کوتقسیم کرناچاہتی ہے تو انہیں چاہیےکہ اپنی تمام اولاد میں برابر تقسیم کریں ،بلاشرعی وجہ کے کسی ایک کو دینا اور بقیہ کو محروم کرنے سے والدہ گناہ گار ہوں گی ۔والد مرحوم کے ترکہ کا جو تیسرا مکان ہے جو چھ منزلوں پرمشتمل ہے ،یہ بھی تمام ورثاء :بیوہ ،بیٹوں ،اور بیٹیوں میں ان کے شرعی حصوں کے موافق  تقسیم ہوگا ،والدہ اپنی مرضی سے تقسیم کرنے کا حق نہیں رکھتیں ،اور والد مرحوم کی وراثت کی تقسیم کا شرعی طریقہ یہ ہے کہ میت کے حقوق متقدمہ یعنی تجہیز وتکفین کاخرچہ نکالنے کے بعد ،اگر میت پر قرضہ ہو اس کو ادا کرنے کے بعد ،اگر میت نے کوئی جائز وصیت کی ہو تو ترکہ کے ایک تہائی سے ادا کرنے کے بعد ما بقیہ منقولہ اور غیر منقولہ  ترکہ کو 64حصوں میں تقسیم کرکے 8حصے بیوہ کو،14حصے ہر ایک بیٹے کو اور7حصےہرایک بیٹی کو ملے گا۔صورت ِتقسیم یہ ہے :میت:64/8بیوہبیٹا بیٹابیٹیبیٹی بیٹیبیٹی17814147777یعنی فیصد کے اعتبار سے 12.5فیصد بیوہ کو،21.87فیصد ہر ایک بیٹے کو ،اور 10.93فیصد ہر ایک بیٹی کو ملے گا۔مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبرا من الأرض ظلما فإنه يطوقه يوم القيامة من سبع أرضين."(‌‌کتاب البیوع، ‌‌باب الغصب والعارية، الفصل الأول، ج: 2، ص؛887، ط: المکتب الإسلامي) ترجمہ:”حضرت سعید ابن زیدسےرضی اللہ عنہ سےروایت ہےکہ رسول اللہ ﷺ نےفرمایا:جوشخص کسی کی ایک بالشت زمین ظلماًدبائےگاقیامت کےدن وہ زمین سات زمینوں  تک اس کی گردن میں بطورِ طوق ڈال دی جائےگی۔“(مظاہرحق)فتاوى ہندیہ میں ہے:"لا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك، والإذن تارة يثبت نصا وصريحا وتارة يثبت دلالة فالصريح أن يقول: اقبضه إذا كان الموهوب حاضرا في المجلس ويقول اذهب واقبضه إذا كان غائبا عن المجلس ثم إذا كان الموهوب حاضرا، وقال له الواهب: اقبضه فقبضه في المجلس أو بعد الافتراق عن المجلس صح قبضه وملكه قياسا واستحسانا، ولو نهاه عن القبض بعد الهبة لا يصح قبضه لا في المجلس ولا بعد الافتراق عن المجلس، وإن لم يأذن له بالقبض صريحا ولم ينهه عنه إن قبضه في المجلس صح قبضه استحسانا لا قياسا، وإن قبضه بعد الافتراق عن المجلس لا يصح قبضه قياسا واستحسانا، ولو كان الموهوب غائبا فذهب وقبض: إن كان القبض بإذن الواهب جاز استحسانا لا قياسا، وإن كان بغير إذنه لا يجوز قياسا واستحسانا، هكذا في الذخيرة."(کتاب الہبة،الباب الثاني فيما يجوز من الهبة وما لا يجوز،ج:4  ،ص:377 ،ط:دارالفکربیروت)درمختار میں ہے :"لا يجوز التصرف في مال غيره بلا إذنه ولا ولايته."(كتاب الغصب،ج:6 ،ص:200 ،ط: سعید)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: زندگی میں جائیداد تقسیم کرنا
سوال: میں 73 سال کا ریٹائرڈ آدمی ہوں،صحت ٹھیک نہیں رہتی، میری ایک ذاتی جائیداد ہے مکان کی شکل میں ،80 گز کا مکان ہے جو نارتھ کراچی میں ہے، جس کی مالیت 70، 75 لاکھ کے قریب ہے ،اپنے انتقال کے بعد اسے فروخت کرواکر ورثے میں تقسیم کرنا چاہتا ہوں۔میرے چھ جوان بیٹے اور بیٹیاں ہیں،تین بیٹیاں شادی شدہ بچوں والی ہیں، اور ایک بیٹا شادی شدہ ہے بچے والا ہے ،دو بیٹے بے روزگار غیر شادی شدہ ہیں جوان  ہیں ، معلوم یہ کرنا ہے رقم کی تقسیم کتنے حصوں میں ہوگی ؟اور اگر میری ہی زندگی میں فروخت ہو جاتی ہے تو کیا شرح ہوگی اور میرا حصہ شامل ہوگا یا نہیں؟نوٹ:میری اہلیہ بھی حیات ہے۔
جواب:
صورتِ مسئولہ میں80گز کا مکان یا اس کی قیمت اگر سائل اپنی زندگی میں ہی اپنی اولاد میں خوشی ورضاسے  تقسیم کرنا چاہتے ہیں تو یہ ہبہ(گفٹ)کہلاۓ گااور تمام بیٹوں اور بیٹیوں میں برابری ضروری ہوگی،اورحدیثِ مبارکہ میں آپﷺنےاولاد کے درمیان ہبہ کرنے میں برابری کا حکم دیا ہے۔اپنی زندگی میں تقسیم کا  شرعی  طریقہ کاریہ ہے کہ صاحب جائیداد   یعنی سائل اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال  میں سے بیوی کو    آٹھویں حصہ  کے بقدر دے دے، اور باقی اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ صاحبِ جائیداد گناہ گار ہوگااور اس صورت میں ایسی تقسیم شرعاً غیر منصفانہ کہلائے گی۔البتہ  اولاد میں سے کسی ایک کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہےاسی طرح اگر صاحبِ جائیداد  اپنی  زندگی میں اپنی بعض  اولاد  کو کچھ دینا چاہے اور دوسرے   دل سے رضامند ہوں کہ ان کو دیا جانے والا حصہ اوروں کو دیا جائے اوران پر کسی قسم کا دباؤ وغیرہ نہ ہو اور صاحبِ جائیداد کا مقصد بھی ان اولاد کو محروم کرنا یا نقصان پہنچانا نہ ہو ، بلکہ کسی بنا پر وہ اپنے بعض بچوں کو کچھ دے رہا ہے تو  یہ جائز ہے۔انتقال کے بعد کی تقسیم کا سوال قبل از وقت ہے ، تاہم اگر کسی شخص کا انتقال ہو اور بیوہ اور اولاد ہوتواس کے مال کا آٹھواں حصہ بیوہ کو ملتا ہے اور بقیہ مال اولاد میں اس طور پر تقسیم کیا جاتا ہے کہ بیٹوں کو بیٹیوں کی بہ نسبت دگنا حصہ ملتا ہے ۔ مؤطا امام مالك ميں هے:"عن النعمان بن بشير، إن أباه أتى به إلى رسول الله صلى الله عليه وسلم، فقال: ‌إني ‌نحلت ‌ابني ‌هذا ‌غلاما كان لي، فقال رسول الله صلى الله عليه وسلم: أكل ولدك نحلت مثل هذا؟ فقال: لا فقال رسول الله صلى الله عليه وسلم: فأرجعه."ترجمه:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔"(‌‌كتاب النحل والعطية،باب ما لا يجوز من النحل والعطية،ج:2ص:483،ط:مؤسسة الرسالة بيروت)الدر مع الردمیں ہے:"وفي الخانية ‌لا ‌بأس ‌بتفضيل ‌بعض ‌الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثمقوله( قوله وعليه الفتوى) أي على قول أبي يوسف: من أن التنصيف بين الذكر والأنثى أفضل من التثليث الذي هو قول محمد رملي."(کتاب الھبۃ،ج:5،ص:696،ط:سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ہبہ قبضہ سے مکمل ہوجاتا ہے/ بیٹیوں کو زندگی میں جائیداد میں سے حصہ نہ دینے کا حکم
سوال: ایک شخص کے چار بیٹے ہیں اور چار  بیٹیاں ہیں، اب جو  چار بیٹے ہیں وہ باپ کے ساتھ مل کر کاروبار کرتے ہیں، اب ان چاروں نے اس کاروبار میں سے اپنے اپنے مکان بنا لیے اور وہ  مکانات پہلے والد ہی کی ملکیت تھے،  والد نے ان چاروں کو وہ مکانات دے دیے،  کیوں کہ وہ چار بیٹے والد کے ساتھ کاروبار میں ہاتھ بٹا تے  تھے،  اس لیے والد نے ان کو ومکانا ت علیحدہ علیحدہ کرکے دے دیے۔  اب چار بیٹیاں بھی ہیں تو کیا ان چاروں مکانات میں بیٹیوں کا بھی حق ہے ؟ اور یہ مکانات وراثت میں تقسیم ہوں گے؟
جواب:
واضح رہے کہ زندگی میں جو جائیداد تقسیم کی جاتی ہے، اس کو شرعاً ہبہ (گفٹ) کہا جاتا ہے، ہبہ کے درمیان اولاد (بیٹوں اور بیٹیوں) کے درمیان برابری کرنا ضروری ہے، اولاد میں سے کسی کو محروم کرنا یا بلا وجہ کمی بیشی کرنا شرعاً ناجائز ہے، البتہ کسی معقول وجہ کی بناء پر کسی بیٹے یا بیٹی کو بہ نسبت اوروں سے کچھ زیادہ دینے کی گنجائش ہے، مثلاً کسی کی کثرت شرافت ودین داری یا خدمت گزار ہونے کی بناء پر یا کاروبار میں ہاتھ بٹانے پر بنسبت اوروں سے کچھ زیادہ دینے کی گنجائش ہے، بلا وجہ شرعی کسی کو محروم کرنا جائز نہیں ہے، ورنہ گناہ گار ہوگا۔لہذا صورتِ مسئولہ میں والد صاحب نے اپنے چار بیٹوں میں سے ہر ایک کو علیحدہ علیحدہ مکان لے کردیا اور قبضہ بھی دے دیا ہے، تو  یہ والد کی طرف سے اپنے بیٹوں کے لیے ہبہ ہوا ہے، اور ان  مکانات  کی ملکیت  بیٹوں کی طرف منتقل ہوچکی ہے،بیٹیوں کاان مکانات میں کوئی حق نہیں ہے اور نہ یہ مکانات والد  کے انتقال کے بعد والد کی وراثت میں شمار ہوں گے۔ لیکن چوں کہ والد نے اپنے بیٹیوں کو کوئی مکان نہیں دیا ہے، تو اس طرح کی  غیر منصفانہ  تقسیم سے والد گناہ گار ہوا ہے،   اس لیے والد پر لازم ہے کہ اپنی بیٹیوں کا بھی زندگی میں جائیداد میں اپنے بیٹوں کے برابر حصہ دے، اگر زندگی میں نہیں دیا تو آخرت میں سخت پکڑ کا اندیشہ ہے۔مشكاة المصابيح ميں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» وفي رواية قال: «فاتقوا الله واعدلوا بين أولادكم»"  (كتاب البيوع، ج:2، ص: 909، رقم، 3019، ط: المكتب الإسلامي)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"مرقاة المفاتيح ميں ہے:"قال النووي: " فيه استحباب التسوية بين الأولاد في الهبة فلا يفضل بعضهم على بعض سواء كانوا ذكورا أو إناثا، قال بعض أصحابنا: ينبغي أن يكون للذكر مثل حظ الأنثيين، والصحيح الأول لظاهر الحديث فلو وهب بعضهم دون بعض فمذهب الشافعي، ومالك، وأبي حنيفة - رحمهم الله تعالى - أنه مكروه وليس بحرام والهبة صحيحة."(کتاب البیوع، باب العطایا، ج:5، ص: 2009، رقم: 3019، ط: دار الفکر)فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. "(کتاب الھبة، الباب الثاني فيما يجوز من الهبة وما لا يجوز، ج: 4، صفحہ: 377، ط: دارالفکر)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: پلاٹ مشترک طور پر بچوں کو دینے کا حکم
سوال: ایک آدمی نے اپنی زندگی میں اپنا ایک پلاٹ اپنے ایک بیٹے اور بیٹی کو ہبہ کردیا اور ان دونوں نے اس پر قبضہ کرکے اس پر چار دیواری بھی بنادی، پھر کافی عرصہ بعد اس آدمی کا انتقال ہوا ،اور اس کے ان دونوں کے علاوہ اور بیٹے اور بیٹیاں بھی ہیں تو اس کے مرنے کے بعد یہ پلاٹ جو اس نے اپنے بیٹے اور بیٹی کو ہبہ کیا تھا ترکہ میں شامل ہوگا یا یہ بہن بھائی اس کے مالک ہوں گے؟ اور ترکہ میں شامل نہیں ہوگا ؟تنقیح:مذکورہ صورت میں  پلاٹ میں بیٹے اور بیٹی میں سے ہر ایک کا حصہ الگ الگ کرکے متعین کیا تھا یا نہیں ؟بیٹے ،بیٹی کے قبضہ کی کیا صورت تھی؟ صرف چاردیواری پورے پلاٹ کی ایک تھی یا ہر ایک نے الگ الگ اپنے حصے پر دیوار  لگائی ؟ یا مجموعہ دیوار کے اندر تعیین کی تھی کہ اس طرح میرا حصہ اور اس طرح تمہارا حصہ ؟حلِ تنقیح:دونوں کا حصہ الگ الگ متعین نہیں کیا تھا، بلکہ پورے پلاٹ کی صرف ایک چار دیواری بنائی تھی ۔
جواب: واضح رہے کہ انسان کا اپنی زندگی میں اپنی جائیداد میں سے کسی کو کچھ دینا ہبہ (گفٹ) کہلاتا ہے، اور   ہبہ (گفٹ) کے مکمل ہونے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، ورنہ شرعاً ہبہ درست نہیں ہوتا، اور چند افراد کو مشترکہ طور پر ہبہ  کرنے کی صورت میں  یہ بھی  ضروری ہے  کہ ہر  ایک کا حصہ  متعین  کرکے  باقاعدہ تقسیم کرکےاس  کو دیا جائے، ورنہ تقسیم کیے بغیر مشترکہ ہبہ درست نہیں ہوتا۔لہذا صورت ِ مسئولہ میں جب مذکورہ شخص نے اپنا پلاٹ ایک بیٹے اور ایک بیٹی کو ہبہ کردیا اور دونوں کا حصہ الگ الگ متعین نہیں کیا  تو اس سے  ان دونوں کے حق میں ہبہ تام نہیں ہوا اور یہ دونوں بچے اس پلاٹ کے مالک نہیں بنے ،لہذا مذکورہ پلاٹ  مرحوم کے ترکہ میں شامل ہوکر تمام ورثاء میں ان کے شرعی حصوں کے بقدر تقسیم ہوگا ۔فتاویٰ عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة."(كتاب الهبة،الباب الثاني تفسير الهبة،ج:4،ص:374،دارالفكر)فقط والله أعلم

عنوان: کیا شوہر کا مکان بیوی کو ہبہ کرنے کے بعد اس میں رہنے سے ہبہ تام ہوجائے گا؟
سوال: بشیر احمد نے اپنی زندگی میں اپنی جائیداد اپنی بیوی ریاض بیگم کے نام کر دی تھی، کاغذات اس کے حوالے کیے تھے،لیکن اپنی حیات تک اس گھر میں اپنی زوجہ کے ساتھ رہ رہے تھے۔بعد ازاں، بشیر احمد کا انتقال ہوگیا،   بشیر احمد  نے ورثا میں ایک بیوہ ، ایک بیٹی ، اور   6بھائی ، بہنیں  چھوڑیں  (کچھ گاؤں میں رہتے ہیں ، کچھ یہاں باقی یہ کنفرم نہیں ہے کہ بھائی کتنے ہیں اور بہنیں کتنی ہیں اور ہمیں انکی میراث معلوم نہیں کرنی بلکہ صرف یہی سوال پوچھنا ہے جو یہاں مذکور ہے)،اس  کے بعد، ریاض بیگم نے اس جائیداد کو گلشن نسیم کو 30 لاکھ 80 ہزار روپے میں فروخت کر دیا اور مکان کا قبضہ اور اصل کاغذات بھی اس کے حوالے کر دیے، اس وقت مرحوم کا بڑا بھائی موجود تھا اس کی موجودگی میں یہ معاملہ طے پایا تھا، اس وقت ان کو اعتراض نہیں تھا۔ اب بشیر احمد کے بھائی اور بہنیں دعویٰ کر رہے ہیں کہ بشیر احمد کے انتقال کے وقت اس جائیداد میں ان کا بھی حصہ تھا۔کیا بشیر احمد کے ورثاء (بھائی بہن) کا یہ مطالبہ شرعی طور پر درست ہے؟
جواب:
واضح رہے کہ کسی بھی چیز کا ہبہ درست ہونے کے لیے مالکانہ اختیارات کے ساتھ قبضہ دینا ضروری ہے اور مکان  کا قبضہ تام ہونے کا طریقہ یہ ہے کہ  واہب ( مالک) اپنا سامان اُس میں سے نکال دے اور خود بھی کچھ  وقت کے لیے اس  مکان  سے نکل جائے، اور موہوب لہ کو اُس کا  مکمل قبضہ دے دے،  ليكن  اگر ہبہ کرنے والا خود یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور اصل مالک ہی کی ملکیت میں رہتا ہے۔ صورتِ مسئولہ میں شوہر نے جو مکان اپنی بیوی کے نام کیا تھا وہ اس کی طرف سے  ہبہ (gift) تھا،چونکہ اُس مکان  کا مکمل قبضہ اور تصرف نہیں دیا بلکہ   بوقت ہبہ وہ خود بھی اُس مکان میں رہائش پذیر تھے تا حیات   رہتے تھےتو بیوی کے حق میں یہ ہبہ ( گفٹ) مكمل نہیں ہوا؛ اس لیے یہ مکان بدستور شوہر  کی ملکیت میں رہا ، اور اُس مکان کو شرعی  قانونِ وراثت کے مطابق تمام ورثاء میں تقسیم کرنا ضروری تھا ،لہذا  بیوہ  ریاض بیگم کا دیگر ورثا کی اجازت کے بغیر مکان کو  فروخت کرنا صحیح نہیں تھا، اب دیگر ورثا کو  اپنے حصہ کی بیع میں اختیار ہے چاہیں تو  اس بیع کی اجازت دے دیں اور بیوہ ریاض سے اپنے حصہ کی قیمت لے لیں  اور چاہیں تو بیع ختم کر کےاپنا اپنا حصہ گھر میں سے وصول کر لیں ۔الدر المختار مع الرد میں ہے: "و) شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح."(کتاب الهبة، ج:5، ص:688، ط:سعید)المحيط البرهاني  میں ہے:"وعن ‌أبي ‌يوسف ‌لا ‌يجوز ‌للرجل ‌أن ‌يهب ‌لامرأته، ‌أو ‌أن ‌تهب ‌لزوجها ‌ولأجنبي ‌داراً ‌وهما ‌فيها ‌ساكنان، ‌كذلك ‌الهبة ‌للولد ‌الكبير؛ ‌لأن ‌الواهب ‌إذا ‌كان ‌في ‌الدار ‌فيده ‌بائن ‌على ‌الدار، ‌وذلك ‌يمنع ‌تمام ‌يد ‌الموهوب ‌له."(کتاب الهبة، ‌‌الفصل السادس في الهبة من الصغير،ج:6، ص:251، ط:دار الكتب العلمية)فتاوی عالمگیریہ میں ہے: "وفي المنتقى عن أبي يوسف - رحمه الله تعالى - ‌لا ‌يجوز ‌للرجل ‌أن ‌يهب ‌لامرأته ‌ولا ‌أن ‌تهب ‌لزوجها ‌أو ‌لأجنبي ‌دارا ‌وهما ‌فيها ‌ساكنان، ‌وكذلك ‌للولد ‌الكبير، ‌كذا ‌في ‌الذخيرة."(کتاب الهبة، الباب الثاني فيما يجوز من الهبة وما لا يجوز، ج:4، ص:380، ط:دار الفکر)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة،  فیما یجوز من الھبة وما لا یجوز، نوع منه،  ج:14، ص:431، ط: زکریا، دیوبند، دهلی)الدر المختار مع الرد میں ہے:"(وقف بيع مال الغير) لو الغير بالغا عاقلا، فلو صغيرا أو مجنونا لم ينعقد أصلا كما في الزواهر معزيا للحاوي وهذا إن باعه على أنه (لمالكه) أما لو باعه على أنه لنفسه۔۔فالبيع باطل....(وحكمه) أي بيع الفضولي لو له مجيز حال وقوعه كما مر (قبول الإجازة) من المالك (إذا كان البائع والمشتري والمبيع قائما)...و) حكمه أيضا (أخذ) المالك (الثمن أو طلبه) من المشتري ويكون إجازة عمادية،....وقوله لا أجيز رد له) أي للبيع الموقوف، فلو أجازه بعده لم يجز؛ لأن المفسوخ لا يجاز."اس پرعلامہ شامی لکھتے ہیں:"(قوله: وهذا) أي التوقف المفهوم من قول المصنف وقف. (قوله: على أنه لمالكه إلخ) أي على أن البيع لأجل مالكه لا لأجل نفسه، وهذا مأخوذ من البحر حيث قال: ولو قال المصنف باع ملك غيره لمالكه لكان أولى؛ لأنه لو باعه لنفسه لم ينعقد أصلا كما في البدائع. اهـ. لكن صاحب المتن قال في منحه: أقول يشكل على ما نقله شيخنا على البدائع ما قالوه من أن المبيع إذا استحق لا ينفسخ العقد في ظاهر الرواية بقضاء القاضي بالاستحقاق وللمستحق إجازته. وجه الإشكال أن البائع باع لنفسه لا للمالك الذي هو المستحق مع أنه توقف على الإجازة، ويشكل عليه بيع الغاصب فإنه يتوقف على الإجازة، فالظاهر ضعف ما في البدائع، فلا ينبغي أن يعول عليه لمخالفته لفروع المذهب اهـ. وذكر نحوه الخير الرملي ثم استظهر أن ما في البدائع رواية خارجة عن ظاهر الرواية.أقول: يظهر لي أن ما في البدائع لا إشكال فيه بل هو صحيح؛ لأن قول البدائع لو باعه لنفسه لم ينعقد أصلا معناه لو باعه من نفسه فاللام بمعنى من، فهو المسألة الثانية من المسائل الخمس، وحينئذ فمراد البدائع أن الموقوف ما باعه لغيره، أما لو باعه لنفسه لم ينعقد أصلا، فالخلل إنما جاء مما فهمه صاحب البحر من أن اللام للتعليل، وأنه احتراز عما إذا باعه لأجل مالكه، ولله در أخيه صاحب النهر حيث وقف على حقيقة الصواب، فقال عند قول الكنز: ومن باع ملك غيره يعني لغيره، أما إذا باع لنفسه لم ينعقد كذا في البدائع. اهـ. لكنه لو عبر بمن بدل اللام لكان أبعد عن الإيهام، وعلى كل فهو عين ما ظهر لي، والحمد الله رب العالمين."(کتاب البیوع، فصل فی الفضولی، ج:5، ص:107، ط:سعید)فقط واللہ اعلم

Reference: Mishkat al-Masabih 5457 In-book reference : Book 27, Hadith 78: حوالہ

عنوان: مکان نام کرنا
سوال: میرے والد صاحب نے اپنی حیات میں ایک دکان اور اس کے اوپر ایک مکان اپنے چھوٹے بیٹے  کو دیگر بیٹوں اور بیٹیوں  کو بتائے بغیر  گفٹ (ہبہ) کردیا۔ لیکن قبضہ نہیں دیاتھا۔والد صاحب کی زندگی میں یہ دکان انکے چھوٹےبیٹےچلاتےتھےاور کمائی والد صاحب کے پاس جمع ہوتی تھی اور مکان کرائے پر تھا اور کرایہ بھی والد صاحب کے پاس  جمع ہوتاتھا۔ والد صاحب کااس طرح  ھبہ کرنادیگر بیٹوں اور بیٹیوں کوبتائے  بغیر صحیح ہے یا نہیں؟ اب والد صاحب کا انتقال ہو گیا اور ہمارا چھوٹا بھائی دعوی کر رہا ہے کہ یہ دکان اور مکان میرا ہے ،اس میں دیگر بہن بھائیوں کو کوئی حق نہیں ہے ۔کیا چھوٹے بھائی  یہ دعوی کا کرنا  صحیح ہے؟ اب یہ دکان اور مکان صرف میرے چھوٹے بھائی کا ہوگا یا دیگر بہن بھائی بھی  اس میں شریک ہوں گے  ؟
جواب: واضح رہے کہ کسی بھی چیز کو ہبہ (گِفٹ) کرنے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جا رہا ہے) کو موہوب لہ (جس کو ہبہ کیا جا رہا ہے) کے نام کرنے کے ساتھ ساتھ اُس کا مکمل قبضہ اور تصرف بھی دے دے۔ نیزموہوبہ چیز سے اپنا تصرف مکمل طور پر ختم کر دے۔لہذاصورت مسئولہ میں سائل کے بیان کے مطابق اگرسائل کے والدنے مذکورہ مکان اور دکان صرف اپنے ایک بیٹےکو گفٹ( ھبہ)کیاتھا لیکن قبضہ ، مالکانہ حقوق اور تصرف کے تمام اختیارات والد کے پاس تا حیات رہےاور دکان کی کمائی آمدنی وغیرہ اورمکان کا کرایہ والد کے پاس جمع ہوتاتھا،تو ایسی صورت میں محض  دکان کےچلانےسے اور زبانی طور پر گفٹ  کرنے  سے سائل کےچھوٹے بھائی  اس دکان اور مکان کے شرعا  مالک نہیں ہوں گے، بلکہ مذکورہ زمین کے اصل مالک سائل کےوالدہی شمار ہوں گے، لہذا والد کی وفات کے بعد مذکورہ دکان اور مکان  مرحوم  کے ترکے میں شامل ہونگے، اور ان کو شرعی وارثوں میں حصص شرعیہ کے تناسب سے تقسیم  کیا جائے گا ۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(كتاب الهبة،الباب الثانی فیما یجوز من الھبۃ وما لایجوز، ج:4،ص:378،ط:دار الفكر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة،ج:5،ص:690،ط:سعید)فقط واللہ اعلم

عنوان: شادی کے موقع پر دیے گئے تحائف کا حکم
سوال: میری والدہ کو میری دادی نے بری میں کپڑے وغیرہ  کے ساتھ تحفہ میں سونے کا سیٹ دیا تھا ۔ میرے والد کے بھائیوں کا (چچا) کا کہنا ہے کہ سیٹ (زیور) واپس کرو اورمیرے دادا اور دادی کو بھی وہ لوگ یہ ترغیب دے رہے ہیں کہ آپ زیور واپس مانگیں ،جب کہ دادا دادی کا کہنا ہے کہ ہم تحفہ میں دی ہوئی چیز واپس نہیں لیں گے، ہم نے دے دیا تو دے دیا۔نیز اگر اس زیور کی وجہ سے میرے چچا میرے والد کے ذمہ دادا دادی کے اخراجات وغیرہ میں ہم سے زیادتی کا مطالبہ کریں  تو یہ درست ہے ؟اور میرے چچا کا یہ عمل اور واپسی کی ترغیب کیا شرعی اعتبار سے درست ہے؟
جواب: صورت مسئولہ میں جب سائل کے دادا ،دادی نے سائل کی والدہ کو مذکورہ زیور تحفہ کے طور پر دیا ہے ، جس کا دادا ،دادی اعتراف  بھی کرتے ہیں تو اس زیور کی مالک سائل کی والدہ ہیں۔ سائل کے چچاؤں کو کوئی حق نہیں کہ وہ سائل کی والدہ سے ان زیورات کوو اپس کرنے کا مطالبہ کریں  اور نہ ہی اس بنیاد پر  دادی ، دادی کے لیے سائل کے والد سے زائد خرچہ کے مطالبے کا حق حاصل ہے ۔سائل کے چچا اس بےجامطالبہ اور سائل کے والد ،والدہ کو تکلیف اور ایذاء دینے پر گناہ گار ہوں گے۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ وعدم."(کتاب الہبۃ، ج:4، ص:374، ط: دار الفکر)فقط واللہ اعلم

عنوان: زندگی میں اولاد کے درمیان جائیداد تقسیم کرنے کا طریقہ۔
سوال: ایک شخص اپنی زندگی میں اپنا سرمایہ اپنی اولاد میں تقسیم کرنا چاہتاہے، اس کا شرعی طریقہ کار کیا ہے؟کل افراد  یہ ہیں :1:سائل خود ،2:بیوی، 3:دو بیٹیاں۔نوٹ :سائل کی تین بہنیں بھی ہیں ،کیا انہیں بھی وراثت میں سے حصہ دینا ضروری ہے یا نہیں؟
جواب:
واضح رہے کہ زندگی میں اگر کوئی اپنی جائیداد تقسیم کرنا چاہتاہے تو وہ ہبہ (گفٹ) کہلاتا ہے،اور ہبہ میں اولاد کے درمیان برابری ضروری ہوتی ہے،کسی ایک کو دوسروں پر ترجیح دینا درست نہیں ،لہذا صورتِ مسئولہ اگر سائل اپنی زندگی ہی میں اپنی جائیداد اپنی اولاد کے درمیان تقسیم کرنا چاہے تو اس کا طریقہ یہ ہے کہ اپنےلئے اس قدر رکھ لے کہ جس سے بقیہ زندگی بغیر محتاجگی کے گزار سکے اور جتنا اپنی بیوی کو دینا چاہے دے دے، لیکن  بہتر یہ ہے کہ بیوی کو جائیداد کا آٹھویں حصے سے کم نہ  دے، اس کے بعد  باقی جائیداد دونوں بیٹیوں میں  برابر تقسیم کرے، بلا وجہ کسی کو  کم اور کسی کو زیادہ نہ دے ، البتہ اگر کسی کو فرمانبرداری، خدمت، دین داری یا محتاجگی کی وجہ سے زیادہ دینا چاہے تو اس کی گنجائش ہے،تقسیم کر کے ہر ایک کو اس کا حصہ علیحدہ کرکے اس  پر مکمل قبضہ اور تصرف کا اختیار بھی دے دے۔اور سائل کا زندگی میں اپنی بہنوں کو اپنی جائیداد میں سے  حصہ دینا ضروری نہیں ہے ، البتہ اپنی خوشی سے ان کو کچھ دینا چاہے تو دے سکتاہے۔ نیز مرنے کے بعد اولاد نرینہ نہ ہونے کی صورت میں ان کا وراثت میں حصہ ہوتا ہے۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله ؟قال: لا قال:فأرجعه و في رواية ...... قال: فاتقوا الله واعدلوا بين أولادكم."(باب العطایا، ج:1، ص:261، ط: قدیمی)"ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق،باب العطایا ،ج:3، ص: 193، ط: داراالاشاعت)البحرائق میں ہے:"‌يكره ‌تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز قضاء وهو آثم."(كتاب الهبة،باب هبة الاب لطفله، ج:7، ص: 288، ط:دارالکتاب الاسلامی)فتاوی عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة."(کتاب الھبۃ،ج:4،ص:374،ط:سعید)دررالحکام میں ہے:"‌لأن ‌للإنسان ‌أن ‌يتصرف ‌في ‌ملكه الخاص كما يشاء وليس لأحد أن يمنعه عن ذلك ما لم ينشأ عن تصرفه ضرر بين لغيره."(دررالحکام،الباب الرابع فی بیان المسائل التی تتعلق بمدۃ الاجارۃ،ج:1،ص:559،ط: دارالجیل)فتاوی محمودیہ میں ہے:" ہر شخص اپنی زندگی میں اپنی مملوکہ جائیداد میں تصرف کا مختار ہے ، جس کو جس قدر مناسب سمجھے دےدے کسی کو اعتراض کاحق نہیں، البتہ اتناضرور ہے کہ کسی ہونے والے وارث کو طبعی رنج کی وجہ سے ضرر پہنچانا مقصود نہ ہو ، اس لئے ایسی حالت میں مفتی بہ قول کے مطابق لڑکی کو بھی لڑکے کے برابر حصہ دیا جائے ، آٹھواں حصہ نکال کر موجودہ بیوی کو دیا جائے  ۔"(کتاب الفرائض،ج:20،ص :148،ط :ادارہ الفاروق کراچی) فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: کئی افراد کو قابلِ تقسیم چیز کا ہبہ صحیح نہیں ہے۔
سوال: ہمارے جد امجد نے 130 سال قبل ایک خشکابہ زمین بارانی، اصل مالک سے بطور مستقل کاشتکار (موروثی بٹائی دار) کے طور پر کاشت کے لیے معاہدہ کیا تھا۔ یاد رہے کہ یہ اراضی ہمارے دادا نے خریدی نہیں تھی۔ پھر دادا کی دیگر اولاد سو سال قبل دیہات سے شہر چلی گئی۔ گزشتہ 50 سال سے سائل اس اراضی کی دیکھ بھال کر رہا ہے۔ موجودہ وقت میں اصل مالکوں نے علاقائی رسم و رواج کے مطابق ہمیں نصف اراضی کا مالک بنا دیا ہے، لیکن دیگر ورثاء اس میں حق طلب کر رہے ہیں۔کیا شرعی طور پر دیگر ورثاء کو اس اراضی میں حقِ ملکیت حاصل ہے یا نہیں؟
جواب: صورتِ مسئولہ میں اگر اصل مالکان نے یہ زمین صرف آپ کو ہی گفٹ کی ہے اور آپ ہی کو اس کا واحد مالک بنایا ہے، تو اس صورت میں زمین کی ملکیت صرف آپ کی ہوگی، اور دیگر ورثاء کا اس میں کوئی حق نہیں ہوگا۔ لیکن اگر اصل مالکان نے زمین آپ کے جد امجد کے  تمام ورثاء کو گفٹ کی ہے، تو یہ ہبہ قابلِ تقسیم چیز کا ہوگا، اور قابلِ تقسیم چیز کا ہبہ کئی لوگوں کے لیے درست نہیں ہوتا۔عالمگیری میں ہے:"وأما حكمها فثبوت الملك للموهوب لهلو قال: نحلتك داري، أو أعطيتك، أو وهبت منك، كانت هبة، كذا في شرح الطحاوي. ولو قال: جعلت لك هذه الدار، أو هذه الدار لك فاقبضها، فهو هبة، هكذا في فتاوى قاضي خان. قوله " هذه الدار لك " أو " هذه الأرض لك " هبة لا إقرار، كذا في القنية."(کتاب الہبۃ ،الباب الثانی فی ما یجوز من الہبہ و مالایجوز من الہبۃ،ج:4،ص:478،ط:دار الفكر بيروت)بدائع الصنائع میں ہے:"وكذا قوله جعلت هذا الشيء لك وقوله هو لك لأن اللام المضاف إلى من هو أهل للملك للتمليك فكان تمليك العين في الحال من غير عوض وهو معنى الهبة."(کتاب الہبۃ ،رکن الہبہ ،ج:6،ص:116،ط:دار الكتب العلمية)البحر الرائق میں ہے:"(قوله ولو وهب اثنان دارا لواحد صح) لأنهما سلماها جملة وهو قد قبضها جملة فلا شيوع (قوله لا عكسه) وهو أن يهب واحد من اثنين كبيرين ولم يبين نصيب كل واحد عند أبي حنيفة لأنه هبة النصف من كل واحد منهما بدليل أنه لو قبل أحدهما فيما لا يقسم صحت في حصته دون الآخر فعلم أنها عقدان."(کتاب الہبۃ،قبض زوج الصغیرۃ ما وہب بعد الزفاف،ج:7،ص:289،ط:دار الكتاب الإسلامي)فقط واللہ أعلم

عنوان: گورنمنٹ کی جانب سے قرعہ اندازی میں نکلے ہوئے پلاٹ کے ملکیت کا حکم
سوال: گورنمنٹ کی جانب سے پلاٹ کے حوالے سے ایک اسکیم آئی تھی، جس پر میرے والد صاحب نے سب گھر والوں کے نام پر فارم جمع کروائے، جب اس کی قرعہ اندازی ہوئی تو اس میں صرف میرے نام پر ایک پلاٹ نکلا، باقی گھر والوں میں سے کسی کا نام قرعہ میں نہیں نکلا، چنانچہ اس پلاٹ کے تمام کاغذات میرے نام پر ہیں اور اس کی قسطیں والد صاحب مجھے جمع کروانے کے لیے کہتے، کبھی والد صاحب کہتے کہ اپنے اکاؤنٹ سے رقم لے کر جمع کرا دو اور کبھی خود رقم لیتے تھے، اور یہ اکاؤنٹ میرا اور میرے والد صاحب کا مشترکہ اکاؤنٹ تھا۔ پلاٹ کی تمام قسطوں کی ادائیگی کے بعد اس کی فائل مجھے دے دی تھی، جو کہ مکمل قبضہ کے ڈاکومنٹ کروائے تھے، جس پر اس کا آخری پیپر میرے نام پر بنا اور اسی پر میری تصویر بھی موجود ہے اور پھر مجھے اس کا الاٹمنٹ آرڈر بھی ہوا جو کہ والد صاحب کی اجازت اوران کی مرضی سے ہوا تھا۔ نیز والد مرحوم مجھے اکثر کہا کرتے تھے کہ بیٹا! آپ کو پریشان ہونے کی ضرورت نہیں ہے، میں نے آپ کے بچوں کی شادی کے لیے انتظام کردیا۔ نیز میں کاروبار میں والد صاحب کا ہاتھ بٹاتا تھا اور والد صاحب کی غیر موجودگی میں میں ہی کاروبار سنبھالتا تھا۔تو مذکورہ صورت میں شریعت کی رو سے یہ پلاٹ میرے پاس بطورِ شرکت ہوگی یا پلاٹ مکمل طور پر میری ملکیت ہوگا؟
جواب: صورتِ مسئولہ میں اگر واقعۃً قرعہ اندازی میں مذکورہ پلاٹ سائل کے نام نکلا ہو اور اس پلاٹ کی تمام کاغذی کاروائی اور ا الاٹمنٹ آرڈر بھی سائل کے نام جاری ہوا ہو، اور وہ پلاٹ مکمل قبضہ اور تمام مالکانہ حقوق و تصرفات کے ساتھ سائل کے حوالہ کیا گیا ہو، تو ایسی صورت میں شرعًا مکمل پلاٹ سائل کی ملکیت ہوگا، اس میں کسی اور کا کوئی حق یا حصّہ نہیں ہوگا۔باقی اس پلاٹ کی قسطوں کی ادائیگی میں سائل کے والد مرحوم نے اپنی جانب سے یا اپنے اور بیٹے (سائل) کے درمیان مشترک اکاؤنٹ سے جو رقم ادا کی ہے وہ سوال میں موجود اس تصریح سے کہ ”بیٹا! آپ کو پریشان ہونے کی ضرورت نہیں ہے، میں نے آپ کے بچوں کی شادی کے لیے انتظام کردیا۔“ والد کی جانب سے بیٹے (سائل) پر تبرع اور احسان شمار ہوگا، اس اداشدہ رقم کے مطالبہ کا کسی کو حق نہیں ہوگا۔فتاویٰ شامی میں ہے:"(قوله حكم الإقطاعات إلخ) قال أبو يوسف - رحمه الله تعالى - في كتاب الخراج، وللإمام أن يقطع كل موات وكل ما ليس فيه ملك لأحد، ويعمل بما يرى أنه خير للمسلمين، وأعم نفعا..... قال أبو يوسف: وذلك بمنزلة بيت المال الذي لم يكن لأحد، ولا في يد وارث فللإمام العادل أن يجيز منه ويعطي من كان له عناء في الإسلام، ويضع ذلك موضعه، ولا يحابي به فكذلك هذه الأرض، فهذا سبيل القطائع عندي في أرض العراق، وإنما صارت القطائع يؤخذ منها العشر لأنها بمنزلة الصدقة. اهـ. قلت: وهذا صريح في أن القطائع قد تكون من الموات، وقد تكون من بيت المال لمن هو من مصارفه، وأنه يملك رقبة الأرض، ولذا قال يؤخذ منها العشر، لأنها بمنزلة الصدقة ..... فهذا يدل على أن للإمام أن يعطي الأرض من بيت المال، على وجه التمليك لرقبتها كما يعطي المال، حيث رأى المصلحة إذ لا فرق بين الأرض والمال في الدفع للمستحق."(كتاب الجهاد، مطلب في أحكام الإقطاع من بيت المال، ج:4، ص:194، ط:ايج ايم سعيد)بدائع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض."(كتاب الهبة، فصل في حكم الهبة، ج:6، ص:128، ط:ایج ایم سعید)العقود الدریۃ فی تنقیح الفتاوی الحامدیہ میں ہے:"المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات، ج:2، ص:226، ط:دار المعرفۃ بیروت)فقط والله أعلم

عنوان: زندگی میں جائیداد کی تقسیم
سوال: میری والدہ کو نانی کی میراث میں سے 20 لاکھ روپے ملے ہیں،والدہ چاہتی ہیں یہ رقم اپنی اولاد میں اپنی زندگی میں ہی تقسیم کردیں،میرے والد صاحب کا انتقال ہوچکا ہے،میں ایک بیٹا ہوں اور میری تین بہنیں ہیں۔سوال یہ ہے کہ کیا  زندگی میں تقسیم درست ہے اگر درست ہے تو تقسیم کا کیا طریقہ ہے؟
جواب:
واضح رہے کہ شریعت مطہرہ نے ہر انسان کو اپنے مال و جائیداد میں جائز تصرف کا حق دیا ہے ، زندگی میں جائیداد تقسیم کرنا کوئی ضروری نہیں، البتہ اگر کوئی شخص اپنی خوشی سے مال و  جائیداد اپنی اولاد میں تقسیم کرنا چاہے تو کر سکتا ہے ،اور یہ شرعا ہبہ (گفٹ) ہے ،تاہم زندگی میں اولاد کے درمیان جائیداد منقولہ وغیر منقولہ تقسیم کرنے کی صورت میں شرعًا بیٹا بیٹی میں برابری ضروری ہے ،یعنی جتنا حصہ بیٹے کو دیا جائے اتنا ہی بیٹی کو دیا جائے ۔نیز تقسیم کے بعد ہر ایک کا حصہ عملًا ہر ایک کے قبضہ میں دینا بھی ضروری ہے ،محض زبانی یا تحریری ہبہ کافی نہیں ہے۔لہذا صورتِ مسئولہ میں اگر سائل  کی والدہ اپنی زندگی میں اپنی رضامندی اور خوشی سے مذکورہ رقم اپنی اولاد میں تقسیم کرنا چاہتی ہوں تو سب سے پہلےاپنے لیے جتنی رقم رکھنا چاہے رکھ لیں تاکہ ضرورت کے وقت کسی کی محتاجی  نہ ہو، اس کے بعد باقی رقم چار برابر حصوں میں تقسیم کرکے  تمام اولاد میں برابر سرابر تقسیم کردیں، کمی بیشی نہ کریں، البتہ اگر اولاد میں کوئی زیادہ خدمت گزار یا تنگدست یا دین دار ہو تو اسے دیگر کے مقابلے میں کچھ زیادہ دینا بھی جائز ہے۔حدیث شریف میں ہے:''وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''.(مشکاۃ المصابیح ، باب العطایا، ج:1، ص:261، ط: قدیمی)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، باب العطایا، ج:3، ص:193،  ط: دارالاشاعت)مجمع الأنهر میں ہے:"وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاصة.وعند محمد يعطيهم على سبيل المواريث، وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا." (کتاب الهبة،2/ 358،ط:دار إحياء التراث العربي - بيروت، لبنان)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: زبانی کہہ دینے سے ہبہ تام نہیں ہوتا
سوال: والدہ کو والد سے حق مہر میں ایک فلیٹ ملا تھا۔ والد صاحب کا انتقال تو پہلے ہو چکا تھا، اور ان کی حیات ہی میں بیٹوں نے اپناالگ راستہ اختیار کیا تھا۔ والدین کی بیماری وغیرہ میں حال احوال بھی پوچھنے نہیں آتے تھے، بعد میں والدہ کا بھی انتقال ہوگیا۔والدہ اپنی حیات میں کئی مرتبہ کہہ چکی تھیں کہ”یہ میرا فلیٹ میری بیٹیوں ہی کا ہے“، اور چار یا پانچ پڑوسنوں کو اس پر گواہ بھی بنایا تھا، آخری مرتبہ جب ہسپتال جا رہی تھیں، تو اس وقت تین بیٹیاں موجود تھیں، اور بڑی بیٹی سے کہا کہ ”میں ہسپتال جا رہی ہوں، شاید میں داخل ہو جاؤں یا خدا نخواستہ کچھ ہو جائے، تو یہ الماری اور گھر کی چابی آپ ہی رکھ لیجیے۔“اب سوال یہ ہے کہ ہم چار بھائی اور چار بہنیں ہیں، والدہ نے مجھ اپنی حیات میں جو بیٹیوں کے لئے اس فلیٹ کا کہا تھا اور گواہ بنایا تھا اور آخر عمر میں چابیاں حوالہ کی تھیں تو اس کا اعتبار ہے یا نہیں ؟ یعنی یہ فلیٹ بیٹیوں کے حصے میں ہوگا یا بیٹے بھی اس میں شریک ہوں گے؟
جواب: واضح رہے کہ کسی بھی چیز کو ہبہ (گِفٹ) کرنے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جا رہا ہے) کو موہوب لہ (جس کو ہبہ کیا جا رہا ہے) کے نام کرنے کے ساتھ ساتھ اُس کا مکمل قبضہ اور تصرف بھی دے دے۔ نیز، موہوبہ چیز سے اپنا تصرف مکمل طور پر ختم کر دے۔ صرف یہ کہہ دینا کہ ”یہ میرا فلیٹ میری بیٹیوں ہی کا ہے“ شرعاً ہبہ کے درست ہونے کے لیے کافی نہیں ہے۔صورتِ مسئولہ میں چونکہ والدہ نے بیٹیوں کو اپنے مذکورہ فلیٹ کا مالکانہ قبضہ اور تصرف کے ساتھ نہیں دیا تھا، بلکہ آخری وقت میں اس فلیٹ میں مقیم رہنا اور ہسپتال جاتے ہوئے بڑی بیٹی سے کہنا (جبکہ تین بیٹیاں موجود تھیں) کہ :”میں ہسپتال جا رہی ہوں، شاید میں داخل ہو جاؤں یا خدا نخواستہ کچھ ہو جائے، تو یہ الماری اور گھر کی چابی آپ ہی رکھ لیجیے“،یہ اِس بات کی علامت ہے کہ والدہ نے زندگی میں بیٹیوں کو مالکانہ قبضہ اور تصرف نہیں دیا تھا؛ لہٰذا یہ فلیٹ مرحومہ ہی کی ملکیت شمار ہوگا۔بدائع الصنائع  میں ہے:"الملك لا يثبت في الهبة بالعقد قبل القبض - عندنا - وقال مالك - رحمه الله تعالى - يثبت؛ لأنه عقد تمليك؛ فلا يتوقف ثبوت الملك به على القبض كعقد البيع، بل: أولى؛ لأن هناك الحاجة إلى إثبات الملك من الجانبين فمن جانب واحد أولى، وحجتنا في ذلك ما روي عن النبي صلى الله عليه وسلم: «لا تجوز الهبة إلا مقبوضة» معناه: لا يثبت الحكم، وهو الملك؛ إذ الجواز ثابت قبل القبض بالاتفاق، والصحابة اتفقوا على هذا؛ فقد ذكر أقاويلهم في الكتاب؛ ولأن هذا عقد تبرع، فلا يثبت الملك فيه بمجرد القبول كالوصية، وتأثيره: أن عقد التبرع ضعيف في نفسه؛ ولهذا لا يتعلق به صفة اللزوم. والملك الثابت للواهب كان قويا؛ فلا يزول بالسبب الضعيف حتى ينضم إليه ما يتأيد به: وهو موته في الوصية؛ لكون الموت منافيا لملكه، وتسليمه في الهبة لإزالة يده عنه بعد إيجاب عقد التمليك لغيره، يوضحه: أن له في ماله ملك العين وملك اليد. فتبرعه بإزالة ملك العين بالهبة لا يوجب استحقاق ما لم يتبرع به عليه - وهو اليد -. ولو أثبتنا الملك للموهوب له قبل التسليم وجب على الواهب تسليمه إليه، وذلك يخالف موضوع التبرع - بخلاف المعاوضات -، والصدقة كالهبة - عندنا - في أنه لا يوجب الملك للمتصدق عليه إلا بالقبض خلافا لمالك رحمه الله."(کتاب الھبة،ج:12،ص:47،ط:دار المعرفة)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(كتاب الهبة،الباب الثانی فیما یجوز من الھبۃ وما لایجوز، ج:4،ص:378،ط:دار الفكر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة،ج:5،ص:690،ط:سعید)فقط والله أعلم

عنوان: حیات میں جائیدادتقسیم کرنے کا شرعی طریقہ
سوال: میں اپنی حیات میں اپنی ڈھائی کروڑکی جائیداداپنے دو بیٹوں اور پانچ بیٹیوں اور ایک بیوی کے درمیان تقسیم کرنا چاہتاہوں شرعی طریقہ  کیا ہوگا؟
جواب: ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد  میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر صاحبِ جائیداد اپنی  زندگی میں  اپنی جائیداد خوشی  ورضا سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد  میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور کل مال کے آٹھویں حصہ کے بقدر اپنی بیوی کو دیدے، اور اگر والدین زندہ نہیں ہیں تو اس کے بعد بقایا جائیداد اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے، نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔         البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا  زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے ۔فتاوی عالمگیریہ میں ہے:"(الباب السادس في الهبة للصغير) . ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الھبة،الباب السادس ،ج:4،ص: 391،ط:المطبعة الكبرى الأميرية ببولاق مصر)فقط واللہ اعلم

عنوان: رقم ہبہ کرنے کے بعد واپس اس کا مطالبہ کرنا
سوال: زید کی  والدہ جب  عمرے کے سفر پر جارہی تھیں  تو اس نے ان کو کچھ رقم دی کہ آپ یہ رقم میری طرف سے خرچ کرلیجیے گا ، والدہ نے اس رقم سے کچھ زیور بنوالیا ، اب زید یہ کہتا ہے  کہ یہ زیور میرا ہے آپ مجھے دیں ، کیا زید کا اس زیور کا مطالبہ کرنا صحیح ہے یا  نہیں ؟نیز یہ کہ زید کے اوپر والدہ  کے کچھ پیسے قرض ہیں اور زید اس قرض سے سونے کی قیمت کو منہا کر کے قرض ادا کرنا چاہ رہا ہےتوکیا زید  اس سونے کی قیمت واجب الاداء  قرض سے گھٹا سکتا ہے  کہ یہ سونا زید کا مانا جائے   یا یہ سونا والدہ کاہی شمار  ہوگا ؟
جواب: صورت مسئولہ میں مسمی زید نے اپنی والدہ کو عمرے کے سفر پر جاتے ہوئے جو رقم دی تھی ، اس کی حیثیت تعاون و تحفہ  کی تھی ، مذکورہ رقم پر  قبضہ کرنے سے والدہ اس رقم کی مالک ہوگئی تھیں ، پس والدہ نے جو سونا خریدا ، اس کی مالک بھی والدہ ہی شمار ہوں گی ، لہذا زید کی جانب سے  مذکورہ سونے کی ملکیت کا دعوی شرعا معتبر نہیں ہوگا ، اسی طرح زید کے ذمے والدہ کی جتنی رقم واجب الاداء ہے، اسے مذکورہ سونے سے منہا  کرنے کی شرعا اجازت نہیں ہے، واجب الاداء رقم کی الگ سے ادائیگی زید پر لازم ہوگی، البتہ اگر والد ہ برضا و خوشی اپنے بیٹےزید کو رقم کی ادائیگی سے بری کردیں تو زید رقم کی ادائیگی سے بری ہوجائے گا۔تکملہ  فتح القدیر میں ہے : "قال (وإن وهب هبة ‌لذي ‌رحم ‌محرم ‌منه ‌فلا ‌رجوع ‌فيها) لقوله عليه الصلاة والسلام «إذا كانت الهبة لذي رحم محرم منه لم يرجع فيها»"(تکملة فتح القدير ، كتاب الهبة، باب الرجوع في الهبة ج : 9، ص: 44، ط: دار الفكر)فتاوی ہندیہ میں ہے:"ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا." (کتاب الھبة، الباب الخامس في الرجوع في الھبة، ج:4، ص:387، ط: دار الفکر)و فیہ ایضا  :"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط".(کتاب الھبة، الباب الثاني فيما يجوز من الهبة وما لا يجوز، ج: 4، ص: 377، ط: دار الفکر) فقط واللہ أعلم

عنوان: جائیداد ہبہ کی لیکن کاغذات میں نام منتقل نہ کیا ہو، اس کا حکم
سوال: ہم تین بھائی ہیں، ہمارے والد صاحب نے اپنی زندگی ہی میں اپنی جائیداد شرعی گواہان کی موجودگی میں ہم تینوں بھائیوں میں تقسیم کردی  اور ہر ایک بھائی کو قبضہ بھی دے دیا، لیکن سرکاری کاغذات میں کسی وجہ سے تینوں  بھائیوں کا آدھا حصہ والد مرحوم کے نام رہ گیا ہے، میرے ایک بھائی نے میرے حصے کا آدھا حصہ جو کہ والد مرحوم کے نام رہ گیا تھا، سرکاری کاغذات میں وراثت میں ڈال دیا اور اب وہ آدھے حصے میں مجھ سے وراثت کے حصے کا مطالبہ کررہا ہے، جب کہ والد صاحب نے اپنی زندگی میں میرا حصہ مکمل میرے حوالہ کردیا تھا، جس پر گواہان بھی موجود ہیں اور 35 سال سے زمین میری ملکیت اور تصرف میں ہے، اور میں  اس میں کاشت کررہا ہوں۔کیا سرکاری کاغذات میں آدھا حصہ والد کے نام رہنے کی وجہ سے بھائی کا وراثت میں ڈالنا اور مجھ سے میراث کا مطالبہ کرنا درست ہے یا نہیں؟
جواب: صورتِ مسئولہ میں اگر واقعۃ والد صاحب نے اپنی زندگی ہی میں مذکورہ جائیداد آپ کو اور آپ کے دو بھائیوں کو علیحدہ علیحدہ حصے کرکے قبضہ اور تصرف کے ساتھ حوالہ کردیا تھا، تو اس طرح آپ اور آپ کے ہر ایک بھائی اپنے اپنے حصے کی جائیداد کے مالک بن چکے ہیں، والد صاحب کی وفات کےبعد آپ کے بھائی  کا آپ کے آدھے حصے کو کاغذات میں وراثت میں ڈالنے کی وجہ سے وہ آدھا حصہ شرعاً  ترکہ میں شامل نہیں ہو گا،اور نہ ہی  بھائی کے لیے اس آدھے حصے میں سے اپنے شرعی میراث کا مطالبہ کرنا جائز ہے۔فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط."(کتاب الھبة، الباب الثاني فيما يجوز من الهبة وما لا يجوز، ج: 4، ص: 377، ط: رشيدية)فقط والله أعلم

عنوان: زندگی میں جائیداد تقسیم کرنے کی شرعی حیثیت
سوال: میں اپنی زندگی میں اپنی خوشی سے اپنی جائیداد تقسیم کرنا چاہتا ہوں، میرے پانچ بیٹے اور دو بیٹیاں ہیں، میرے پاس 98 لاکھ روپے، 16 تولہ سونا ہے اور دو کواٹر ہے جن میں پانچ پورشن ہے، میں اپنے بیٹوں کے ساتھ رہتا ہوں، اب بیٹوں کےدرمیان لڑائی جھگڑے ہورہے ہیں، بیٹیاں اپنے گھروں میں ہے، ان کواٹروں کی قیمت ایک کروڑ روپے ہے، ان سب کو ملا کر دو کروڑ تیس لاکھ روپے بنتی ہے۔اب یہ ہے کہ مذکورہ جائیداد ورثاء میں کس طرح تقسیم کیا جائے گا؟اور کیا میں کچھ رکھ سکتا ہوں؟
جواب:
واضح رہے کہ مالک اپنی زندگی میں اپنے مال وجائیداد کا خود ہی مالک ہوتا ہے، اور اپنے مال میں ہر طرح کے جائز تصرف کا حق رکھتا ہے، لہذا صورت مسئولہ میں اگر سائل اپنی خوشی اور دلی رضامندی سے اپنی زندگی میں اپنا مال اولاد کے درمیان تقسیم کرنا چاہے، تو کرسکتاہے، یہ تقسیم ہبہ یعنی گفٹ ہے وراثت نہیں ، لہذا اس تقسیم کا طریقہ کار یہ ہے کہ سائل بقدر ضرورت اپنے لئے رکھ لےتاکہ ضرورت کے موقع پر کام آئے، اگر بیوی حیات ہے، تو آٹھواں حصہ ان کو دیدے، اور اگر بیوی کو زیادہ دینا چاہے تو چوتھے حصہ تک دے سکتا ہے، بقیہ تمام اولاد یعنی لڑکوں اور لڑکیوں میں برابر برابر تقسیم کردیں، تاکہ اولاد کے درمیان عدل وانصاف قائم رہے، اور کسی کو شکایت بھی نہ ہو، شرعاً بلاوجہ اولاد کے درمیان کمی بیشی نہ کرے ورنہ گناہ گار ہوگا، اور اس صورت میں تقسیم غیر منصفانہ ہوگی، البتہ اولاد میں سے کسی کو معقول شرعی عذر یعنی کسی کی شرافت دین داری، محتاجی یا زیادہ خدمت گزار ہونے کی بناء پر اس کو دوسروں کے بنسبت کچھ زائد دینا چاہے تو سے سکتا ہے۔مشکاۃ المصابیح میں ہے:"عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذن» . وفي رواية: أنه قال: أعطاني أبي عطية فقالت عمرة بنت رواحة: لا أرضى حتى تشهد رسول الله صلى الله عليه وسلم فأتى رسول الله صلى الله عليه وسلم فقال: إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم» . قال: فرجع فرد عطيته. وفي رواية: أنه قال: لا أشهد على جور."ترجمہ:”نعمان بن بشیر رضی اللہ عنہ سے روایت ہے کہ میرے والد مجھے لے کر رسول اللہ صلی ‌اللہ ‌علیہ ‌وآلہ ‌وسلم کی خدمت میں حاضر ہوئے تو عرض کیا، میں نے اپنے بیٹے کو ایک غلام ہبہ کیا ہے، آپ صلی ‌اللہ ‌علیہ ‌وآلہ ‌وسلم نے فرمایا: ”کیا تم نے اپنی ساری اولاد کو (برابر) اس طرح کا ہبہ کیا ہے؟“ انہوں نے عرض کیا، نہیں، آپ صلی ‌اللہ ‌علیہ ‌وآلہ ‌وسلم نے فرمایا: ”اسے واپس لے لو۔ “ ایک دوسری روایت میں ہے کہ آپ صلی ‌اللہ ‌علیہ ‌وآلہ ‌وسلم نے فرمایا: ”کیا تم پسند کرتے ہو کہ وہ سارے تیرے ساتھ مساوی حسن سلوک کریں؟“ انہوں نے عرض کیا: جی ہاں! آپ صلی ‌اللہ ‌علیہ ‌وآلہ ‌وسلم نے فرمایا: ”تو پھر تم ایسے کیوں نہیں کرتے؟“ ایک روایت میں ہے، انہوں نے کہا: میرے والد نے مجھے ایک عطیہ دیا تو عمرہ بنت رواحہ رضی اللہ عنہ (میری والدہ) نے کہا: میں راضی نہیں حتی کہ تم رسول اللہ صلی ‌اللہ ‌علیہ ‌وآلہ ‌وسلم کو گواہ بنا لو۔ وہ رسول اللہ صلی ‌اللہ ‌علیہ ‌وآلہ ‌وسلم کے پاس آئے تو عرض کیا: میں نے عمرہ بنت رواحہ رضی اللہ عنہ سے اپنے بیٹے کو ایک عطیہ دیا ہے اور اللہ کے رسول! اس نے کہا ہے کہ میں آپ کو گواہ بناؤں۔ آپ صلی ‌اللہ ‌علیہ ‌وآلہ ‌وسلم نے فرمایا: ”کیا تم نے اپنی باقی اولاد کو بھی اسی طرح کا عطیہ دیا ہے؟“ انہوں نے عرض کیا نہیں، آپ صلی ‌اللہ ‌علیہ ‌وآلہ ‌وسلم نے فرمایا: ”اللہ سے ڈرو اور اپنی اولاد کے درمیان انصاف کرو۔ “ راوی بیان کرتے ہیں، وہ واپس آئے اور اپنا عطیہ واپس لے لیا۔ اور ایک دوسری روایت میں ہے: کہ آپ صلی ‌اللہ ‌علیہ ‌وآلہ ‌وسلم نے فرمایا: ”میں ظلم پر گواہ نہیں بنتا۔ “ متفق علیہ۔“(كتاب البيوع، باب العطايا، ‌‌الفصل الأول، ج:2، ص:909، ط: المكتب الإسلامي - بيروت)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بیوی کو دیا ہوا سونا بیوی سے واپس لینا
سوال: کیا فرماتے ہیں مفتیان کرام اس مسئلہ کے بارے میں کہ میں نے اپنی بیوی کو سونا دیا تھا، حق مہر میں پانچ تولہ سونا دیا تھا اور دو تولہ سونا ،منگنی کرنے کے وقت دیا تھا،اب بیوی نے دوسری جگہ شادی کر لی ہے نہ میں نے طلاق دی ہے اور نہ میں نے خلع دیا ہے۔ اب یہ سونا وغیرہ جو میں نے دیا تھا اس وہ واپس لے سکتا ہوں یا نہیں؟
جواب:
صورتِ مسئولہ میں سائل نے  جو منگنی میں سونا دیا تھا  اور نکاح کے وقت جو مہر میں سونا دیا تھا وہ سب سائل کی بیوی کی ملکیت ہے، سائل وہ واپس نہیں لے سکتا۔نیز سائل کی بیوی کا طلاق اور خلع کے بغیر دوسری جگہ شادی کرنا حرام اور ناجائز ہے، سائل کی بیوی کا دوسرے مرد کے ساتھ رہنا شرعا زنا ہے، اسے فورا اپنے اس عمل سے توبہ کرنی چاہیے اور اپنے شوہر یعنی سائل کے پاس واپس آنا چاہیے۔اگر سائل اپنی بیوی کو خلع دیتا ہے اور خلع مہر  میں دیے گئے سونے اور منگنی میں دیے گئے سونے کے عوض کرتا ہے اور ابیوی اس کے عوض خلع پر راضی ہوجاتی ہے  تو پھر سائل اپنا سونا واپس لے سکتا ہے،خلع کے بعد سائل کی بیوی عدت گزار کر دوسری جگہ نکاح کرنے میں آزاد ہوگی۔فتاوی ہندیہ میں ہے:"وأما حكمها فثبوت الملك للموهوب له غير لازم حتى يصح الرجوع والفسخ ."(کتاب الہبۃ، الباب الاول، ج: ۴، ص :۳۷۴، ط: دار الفکر)فتاوی شامی میں ہے:"(وكره) تحريما (أخذ شيء) ويلحق به الإبراء عما لها عليه (إن نشز وإن نشزت لا) ولو منه نشوز أيضا ولو بأكثر مما أعطاها على الأوجه فتح، وصحح الشمني كراهة الزيادة، وتعبير الملتقى لا بأس به يفيد أنها تنزيهية وبه يحصل التوفيق»(قوله: ولو منه نشوز أيضا) لأن قوله تعالى - {فلا جناح عليهما فيما افتدت به} [البقرة: 229]- يدل على الإباحة إذا كان النشوز من الجانبين بعبارة النص، وإذا كان من جانبها فقط بدلالته بالأولى (قوله: وبه يحصل التوفيق) أي بين ما رجحه في الفتح من نفي كراهة أخذ الأكثر وهو رواية الجامع الصغير، وبين ما رجحه الشمني من إثباتها وهو رواية الأصل، فيحمل الأول على نفي التحريمية والثاني على إثبات التنزيهية، وهذا التوفيق مصرح به في الفتح، فإنه ذكر أن المسألة مختلفة بين الصحابة وذكر النصوص من الجانبين ثم حقق ثم قال: وعلى هذا يظهر كون رواية الجامع أوجه، نعم يكون أخذ الزيادة خلاف الأولى، والمنع محمول على الأولى. اهـ. ومشى عليه في البحر أيضا."(کتاب الطلاق، باب الخلع، ج :۳ ، ص :۴۴۵، ط: ایچ ایم سعید)فقط واللہ اعلم

Reference: Reference: Surah Al-Baqarah, Ayah 229 | : سورۃ البقرة، آیت نمبر 229 حوالہ

عنوان: زندگی میں جائیداد تقسیم کرنا اور گفٹ میں شرط لگانا
سوال: میں اپنی زندگی میں اپنی جائیداد اپنے تین بیٹوں اور چار بیٹیوں کے درمیان تقسیم کرنا چاہتا ہوں ، مجھے اور میری بیوی ہم دونوں کو اپنے لیے کچھ نہیں چاہیے،  سب اولاد میں تقسیم کرنا چاہتے ہیں،  مسئلہ یہ ہے کہ جائیداد میں جو مکان ہے اس کو بیچنے کے بعد ہر ایک بیٹے اور بیٹی کو ہم جو حصہ رقم کی صورت میں دیں گے،  ہم چاہتے ہیں کہ سب کو اس بات کا پابند کر دیں کہ اس  رقم کو وہ  جیب میں نہیں ڈالیں گے بلکہ اس سے کوئی جگہ خریدیں گے،  پوچھنا ہے کہ کیا اولاد کو اس طرح پابند کرنا شرعاً جائز ہوگا یا نہیں؟نیز  زندگی میں جائیداد کی تقسیم کا شرعی طریقہ بتا دیں۔
جواب:
واضح رہے کہ ہر شخص اپنی زندگی میں اپنی جائے داد کا خود مالک  ومختار ہوتا ہے، ہر جائز تصرف وہ اس میں کرسکتا ہے،اور اس  کی زندگی میں اولاد وغیرہ کا اس کی جائے داد  میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر والد خود   اپنی  زندگی میں  اپنی جائے داد خوشی  ورضا سے  اولاد کے درمیان تقسیم کرنا چاہتے ہوں، تو ایسا وہ کرسکتے ہیں، نیز  اپنی زندگی میں جو جائے داد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ہے،   البتہ اگر   کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے،   یعنی مثلاً کسی کی شرافت ودِین داری یا  زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے   تو اس کی اجازت ہے، بشرط  یہ کہ دیگر اولاد  کو نقصان پہنچانا مقصود نہ ہو ، اسی طرح کسی کو بالکلیہ محروم کرنا بھی جائز نہیں۔لہذا   صورتِ مسئولہ میں سائل اگر اپنا ملکیتی مکان فروخت کرکے  اپنی  خوشی ورضا سے  اپنی اولاد میں تقسیم کرنا چاہتا ہے تو کرسکتا ہے اور  اس کا  طریقہ یہ ہے کہ   اپنی جائے داد  میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور اپنی بیوی کو   آٹھویں حصہ کے بقدر دے دے   اور باقی مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو بھی  دے،  نہ کسی کو محروم کرے اور نہ ہی بلاوجہ کمی بیشی کرے۔نیز اپنی  زندگی میں اپنی  اولاد کے درمیان   جو جائیداد تقسیم کرے، تو ہر ایک کو  اس کا حصہ  الگ الگ کرکے   قبضہ وتصرف  کے ساتھ مالک  بناکر دے  دے۔باقی   گفٹ کرتے  ہوئے  یہ شرط لگانا کہ : ” اس رقم سے کوئی جگہ خریدنا“   اس کا شرعا اعتبار نہیں ہے، گفٹ درست ہوجائے گا، اور شرط باطل ہوجائے گی، البتہ اولاد  کی مصلحت کی خاطر ان سے ایک وعدہ لیا جاسکتا ہے کہ وہ اس رقم سے جگہ خریدیں، اور پھر اولاد پر اخلاقی لحاظ سے وعدہ کی پاسداری لازم ہوگی، اس کے خلاف کرنے پر وعدہ شکنی کا گناہ ہوگا، یا مشورہ دیا جا سکتا ہے، اگر اس پر عمل کر لیں بہتر، ورنہ کوئی چیز لازم نہیں ہو گی۔شرح المجلہ میں ہے: "کل یتصرف في ملکه کیف شاء".(الفصل الاول فی بیان بعض قواعد فی احکام الاملاک، 4 /132، مادہ: 1192، ط: رشیدیة)فتاوی شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(کتاب الھبة، 5/ 696، ط: سعید)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال سووا بين أولادكم في العطية ولو كنت مؤثرا أحدا لآثرت النساء على الرجال رواه سعيد في سننه وفي صحيح مسلم من حديث النعمان بن بشير اتقوا الله واعدلوا في أولادكم فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ."(کتاب الوقف، 4/ 444، ط: سعید)فتاویٰ عالمگیری میں ہے:"لا يثبت الملك للموهوب له إلا بالقبض هو المختار، هكذا في الفصول العمادية."(كتاب الهبة، الباب الثانی فیما یجوز من الھبة وما لا یجوز، 4 /378، ط: رشیدیة)فتاوٰی ہندیہ میں ہے:"وإن وهب لرجل أمة على أن يردها عليه، أو على أن يعتقها، أو على أن يستولدها، أو وهب له دارا، أو تصدق عليه بدار على أن يرد عليه شيئا منها، أو يعوضه شيئا منها، فالهبة جائزة، والشرط باطل، كذا في الكافي، والأصل في هذا: "أن كل عقد من شرطه القبض فإن الشرط لا يفسده كالهبة والرهن".(الباب الثامن في حکم الشرط في الهبة :  4/ 396، ط: حقانیة)فقط واللہ أعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: زندگی میں اولاد کے درمیان تقسیم کرنے کا حکم
سوال: میرے پانچ بیٹے اور چار بیٹیاں ہیں اور میں زندگی میں اپنی جائیداد ان کے درمیان تقسم کرنا چاہتا ہوں، اس کا شرعی حکم وطریقہ کیا ہے؟
جواب:
صورتِ مسئولہ میں سائل پر زندگی میں اولاد کے درمیان اپنی جائیداد تقسیم کرنا شرعاً ضروری نہیں، سائل اپنی تمام جائیداد کا تنہا مالک ہے اور تمام جائز تصرفات کا حق رکھتا ہے۔ اولاد میں سے کسی کو تقسیم کے مطالبے کا شرعاً حق نہیں، پس اگر سائل کسی جبر ومطالبہ کے بغیر برضا ورغبت اپنی اولاد میں تقسیم کرنے کا ارادہ رکھتا ہو تو اس کی بہتر صورت یہ ہے کہ سب سے پہلے جائیداد میں سے اپنے لیے جتنا چاہے رکھ لے تاکہ بوقت ضرورت کام آئے، پھر بقیہ جائیداد کے 9 حصے کر کے اپنی تمام اولاد (پانچ بیٹوں اور چار بیٹیوں) کے درمیان برابر تقسیم کردے۔ اولاد میں سے کسی کو کم اور کسی کو زیادہ نہ دے، کیوں کہ زندگی میں والد جو کچھ اپنی اولاد کو دیتا ہے ، اس کی شرعی حیثیت تحفہ کی ہوتی ہے جس میں برابری کا حکم احادیث میں وارد ہوا ہے، البتہ اولاد میں سے کسی ایک کو دین داری، خدمت گزاری یا کسی اور معقول شرعی وجہ سے دوسری اولاد کی بنسبت زیادہ دینا چاہے تو دے سکتا ہے۔ نیز اولاد میں سے جس کو جو دینا مقصود ہو، اس حصہ کو الگ کر کے اس کے قبضہ میں مالکانہ تصرف کے اختیار کے ساتھ دینا ضروری ہوگا، جائیداد اولاد کے محض نام کردینا اور ہر ایک کو اس کے حصہ پر قبضہ نہ دینا کافی نہ ہوگا۔مشكاة المصابيح ميں ہے:"وعن النعمان بن بشير رضي الله عنهما أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» وفي رواية قال: «فاتقوا الله واعدلوا بين أولادكم.»"(كتاب البيوع، باب، ج:2، ص:909، ط: المكتب الإسلامي)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔" (مظاہر حق)مرقاة المفاتيح ميں ہے:"قال النووي: " فيه استحباب التسوية بين الأولاد في الهبة فلا يفضل بعضهم على بعض سواء كانوا ذكورا أو إناثا، قال بعض أصحابنا: ينبغي أن يكون للذكر مثل حظ الأنثيين، والصحيح الأول لظاهر الحديث فلو وهب بعضهم دون بعض فمذهب الشافعي، ومالك، وأبي حنيفة - رحمهم الله تعالى - أنه مكروه وليس بحرام والهبة صحيحة."(کتاب البیوع، باب العطایا، ج:5، ص:2009، ط: دار الفکر)مجمع الانہر شرح ملتقی الابحر میں ہے:"وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاص ... وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا."(کتاب الهبة، أركان الهبة، ج:2، ص:358، ط: دار إحياء التراث العربي)المبسوط للسرخسی میں ہے:"ثم الملك لا يثبت في الهبة بالعقد قبل القبض ... وحجتنا في ذلك ما روي عن النبي صلى الله عليه وسلم: «لا تجوز الهبة إلا مقبوضة» معناه: لا يثبت الحكم، وهو الملك."(كتاب الهبة، ج:12، ص: 48، ط: دار المعرفة)فقط واللہ أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں جائیداد شوہر اور بچوں میں تقسیم کرنا
سوال: میری ذاتی ملکیت میں ایک گھر ، ایک عدد فلیٹ  اور ایک عدد 80 گز کا پلاٹ ہے، میرے تین بیٹے ، ایک بیٹی اور شوہر ہے، میں اپنی زندگی میں مذکورہ جائیداد ان لوگوں میں تقسیم کرنا چاہتی ہوں تو اس کا طریقہ کار کیا ہوگا؟
جواب:
واضح رہے کہ ہر شخص اپنی زندگی میں اپنی جائے داد کا خود مالک  ومختار ہوتا ہے، ہر جائز تصرف وہ اس میں کرسکتا ہے،اور اس  کی زندگی میں اولاد وغیرہ کا اس کی جائے داد  میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر مالک  خود   اپنی  زندگی میں  اپنی جائے داد خوشی  ورضا سے  اولاد کے درمیان تقسیم کرنا چاہتا ہو  تو اس کے لیے ایسا کرنا جائز ہے،  نیز  اپنی زندگی میں جو جائے داد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ہے،   البتہ اگر   کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے،   یعنی مثلاً کسی کی شرافت ودِین داری یا  زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے   تو اس کی اجازت ہے، بشرط  یہ کہ دیگر اولاد  کو نقصان پہنچانا مقصود نہ ہو ، اسی طرح کسی کو بالکلیہ محروم کرنا بھی جائز نہیں۔لہذا   صورتِ مسئولہ میں سائلہ  اگر اپنی جائیداد  اپنی  خوشی ورضا سے  اپنے شوہر اور  اولاد میں تقسیم کرنا چاہتی ہے، تو اس کا شرعی  طریقہ یہ ہے کہ   اپنی جائے داد  میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور  بہتر یہ ہے کہ اپنے شوہر  کو چوتھائی   حصہ کے بقدر دے دے   اور باقی مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو بھی  دے،  نہ کسی کو محروم کرے اور نہ ہی بلاوجہ کمی بیشی کرے۔البتہ اگر  سائلہ  اپنے کسی بیٹے یا بیٹی کو زیادہ دِین دار یا خدمت گزار  یا ضرورت مند ہونے  کی وجہ سے دیگر کے مقابلے میں کچھ زائد دینا چاہے تو اس کی گنجائش ہے۔نیز اپنی  زندگی میں اپنی  اولاد کے درمیان   جو جائیداد تقسیم کرے، تو ہر ایک کو  اس کا حصہ  الگ الگ کرکے   قبضہ وتصرف  کے ساتھ مالک  بناکر دے  دے، ورنہ محض نام کرنے سےشرعاً ہبہ معتبر نہیں ہوگا۔شرح المجلہ میں ہے: "کل یتصرف في ملکه کیف شاء".(الفصل الاول فی بیان بعض قواعد فی احکام الاملاک، 4 /132، مادہ:1192، ط: رشیدیة)فتاوی شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(کتاب الھبة، 5/ 696، ط: سعید)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال سووا بين أولادكم في العطية ولو كنت مؤثرا أحدا لآثرت النساء على الرجال رواه سعيد في سننه وفي صحيح مسلم من حديث النعمان بن بشير اتقوا الله واعدلوا في أولادكم فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ."(کتاب الوقف، 4/ 444، ط: سعید)فتاویٰ عالمگیری میں ہے:"لا يثبت الملك للموهوب له إلا بالقبض هو المختار، هكذا في الفصول العمادية."(كتاب الهبة، الباب الثانی فیما یجوز من الھبة وما لا یجوز، 4 /378، ط: رشیدیة)فقط واللہ أعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: والد کا اپنی جائیداد زندگی میں تقسیم کرنےکا حکم
سوال: 1۔میری تمام جائیدادیں اور پراپرٹی میرے نام ہےاور میری ہی ملکیت ہے،میں ابھی زندہ ہوں  تو پوچھنایہ ہےکہ کیا میں اپنی زندگی میں اپنا جائیداد تقسیم کرسکتاہوں؟ یعنی مجھے شرعاً یہ اجازت ہے کہ میں       اپنی جائیداد کو زندگی میں  اپنی اولا دمیں سے جس  کو جتناچاہوں د ے سکوں؟2۔کیا میں اپنے جائیدامیں کسی قسم کے تصرف کرنےکےلیے کسی قسم کے مشورہ کرلینے کا پا بند ہوں  یانہیں؟اور اپنی مطلقہ بیوی(جس کو تحریری طور پر ایک طلاق دی تھی اور طلاق کے الفاظ یہ تھےکہ”  میں تمہیں طلاق دیتاہوں“اور اب اس کی عدت گزر چکی ہے) کواپنا حصہ دے سکتاہوں یا نہیں؟نیز اپنی جائیداد میں سے  کچھ حصہ اپنے نواسےکو نقد یا  قسطوں میں بیچ سکتا ہوں یا نہیں؟3۔میرا ایک چھوٹا بچہ گند ی لت (سیگریٹ وغیر ہ  )میں لگ گیا ہےاور میں بحیثیت باپ ان کا علاج کروانا چاہتاہوں،لیکن اس کی بیو ی اس میں رکاوٹ ڈال رہی ہے،اور مجھے اس کا علاج ومعالجہ نہیں کرنے دے رہی تو کیا میں از روئے شرع اس کا زبردستی علاج کرواسکتاہوں یا نہیں؟
جواب: 1۔ صورتِ مسئولہ میں  سائل جب تک  زندہ ہے اپنے جائیداد کا تن تنہا مالک ہےاولا د وغیرہ کاکوئی حق و حصہ نہیں ہےاور نہ ہی کسی کو مطالبہ کا حق حاصل ہےالبتہ سائل اگر اپنی مرضی اور خوشی سے اپنی اولاد کے درمیان تقسیم کرنا چاہے تو اس کا شرعی طریقہ یہ ہے کہ اپنے لیے جتنا چاہے رکھ لے  تاکہ بوقت  ضرورت کام آئےاورجس سے بقیہ زندگی بغیر محتاجگی کے گزار سکے، اس کے بعد  بقیہ جائیداد اولاد (بیٹوں اور بیٹیوں)  میں برابری کے ساتھ  تقسیم کردے اور  ہر ایک کو اپنا حصہ مکمل قبضہ اور تصرف کے ساتھ دے دے، کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، لیکن اگر کسی کی خدمت،اطاعت،  دین داری یا محتاجگی کی وجہ سے اسے اوروں کی بہ نسبت زیادہ دے تو اس کی گنجائش ہے۔2۔سائل اپنی جائیداد میں کسی بھی قسم کا تصر ف  کرسکتاہے کسی سے مشورہ لینے کا پابند  نہیں ہے،اور اپنی جائیدا دمیں سے نواسے کو کچھ  حصہ نقد یا قسطوں  میں بیچنا سب جائز ہے ،سائل کی مطلقہ بیوی کا سائل کے جائیداد میں کوئی حق نہیں ہے،تاہم اگر سائل بطور تبرع واحسان کے کچھ دینا چاہے تو دے سکتاہے۔3۔سائل  پر اخلاقاً اپنے بیٹے کا علاج کرانا لازم ہے بیٹے کی بیوی کو منع کرنے کا کوئی حق نہیں  ہے،البتہ علاج ومعالجہ پر بیٹے کا   راضی ہونا شرط ہےعلاج کےلیے سائل کا بیٹے پر جبر کرنا درست نہیں ہوگا۔البحر الرائق میں ہے :وفي الخلاصة المختار التسوية بين الذكر والأنثى في الهبة( کتاب الہبہ،ج:7،ص:288 ،ط: دار الكتاب الإسلامي)فتاوی شامی  میں ہے:”وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى.“(کتاب الہبہ،ج:5 ،ص:696،ط: سعید)وفیہ ایضاً:”(وتتم) الهبة (بالقبض) الكامل.“(کتاب الہبہ،ج:5 ،ص:690،ط: سعید)وفیہ ایضاً:”(وتجب) النفقة بأنواعها على الحر (لطفله) يعم الأنثى والجمع (الفقير) الحر  ... (قوله بأنواعها) من الطعام والكسوة والسكنى، ولم أر من ذكر هنا أجرة الطبيب وثمن الأدوية، وإنما ذكروا عدم الوجوب للزوجة، نعم صرحوا بأن الأب إذا كان مريضا أو به زمانة يحتاج إلى الخدمة فعلى ابنه خادمه وكذلك الابن  ..... (قوله الفقير) أي إن لم يبلغ حد الكسب .....(وكذا) تجب (‌لولده ‌الكبير العاجز عن الكسب لا يشاركه) أي الأب ولو فقيراً (أحد في ذلك كنفقة أبويه وعرسه) به يفتى .“(کتاب الطلاق، باب النفقۃ، ج:3،ص:615،ط:سعید)فقط و الله أعلم

عنوان: اولاد کا والد کی زندگی میں مکان کی تقسیم کا مطالبہ کرنا
سوال: ہم میاں بیوی دونوں بوڑھے ہیں ،میری ملکیت میں ایک فلیٹ دو کمروں کا موجود ہے ،اب میرا ایک بیٹا کہہ رہاہے کہ آپ فلیٹ بیچ کر سب بیٹوں اور بیٹیوں میں تقسیم کردیں،حالانکہ میرے پاس اور کچھ نہیں ہے،اگر میں فلیٹ بیچ دوں تو میرے پاس رہنے کے لئے کچھ نہیں بچے گا اور نہ ہی اتنے پیسے میرے پاس ہیں کہ جس سے کوئی جگہ خریدسکوں  تو پوچھنا یہ ہے کہ  میں اس حالت میں کیا کروں؟ آیا فلیٹ بیچوں اور سب میں تقسیم کروں یا کوئی اور راہ نمائی فرمائیں ؟
جواب: واضح رہے کہ زندگی میں سائل  اپنی جائیداد کا  بلاشرکت غیرے خود مختار  مالک ہے،سائل پر  زندگی میں   اپنا مکان اولاد کے درمیان تقسیم کرنا ضروری نہیں ہے،بالخصوص جبکہ سائل کے پاس مذکورہ مکان کے علاوہ اور کوئی جگہ بھی نہیں ہے ،لہذا سائل کو چاہیے کہ یہ مکان اپنی ملکیت میں ہی رکھے اور  اس کو فروخت کرکے بچوں میں تقسیم نہ کرے، کہیں ایسا نہ ہو کہ  بعد میں خود سائل اور اس کی اہلیہ کی رہائش وغیرہ  کے لئے پریشانی ہو جائے ۔نیز  سائل کے بیٹے   کے لئے  اپنے والد ( سائل )کی زندگی میں   مکان کی تقسیم کا مطالبہ کرنا  درست نہیں ہے، اس لئے کہ اولاد کا حق وراثت میں ہوتا ہے اور وراثت کا تعلق موت کے بعد سے ہے،اولاد پر لازم ہے کہ وہ اس معاملہ میں اپنے والدین  کو قطعی پریشان نہ کرے۔البحرالرائق میں ہے:"وأما بيان الوقت الذي يجري فيه الإرث فنقول هذا فصل اختلف المشايخ فيه قال مشايخ العراق الإرث يثبت في آخر جزء من أجزاء حياة المورث وقال مشايخ بلخ الإرث يثبت بعد موت المورث."( كتاب الفرائض، ج:9، ص:364، دارالكتب العلمية)فقط واللہ اعلم

عنوان: بیٹے کو ہبہ کرنے بعد رجوع کا حکم
سوال: ایک آدمی کو اس کی والدہ نے کہا کہ یہ دو پلاٹ میں نے آپ کو دیے اور ان دونوں پلاٹوں پر قبضہ بھی دے دیا تھا، جس پر بیٹے نے تعمیر بھی شروع کردی تھی، نیز اس عورت نے اپنے بیٹے کو کئی دفعہ یہ کہا تھا کہ کاغذ لے آؤ، میں انگوٹھا لگادوں کہ پلاٹ آپ کے ہیں، اس عورت نے اپنے بھائیوں سے یہ بھی کہا کہ ان پلاٹوں سے کسی کا کوئی واسطہ نہیں، یہ صرف میرے بیٹے کے ہیں۔اب کئی سالوں کے بعد چند لوگوں کے اکسانے پر اس عورت نے اپنے بیٹے سے کہا کہ میرے پلاٹ مجھے واپس کرو، جب کہ اس کا بیٹا ان پلاٹوں پر لاکھوں روپے کا خرچہ کر چکا تھا۔ سوال یہ ہے کہ اس عورت کا بیٹا ان پلاٹوں کا مالک رہا یا نہیں؟ اگر ان پلاٹوں کا مالک نہیں رہا تو جو ان پلاٹوں پر خرچہ کیا ہے، وہ وصول کرسکتا ہے یا نہیں؟ واضح رہے کہ یہ دونوں پلاٹ بالکل خالی تھے اور بیٹے نے اس پر تعمیرات کے سلسلہ میں کافی اخراجات کیے ہیں۔
جواب: صورتِ مسئولہ میں اگر واقعۃً مذکورہ عورت نے یہ دو پلاٹ مالکانہ قبضہ واختیار سے ساتھ اپنے بیٹے کو دے دیے تھے تو یہ پلاٹ اس عورت کی ملکیت سے نکل کر اس کے بیٹے کی ملکیت میں آگئے تھے، چوں کہ بیٹا ذی رحم محرم ہے اور ذی رحم محرم کو ہبہ کرنے کےبعد شرعاً رجوع نہیں ہوسکتا، لہذا مذکورہ عورت اپنے بیٹے سے یہ پلاٹ واپس نہیں لے سکتی اور یہ بدستور بیٹے کی ملکیت شمار ہوں گے۔فتاوی شامی میں ہے:"(وتتم) الهبة (بالقبض) الكامل.""(قوله: بالقبض) فيشترط القبض قبل الموت."(كتاب الهبة، ج:5، ص:590، ط: ايچ ايم سعيد)بدا  ئع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض."(كتاب الهبة، فصل في حكم الهبة، ج:6، ص:127، ط: دار الكتب العلمية)فتاوی ہندیہ میں ہے:"ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا."(کتاب الھبة، الباب الخامس في الرجوع في الھبة، ج:4، ص:387، ط: دار الفکر)فقط واللہ اعلم

عنوان: زندگی میں جائیداد تقسیم کرنے کا مطالبہ
سوال: ہم دو بھائی اور دو بہنیں ہیں،والد صاحب زندہ ہیں ۔ والد صاحب کا ایک گھر  120 گز کاہے اور ساٹھ گز کی ایک دکان ہے۔ ہم چار بھائی بہنوں کا اس میں شرعی حصہ کیا ہوگا؟
جواب: واضح رہے کہ والد کی زندگی میں اولاد  کا ان کی جائیداد میں کوئی مالکانہ حق اورحصہ نہیں ہوتا اور نہ ہی کسی کو اس کی جائیداد میں مطالبہ کا حق حاصل  ہوتاہے، تاہم اگر جائیدادکامالک اپنی زندگی میں اپنی جائیداد خوشی ا وررضا مندی سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کو ہبہ کرنے میں شریعت کا حکم یہ ہے کہ سب کے درمیان برابری، مساوات اور انصاف کا پہلو اختیار کرے۔لہذا صورتِ مسئولہ میں سائل کے والد صاحب  خوشی سے اپنی زندگی میں تقسیم کرنا چاہتا ہے، تو اس کا طریقہ یہ ہے کہ سب سےپہلے اس مکان اور جائیداد  کی قیمت میں سے اپنے لیےجس قدر حصہ رکھنا چاہے رکھ لے ، تا کہ بوقتِ ضرورت کام آئے اور کسی کا محتاج ہونا نہ پڑے، اس کے بعد بقیہ حصےاپنی اولاد کے درمیان برابر برابرتقسیم کر ے،یعنی جتنا بیٹوں کو دےاتنا ہی بیٹیوں کو بھی دے، شرعی وجہ کے بغیرکمی زیادتی نہ کرے۔درر الحکام میں ہے:"يتصرف صاحب الملك المستقل في ملكه كيفما شاء."(كتاب الشركات، الباب الأول، الفصل الثاني، ج: 3، ص: 66، ط: دار الجيل)وفيه ايضاً:"القبض في الهبة كالقبول في البيع بناء عليه تتم الهبة إذا قبض الموهوب له."(الکتاب السابع الھبة، الباب الأول، الفصل الأول، ج: 2،ص: 406، ط: دار الجيل)مرقاة المفاتيح ميں ہے:"قال النووي: " فيه استحباب التسوية بين الأولاد في الهبة فلا يفضل بعضهم على بعض سواء كانوا ذكورا أو إناثا، قال بعض أصحابنا: ينبغي أن يكون للذكر مثل حظ الأنثيين، والصحيح الأول لظاهر الحديث فلو وهب بعضهم دون بعض فمذهب الشافعي، ومالك، وأبي حنيفة - رحمهم الله تعالى - أنه مكروه وليس بحرام والهبة صحيحة."(کتاب البیوع، باب العطایا، ج:5، ص: 2009، رقم: 3019، ط: دار الفکر)فقط واللہ أعلم

عنوان: ہبہ میں شرط فاسد لگانے کا حکم
سوال: بندے کا تعلق ایک دینی ادارے سے ہے، الحمدللہ اس ادارے میں اسٹا ف کو مختلف قسم کی سہو لیا ت فر اہم کی جاتی ہیں ،اس میں ایک سہو لت یہ بھی ہے کہ اگر کو ئی اسٹا ف ممبر اپنے شعبے سےمتعلق مزید تعلیم حا صل کرنا چا ہتا ہے تو ادارہ اس صورت میں کل فیس کی رقم  کا 50 فیصد بطورِ قرض اور 50 فیصد بطورِ معاونت اس شرط پر کرتا ہے کہ مطلوبہ اسٹا ف ممبر تعلیم مکمل کر کے  معا ہدے کے مطا بق ادارے میں طے شدہ سا ل خدمات انجام دے گا،اگر کوئی اسٹاف ممبر معا ہدے کے مطا بق  طے شدہ  سال خدمات انجام دیے بغیر ادارہ چھوڑ دے گا تو ایسی صورت میں تعلیم کے لیے دی  جانےوالی ما لی معاونت اور قرض کی رقم اس کے فل اینڈ فائنل کی رقم  سے منہا کردی جا تی ہے۔پالیسی کے چند نکات اور مثا ل مندرجہ ذیل ہیں:۱) ادارہ کورس کی فیس میں زیادہ سے زیادہ 50 فی صد تک تعاون کرسکتا ہے، جس کی سالانہ حد 70000 روپے ہےاور اس کا فیصلہ ادارہ اپنی گنجائش دیکھ کر کرے گا۔۲) کورس شروع کرنے سے قبل ادارہ درخواست گزار سے ایک معاہدہ دستخط کروائے گا، جس میں درخواست گزار کو یہ وعدہ کرنا ہوگا کہ وہ کورس مکمل ہوجانے کے بعد درج ذیل عرصہ ادارے میں ملازمت جاری رکھے گا۔۳) کورس کی مد میں ادارے نے 20000 روپے تک ادا کیے ہوں تو ایک سال مدت ملازمت جاری رکھنا ہوگی۔۴) کورس کی مد میں ادارے نے 50000 روپے تک ادا کیے ہوں تو 2 سال مدت ملازمت جاری رکھنا ہوگی۔۵) کورس کی مد میں ادارے نے 70000 روپے تک ادا کیے ہوں تو تین سال مدت ملازمت جاری رکھنا ہوگی۔مثا ل کے طور پر زید کورس کرنا چا ہ رہا ہے ،جس کی کل فیس 1 لاکھ روپے ہے تو ایسی صورت میں ادارہ زید کو 50 ہزار بطورِ قرض  (جو ادارہ آ سان قسطوں میں ہر ماہ مشا ہرے سے منہا کرتا  ہے)اور 50 ہزار بطورِ معاونت اس شرط پر دیتا ہے کہ زید تعلیم مکمل کرنے کے بعد پا لیسی کے مطا بق 2 سال مزید ادارے میں خدمات انجام دے گا، جیسا کہ اوپر دی گئی شق میں واضح ہے، اگر زید ایک سال کے بعد ادارے سے استعفاء دے دیتا ہے یا ادارہ زید سے معذرت کر لیتا ہے تو ایسی صورت میں ادارہ پالیسی کے مطا بق زید کے فل اینڈ فائنل کی رقم سے 25000معاونت کی رقم (چونکہ اس نے 2 سال کی جگہ صرف 1 سال مکمل کیا اس وجہ سے پروریٹ کرکے)منہا کر لے گا اور قرض کی رقم جتنی باقی ہوگی، وہ بھی ادارہ  فل اینڈ فائنل کی رقم سے منہا کر لے گا۔کیا ادارے کا درج بالا عمل شرعی اعتبا ر سے درست ہے ؟ اس بارے میں راہ نما ئی فر ما دیں ۔
جواب:
صورتِ مسئولہ  میں مذکورہ ادارہ کا اس طرح معاہدہ کرنا کہ اگر کو ئی اسٹا ف، ممبر اپنے شعبے سےمتعلق مزید تعلیم حا صل کرنا چا ہتا ہے تو ادارہ اس صورت میں کل فیس کی رقم  کا 50 فیصد بطورِ قرض اور 50 فیصد بطورِ معاونت اس شرط پر کرتا ہے کہ مطلوبہ اسٹا ف ممبر تعلیم مکمل کر کے  معا ہدے کے مطا بق ادارے میں طے شدہ سا ل خدمات انجام دے گا،اگر کوئی اسٹاف ممبر معا ہدے کے مطا بق  طے شدہ  سال خدمات انجام دیے بغیر ادارہ چھوڑ دے گا تو ایسی صورت میں تعلیم کے لیے دی  جانےوالی ما لی معاونت  اس کے فل اینڈ فائنل کی رقم  سے منہا کردی جائی گی یہ شرعاًجائز نہیں ہے ،اس لیے کہ جب ممبر کو  کل  فیس کی رقم کا  50فیصد رقم اس کے حوالے کردی تو ہبہ درست ہوگیا ، اس کے بعد یہ کہنا کہ  مطلوبہ اسٹا ف ممبر تعلیم مکمل کر کے  معا ہدے کے مطا بق ادارے میں طے شدہ سا ل خدمات انجام دے گا تو یہ شرط شرعاًفاسد ہےاور شرط  فاسد کی وجہ سے ممبر سے ہبہ کی ہوئی رقم واپس نہیں لے سکتے  ،اس لیے کہ ہبہ شرط فاسد کے ساتھ باطل نہیں ہوتا ،باقی  معاہدہ کی رو سے ممبر کو چاہیے کہ وہ اس معاہد ہ کو پورا کریں ،معاہد پورا  نہ کرنےکی صورت ممبر گناہ گار ہوگا ۔قرآن کریم   میں باری تعالی کا ارشاد ہے:"وَأَوفُواْ بِٱلعَهدِ إِنَّ ٱلعَهدَ كَانَ مَسـٔولًا."[سورۃ الإسراء: 43] مسند أحمد میں ہے:’’عن أنس بن مالك قال: ما خطبنا نبي الله صلى الله عليه وسلم إلا قال: " لا إيمان لمن لا أمانة له، ولا دين لمن لا عهد له"."اس شخص کا کوئی   ایمان نہیں جس میں امانت نہیں، اور اس شخص کا کوئی دین نہیں جس میں وعدہ کی پاس داری نہیں۔"(‌‌حديث أبي رمثة رضي الله عنه  عن النبي صلى الله عليه وسلم،ج:20،ص:423،ط:مؤسسة الرسالة)فتاویٰ ہندیہ میں ہے:"قال أصحابنا جميعا: إذا وهب هبة وشرط فيها شرطا فاسدا فالهبة جائزة والشرط باطل كمن وهب لرجل أمة فاشترط عليه أن لا يبيعها أو شرط عليه أن يتخذها أم ولد أو أن يبيعها من فلان أو يردها عليه بعد شهر فالهبة جائزة وهذه الشروط كلها باطلة...وإن وهب لرجل أمة على أن يردها عليه أو على أن يعتقها أو على أن يستولدها أو وهب له دارا أو تصدق عليه بدار على أن يرد عليه شيئا منها أو يعوضه شيئا منها فالهبة جائزة والشرط باطل، كذا في الكافي والأصل في هذا ‌أن ‌كل ‌عقد ‌من ‌شرطه ‌القبض ‌فإن ‌الشرط ‌لا ‌يفسده كالهبة والرهن، كذا في السراج الوهاج."(كتاب الهبة، الباب الثامن في حكم الشرط في الهبة، ج:4، ص:396، ط: رشيدية)درر الحکام فی شرح مجلّۃ الاحکام میں ہے:"يوجد عقود تصح مع الشرط الفاسد أي الذي ليس من مقتضيات العقد ويكون غير ملائم له، ويكون الشرط لغوا وغير معتبر وهي: (1) الوكالة (2) القرض (3) الهبة (4) الصدقة (5) الرهن (6) الإيصاء (7) الإقالة (8) حجر المأذون...وقصارى القول أن الشروط التي لا تكون من مقتضيات العقد إذا وقعت في أحد العقود التي سبق ذكرها تكون العقود صحيحة والشروط بما أنها مخالفة للشرع الشريف تكون لغوا فلا تجب مراعاتها."(‌المادة 83، يلزم مراعاة الشرط بقدر الإمكان، ج:1، ص:86، ط:دار الجيل)فتاوی شامی میں ہے:"والهبة والصدقة لا يفسدان بالشرط الفاسد." (كتاب الزكاة،باب العشر،ج:2،ص:346،ط:سعید)بدائع الصنائع میں ہے:"وأما شرائط الرجوع بعد ثبوت الحق حتى لايصح بدون القضاء والرضا؛ لأن الرجوع فسخ العقد بعد تمامه وفسخ العقد بعد تمامه لا يصح بدون القضاء والرضا كالرد بالعيب في البيع بعد القبض".(كتاب الهبة، فصل في حكم الهبة، ج: 6، ص: 128، ط: سعيد)فقط والله اعلم

Reference: Ash-Shama'il Al-Muhammadiyah 334 In-book reference : Book 47, Hadith 6: حوالہ

عنوان: نواسی کو گائےگفٹ کرنے کے بعد اس سے رجوع کرنے کا حکم
سوال: نانی نے اپنی نواسی کو ایک  گائے کا بچہ دیا،  جس کی عمر ایک سال تھی ،اب وہ بڑی گائے بن گئی، جس سے دو بچے پیدا ہوئے ہیں، گائے  بعد میں مرض کی وجہ سے ذبح کرنی پڑی ،اس کی قیمت47 ہزار سات سو روپے بچی کے والد  نےاپنی بیوی کو اداکی ، اب اس  گائے کےدو بچے بیل اور گائے کی صورت میں ہیں،بچی  کی والدہ نے خلع لے لیا ہے، اب بچی  کے  نانا نانی    یہ کہہ رہے ہیں  کہ  یہ بیل اور گائے  اس  گائے سے  پیدا ہوئے تھےجو ہم نےدی تھی،لہذا یہ دونوں ہمیں واپس دےد و،ایک مفتی صاحب نے بتایا کہ یہ گائے اور بیل نانا اور نانی  ہی کے ہوں گے، جب کہ  بچی والد کی کفالت میں ہے ۔اب آپ بتائیں  ،گائے  کے دو بچے جو بیل اور گائے کی صورت میں موجود ہیں،  کیاناناونانی واپس لینے کے حق دار ہیں؟
جواب:
واضح رہے کہ رشتہ داروں کو کوئی چیز تحفہ دینے کے بعد،اسے واپس لینا شرعاًممنوع ہے،لہذا صورت مسئولہ میں نانا،اورنانی کےلیےاپنی نواسی سے مذکورہ بیل وگائے طلب کرنے کی شرعاًاجازت نہیں ہوگی، نواسی مذکورہ دونوں جانور کی مالک ہے۔درر الحکام شرح مجلة الأحكام میں  ہے:"المادة 852 الهبة للطفل ،إذا وهب أحد شيئا لطفل تتم الهبة بقبض وليه أو مربيه."(الكتاب السابع الهبة،‌‌الباب الأول بيان المسائل المتعلقة بعقد الهبة،المادة: 852 الهبة للطفل،ج:2،ص:422،ط:دار الجيل)فتاویٰ ہندیہ میں ہے:"ليس له حق الرجوع بعد التسليم في ذي الرحم المحرم .... (ومنها القرابة المحرمية)، سواء كان القريب مسلما أو كافرا، كذا في الشمني ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا وأولاد البنين والبنات في ذلك سواء".(كتاب الهبة، الباب الخامس في الرجوع في الهبة، ج: 4، ص: 385، ط: رشيدية)مبسوط سرخسی میں ہے:"ثم الهبة والصدقة قد تكون من الأجانب، وقد تكون من القرابات، وذلك أفضل؛ لما فيه من صلة الرحم، وإليه أشار النبي صلى الله عليه وسلم فقال: «أفضل الصدقة على ذي الرحم الكاسح». ولهذا بدأ الكتاب بحديث رواه عن إبراهيم عن عمر رضي الله عنه قال: من وهب لذي رحم محرم هبة؛ فقبضها؛ فليس له أن يرجع فيها. وذكر بعد هذا عن عطاء، ومجاهد عن عمر رضي الله عنه قال ‌من ‌وهب ‌هبة ‌لذي ‌رحم ‌محرم؛ فقبضها: فليس له أن يرجع فيها، ومن وهب هبة لغير ذي رحم: فله أن يرجع فيها - ما لم يثب منها -. والمراد بقوله: ذي رحم محرم: قد ذكر ذلك في بعض الروايات، وهذا لأنه يفترض صلة القرابة المتأبدة بالمحرمية دون القرابة المتحرزة عن المحرمية، وهو كما يتلى في القرآن في قوله سبحانه وتعالى {واتقوا الله الذي تساءلون به والأرحام} [النساء: 1] أي: اتقوا الأرحام أن تقطعوها، وقال الله تعالى: {وتقطعوا أرحامكم} [محمد: 22] {أولئك الذين لعنهم الله فأصمهم وأعمى أبصارهم} [محمد: 23]."(کتاب الهبة، ج: 12، ص: 49، ط: دار المعرفة بيروت لبنان)فقط واللہ اعلم

Reference: Sunnah.com reference : Book 15, Hadith 8 English translation : Book 15, Hadith 1469 Arabic reference : Book 15, Hadith 1425: حوالہ

Reference: Reference: Surah An-Nisa, Ayah 1 | : سورۃ النساء، آیت نمبر 1 حوالہ

عنوان: بغیر قبضہ اور اختیارات کے تحریری طور پر زمین گفٹ کرنا
سوال: میرے دادا نے اپنے بارہ بچوں میں سے  دو بچوں کو 58ایکڑ زمین قبضہ  دیے بغیر تحریری طور پر گفٹ کردی تھی،جبکہ نفع نقصان کے دادا خود مالک تھے۔آخر تک اس میں جو زراعت وغیرہ ہوتی تھی، تو دادا خود سنبھالتے تھے،اب دادا کا انتقال ہوچکا ہے،تو یہ زمین دادا کے ترکہ میں شمار ہوگی یا بیٹوں کی ملکیت شمار ہوگی؟
جواب: صورت مسئولہ میں سائل کے بیان کے مطابق سائل کے دادا نے مذکورہ زمین صرف اپنے دوبیٹوں کو تحریری طور پر گفٹ کی تھی،قبضہ ، مالکانہ حقوق اور تصرف کے تمام اختیارات دادا کے پاس کے تا حیات رہے،  تو محض کاغذات میں 58 ایکڑ زمین دو بیٹوں کے نام کرنے سے وہ  اس زمین  کے شرعا  مالک نہیں ہوں گے، بلکہ مذکورہ زمین کے اصل مالک سائل کے دادا ہی شمار ہوں گے، لہذا دادا کی وفات کے بعد مذکورہ 58 ایکڑ اراضی  مرحوم  کے ترکہ میں شامل ہوگی، اور ان کے شرعی وارثوں میں حصص شرعیہ کے تناسب سے تقسیم کی جائے گی ۔الدر المختار وحاشیہ ابن عابدین میں ہے:"و) شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح.... بخلاف جعلته باسمك فإنه ليس بهبة."(کتاب الہبۃ،ج5،ص689،ط؛سعید)فقط واللہ اعلم

عنوان: والد کا اولاد کے لیے مقرر کردہ پورشن قبضہ کے ساتھ دینا
سوال: 1۔دادا کا گھر تھا، اس میں سات پورشن تھے،دادا نے اپنی  تمام اولاد یعنی چار بیٹوں اور دو بیٹیوں کے  لیے پورشن مقرر کیے اور اپنی زندگی میں ہی تمام اولادمیں سےہرایک کوالگ الگ پورشن پر قبضہ اور تصرف دےدیا تھا، سوال یہ ہے کہ دادا کی طرف سے میرے والد کو دئیے ہوئے پورشن میں میرے بھائی یعنی اصل مورث(دادا) کے پوتے کا بھی حصہ ہے یا نہیں؟ میرے والد صاحب حیات ہیں۔2۔دادا  کی طرف سےوالد صاحب کو دئیے گئے پورشن پر والد صاحب کی اجازت سے میرے ایک بھائی نے تعمیر کرائی ہے، لیکن تعمیر کراتے وقت کوئی معاہدہ نہیں ہوا، اس کے باوجود اس پر خرچ کردہ رقم والد صاحب نے اس کو دے دی، بھائی کا یہ رقم لینا کیسا ہے؟ بھائی  رقم لینے سےانکار کررہا ہے، اور اس پر مزید رقم کا مطالبہ کررہا ہے، ہمارے ساتھ تحریر موجود ہے،جس میں لکھا ہوا ہے کہ بھائی نے اپنی خرچ کی ہوئی رقم واپس لے لی ہے، میر اکوئی حساب باقی نہیں ہے،تو اس کے بعدبھائی کا مزید رقم کا مطالبہ کرنا کیسا ہے؟
جواب: 1۔ صورتِ مسئولہ میں  چوں کہ سائل کے دادا نے اپنی زندگی  میں  اپنی تمام اولاد یعنی بیٹے اور بیٹیوں کے لیے گھر میں الگ الگ پورشن مقرر  کرکے ہر ایک کو اس کے پورشن پر قبضہ اور تصرف بھی دے دیا تھا، تو دادا کی اولاد یعنی چار بیٹے اور دو بیٹیاں اپنے مقرر کردہ حصہ پر قبضہ کرنے کے ساتھ اس کے مالک بن چکے تھے،لہذااب سائل کے مذکورہ بھائی(دادا کے پوتے) کا سائل کے والد کی زندگی میں ان کو دئیے ہوئے پورشن میں کوئی حصہ نہیں ہے۔2۔ سائل کے بھائی نے سائل کے والد  کی اجازت سے مذکورہ پورشن میں تعمیر کی تھی، اگر واقعتاً سائل کے بھائی نے اپنی لگائی ہوئی رقم  واپس لے لی ہے، تو اب اس کا انکار کرنا درست نہیں، اور اس پرمزید رقم کا مطالبہ کرنا بھی درست نہیں ہے۔فتاوی ہندیہ میں ہے:"الهبة....وأما حكمها فثبوت الملك للموهوب له."(کتاب الھبة، الباب الثاني، ج: 4، ص: 374، ط: دار الفکر)وفيه ايضاً:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. "(کتاب الھبة، الباب الثاني، ج: 4، ص: 377، ط: دار الفکر)فتاوی شامی میں ہے:"(وتتم) الهبة (بالقبض) الكامل."(كتاب الهبة، ج: 5، ص: 690، ط: سعید)مجمع الأنهر في شرح ملتقى الأبحر ميں ہے:"(ومن ‌عمر ‌دار ‌زوجته بماله) أي بمال الزوج (بإذنها) أي بإذن الزوجة (فالعمارة) تكون (لها) أي للزوجة؛ لأن الملك لها وقد صح أمرها بذلك (والنفقة) التي صرفها الزوج على العمارة (دين له) أي للزوج (عليها) أي على الزوجة؛ لأنه غير متطوع فيرجع عليها لصحة الأمر فصار كالمأمور بقضاء الدين."(كتاب الخنثى، مسائل شتى، ج: 2، ص: 743، ط: دار إحياء التراث العربي)فقط واللہ اعلم

عنوان: زندگی میں اولاد کے درمیان کاروبار کی تقسیم
سوال: والد صاحب کے کاروبار کو ہم چند بھائیوں نے کافی بڑھایا ہے اور اب اسے باہمی رضامندی سے زندگی میں ہی تقسیم کرنے کا ارادہ ہے، ہم بھائی بہن اور والد والدہ سب بیٹھ کر مشورے سے جائیداد سے متعلق طے کرنا چاہتے ہیں،کیا اس میں میرے لیے یہ رائے دینا جائز ہے کہ جتنا کار و بار والد صاحب کے زمانے میں تھا بہنوں میں اور والدہ میں اس کے اعتبار سے تقسیم ہو اور اسی میں سے والد صاحب اپنے لیے باقی رکھنا چاہیں تو رکھیں اور جو کاروبار بھائیوں نے بڑھایا ہے وہ بھائیوں کے درمیان ہی تقسیم ہو۔میں نے خود مشورے میں یہ بات رکھ لی ہے اور اس پر تمام گھر والے بھی راضی ہو گئے ہیں،کیا ان کی یہ رضامندی معتبر سمجھی جائے گی اور کیا میرا اس طرح مشورہ دینا درست ہے ؟ اگر درست نہیں ہے تو کوئی متبادل تجویز فرمائیں،والد ، والدہ ، بہنیں اور ہم بھائی ہر صورت پر راضی ہیں،بس ہم شریعت کا حکم جاننا چاہتے ہیں۔ راہ نمائی فرما کر مشکور و ممنون فرمائیں۔
جواب:
ہر شخص اپنی زندگی میں اپنی جائیداد کا خود مالک  ہوتا ہے اور ہر جائز تصرف اس میں کرسکتا ہے،  نیز  اگر صاحبِ جائیداد اپنی  زندگی میں  اپنی جائیداد  خوش دلی سے اولاد کے درمیان تقسیم کرنا چاہے تو ا س کا بھی اختیار ہے، اور اپنی زندگی میں جائیداد تقسیم کرنا ہبہ (گفٹ) کہلاتا ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ حدیث شریف  میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم."(مشکاۃ المصابیح، ج:1، ص:261، ط: قدیمی)”حضرت نعمان ابن بشیر  رضی اللہ عنہماسے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“لہذا صورتِ مسئولہ میں اگر والد صاحب زور زبردستی  کے بغیر اپنا کاروبار اپنی اولاد میں تقسیم کرنا چاہیں تو ان کو اختیار ہے، وہ اپنے لیے بقدر ضرورت حصہ رکھ کر، بیوی کے لیے آٹھواں حصہ متعین کرکے اس کو دے دیں پھر بقیہ  کاروبار کو اولاد میں تقسیم کرسکتے ہیں، نیز بہتر یہ ہے کہ  تمام اولاد کو برابر حصہ دیا جائے، تاہم اگر اس بنیاد پر بیٹوں کو زیادہ حصہ دیا جارہا ہے کہ انہوں نے کاروبار کو فروغ دینے میں معاونت کی تھی تو درست ہوگا، لیکن اگر اس بنیاد پر بیٹوں کو زیادہ حصہ دینا کہ بیٹیوں کو کم ملے، تو یہ جائز نہیں ہوگا۔  چناں چہ اگر سائل کے اس مشورہ کو والد،والدہ  سب بہن ،بھائی نے بلا جبر و اکراہ، خوش دلی سے قبول کرلیا ہے، تو یہ رائے درست ہے، اس پر عمل درآمد کیا جاسکتا ہے۔ یہ واضح رہے کہ ہر ایک کا حصہ اس کو دے کر مالک بنانا ضروری ہے صرف نام کردینے سے ہبہ (گفٹ) مکمل نہیں ہوگا۔فتاوی شامی میں ہے:"حاصل ‌ما ‌ذكره في الرسالة المذكورة أنه ورد في الحديث أنه صلى الله عليه وسلم قال «‌سووا ‌بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، ج:4، ص:444، ط:دار الفکر)فتاویٰ ہندیہ میں ہے:"ولو وهب رجل شيئا لأولاده في الصحة ‌وأراد ‌تفضيل ‌البعض ‌على ‌البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة، الباب السادس في الهبة للصغير، ج:4، ص:391، ط: دار الفكر)شرح مختصر الطحاوي للجصاص ميں ہے:"وهذا أيضا يدل على التسوية، لأنه قال: هل لك ولد غيره؟ ولم يسأله عن الذكر والأنثى منهم، وأوجب أن يساوي بينهم في العطايا.ويدل عليه أيضا: ما روى في بعض ألفاظ حديث النعمان بن بشير حين قال: أشهد على هذا غيري، ثم قال:"أيسرك أن يكونوا لك في البر سواء؟ قال: بلى. قال: فلا إذا. ومعلوم أن محبته لمساواتهم في البر، لا تختص بالذكر دون الأنثى، وكذلك فيما يعطيهم.ويدل عليه: ما حدثنا عبد الباقي بن قانع قال: حدثنا الحسن بن علي بن محمد بن سليمان القطان قال: حدثنا عباد بن موسى قال: حدثنا إسماعيل بن عياش قال: حدثنا سعيد بن يوسف الرحبي عن يحيى بن أبي كثير اليمامي عن عكرمة عن ابن عباس قال: قال رسول الله صلى الله عليه وسلم:" ساووا بين أولادكم في العطية، فلو كنت مفضلًا لفضلت البنات، فلم يفرق بين الذكور والإناث حين أمر بالمساواة بينهم. وقوله: ولو كنت مفضلا لفضلت البنات: يدل على التسوية أيضًا."(كتاب العطايا، أحکام الھبة، ج:4، ص:25، ط: دار البشائر الإسلامیة)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: عورت کے مال پر اس کے شوہر کا ناجائز طریقہ سے قابض ہونا / زندگی میں مکان کی اولاد کے درمیان تقسیم
سوال: میں ایک مجبور خاتون ہوں، میں نے اپنے شوہر کے انتقال کے بعد دوسری شادی کی،  میرے شوہر نے مجھے یہ کہا تھا کہ اس کی کوئی اولاد نہیں ہے، اس کے بعد معلوم ہوا کہ اُس کے پانچ بچے بھی ہیں اور مجھے دباؤ ڈال کے وہ اپنے پانچ بچوں کو بھی میرے گھر لے آیا ہے، میرے شوہر نے مجھ سے بہت سا مال اور سونا بھی باتوں میں لا کر ہڑپ کر لیا اور واپس نہیں کیا۔میں بیمار ہوں اور ڈر ہے کہ عنقریب اس دنیا سے رخصت ہو جاؤں، میری دو سگی بیٹیاں ہیں جو شادی شدہ ہیں اور ایک سگا بیٹا ہے جو باہر ملک میں ہوتا ہے،مجھے ڈر ہے کہ میرا شوہر میرے گھر پر قابض ہو جائے گا اور میں یہ چاہتی ہوں کہ میرے شوہر کو اب میری جائیداد سے کچھ نہ ملے۔کیا میرے لیے یہ چاہنا جائز ہے ؟ مجھے کوئی صورت بتائیں جس سے میں اپنی جائیداد اپنے شوہر کو ملنے سے بچا سکوں اور اپنا گھر اور اپنی دیگر بچی ہوئی جائیداد بھی صرف سگی اولاد کو دے سکوں۔ برائے کرم راہ نمائی فرمائیں۔
جواب: صورتِ مسئولہ میں اگر واقعۃً سائلہ کے شوہر نے دھوکہ سے سائلہ کے مال و متاع پر ناجائز قبضہ کرلیا ہے، تو ان کا یہ فعل ناجائز اور حرام ہے، سائلہ کے شوہر پر لازم ہے کہ جتنا مال بھی ناحق طریقہ سے  لیا ہے،  سائلہ کو واپس کرے، بصورتِ دیگر سخت وعیدوں کا مستحق بنے گا۔صحیح بخاری میں ہے : "حدثنا مسلم بن إبراهيم، حدثنا عبد الله بن المبارك، حدثنا موسى بن عقبة، عن سالم، عن أبيه رضي الله عنه قال: قال النبي صلى الله عليه وسلم: من أخذ من الأرض شيئًا بغير حقه خسف به يوم القيامة إلى سبع أرضين."(كتاب المظالم والغصب ، باب إثم من ظلم شيئا من الأرض، 130/3، ط: دار طوق النجاة)ترجمہ: ”سالم بن عبداللہ بن عمر نے اور ان سے ان کے والد نے بیان کیا کہ نبی کریم صلی اللہ علیہ وسلم نے فرمایا ”جس نے کسی کی زمین میں سے کچھ ناحق لے لیا تو قیامت کے دن اسے سات زمینوں تک دھنسایا جائے گا۔“اگر سائلہ کو اپنی مملوکہ دیگر جائے داد پر قبضہ ہوجانے کا ڈر ہے اور سائلہ کے انتقال کے بعد ان کی سگی اولاد کے محروم رہ جانے کا خدشہ ہے، تو اس کا حل یہ ہے کہ سائلہ اپنی زندگی میں ہی اپنی جائےداد اپنی اولادکے درمیان شرعی طریقہ کے مطابق تقسیم کردے، اور زندگی میں اولاد کے درمیان تقسیم کرنا ہبہ اور گفٹ كہلاتا ہے، نيز شرعاّ گفٹ كے مكمل اور تام ہونے كے لیے ضروری ہے کہ مالک اس چیز کو اپنی ملکیت سے نکال کر جس کو ہدیہ کیا جارہا ہے اس کی ملیکت میں منتقل کردے اور مکمل تصرف و اختیار کے ساتھ اس کے حوالہ کردے۔مزید یہ کہ اولاد کے درمیان گفٹ کرنے میں برابری کرنا بہتر ہے،  ہاں اگر کسی معقول وجہ سے کسی کو زیادہ دینا چاہے تو دے سکتی  ہے۔جہاں تک مکان اور  غیر منقولی اشیاء کی بات ہے، تو اس کی تقسیم کی صورت یہ ہے کہ مکان کے حصص کرکے  اولاد  کے درمیان کمروں کے اعتبار سے تقسیم کردے، ہر ایک کو اس کا حصہ  مکان میں مقرر کرکے اس کا مالک بناکر اس کے حوالہ کردے، نیز اس حصہ میں سائلہ کا جو سامان  وغیرہ ہے، وہ بطور امانت اس حصہ میں رکھنے کی اجازت طلب کرلے۔تاہم سائلہ کے شوہر نے جو سونا وغیرہ غصب کیا ہوا ہے، اگر  سائلہ  اس مغصوبہ سامان کا شوہر کو مالک بنادے اور بقیہ جائے داد  صرف اپنی سگی اولاد میں تقسیم کردے، تو یہ بھی درست ہے، بلکہ یہ صورت زیادہ بہتر ہے کہ اس سے آپس میں ناچاقیاں بھی ختم ہوجائیں گی ۔بدائع الصنائع ميں  ہے:"(أما) الذي يرجع إلى حال قيامه فهو وجوب رد المغصوب على الغاصب، والكلام في هذا الحكم في ثلاثة مواضع: في بيان سبب وجوب الرد، وفي بيان شرط وجوبه، وفي بيان ما يصير المالك به مستردا أما السبب فهو ‌أخذ ‌مال ‌الغير بغير إذنه لقوله عليه الصلاة والسلام:" على اليد ما أخذت حتى ترد"، وقوله عليه الصلاة والسلام:" لا يأخذ أحدكم ‌مال صاحبه لاعبا ولا جادا، فإذا ‌أخذ أحدكم عصا صاحبه فليرد عليه."(کتاب الغصب، فصل فی حکم الغصب، ج:7، ص: 148، ط: دار الكتب العلمية)فتاویٰ شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة."(کتاب الوقف، ج:4، ص:444، ط: دار الفکر)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الهبة،  الباب الثانی فیما یجوز من الھبۃ وما لا یجوز، ج:4، ص:378،  ط:دار الفكر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، ج:5، ص:690، ط: دار الفكر)فقط والله أعلم

عنوان: میراث میں اپنا حصہ ہبہ کرنے کے بعد واپسی کا مطالبہ کرنا جائز ہے؟
سوال: ایک شخص جو کہ بیرون ملک میں تھا اور اس کا باپ فوت ہو گیا، اور اس کی تینوں بہنوں نے بغیر کسی پریشر یا فرمائش کے اپنی رضامندی کے ساتھ تحصیل دار کے آفس جا کر اپنے حصے کی زمین اپنے اکلوتے بھائی کے نام کرکے اس کو ہدیہ کردی ، اور بھائی اس وقت   ملک سے باہر تھا ، اور اس کو اس معاملے کا علم ایک  ماہ بعد پاکستان آ کر ہوا ہے کہ زمین اس کے   نام کر کے اس کو ہدیہ کر دی ہے ، اس بات کو 40 سے 42 سال گزر چکے ہیں ،  تو کیا اب بہنیں اپنی اولاد کے کہنے پر اپنے بھائی سے زمین واپس مانگ سکتی ہیں ؟ جب کہ بہنیں اس سے پہلے اپنے  بھائی کو کئی مرتبہ باور بھی کروا چکی ہیں  کہ ہم نے اپنی مرضی اور دل سے آپ کو اپنا حصہ دے دیا ہے۔
جواب:
میراث ایک جبری حق ہے،  جو کسی کے ساقط کرنے سے ساقط نہیں ہوتا  ،اس لیے  کسی  وارث  کا میراث  کی تقسیم سے پہلےاپنے     شرعی حصے سے بلاعوض دستبردار ہوجانا شرعا معتبر نہیں ہے، اگر کوئی وارث میراث  سےاپنا  حصہ نہ لینا چاہے اور متروکہ جائیداد وغیرہ قابل تقسیم ہو  ، تو اس کا صحیح طریقہ  یہ ہے کہ پہلے جائیداد کی تقسیم کی جائے  ، اور ہر وارث اپنے حصہ پر قابض اور با اختیار  ہوجائے ، پھر جو وارث کسی کو اپنا کل یا بعض حصہ دینا چاہےتو دے  سکتا ہے ،  تقسیم اور قبضہ سے پہلے  ہی کسی وارث کو ہبہ کر دے اور وہ قابل تقسیم ترکہ کا ہبہ درست نہیں  ہے ، اس لیے  اگر کوئی وارث  تقسیم اور قابض ہونے سے پہلے ایک مرتبہ اپنے حصے سے دستبردار ہوجائے اور بعد میں اس کا مطالبہ کرے ،تو شرعاً اس کا یہ مطالبہ درست ہوگا، دیگر ورثاء پر  ضروری ہوگا کہ اس وارث کو اس کا حصہ دے دیں ،  البتہ ترکہ تقسیم ہو جائے، تو پھر ہر ایک  وارث اپنے  حصے پر قبضہ کرنے کے بعداسےکسی کو دینا چاہے،تو شرعا اس میں کوئی حرج نہیں۔البتہ  سارے ورثاء کسی ایک وارث کو ہبہ کردیں ، اور موہوب لہ (جس کو ہبہ کیا جارہا ہے ) اکیلا ہو ، اور اس ہبہ پر قبضہ بھی کرلے ، تو اس صورت میں موہوب لہ کے حق میں اشتراک نہ ہونے کی وجہ سے درست  ہے ۔مذکورہ تفصيل کی  رو سے صورتِ مسئولہ میں مرحوم والد کے انتقال کے بعد اس کی متروکہ زمین کو بہنوں نے  اپنی خوشی سے اپنے اکلوتے بھائی کے نام کیا ہے، اور یہ نام کرنا بطور ہبہ (گفٹ) کے تھا تو ایسی صورت میں   اگر بھائی نے اس زمین پر قبضہ کرلیا تھا،  توا س صورت میں اب بہنوں کا دوبارہ مطالبہ کرنا درست نہیں ہے ، اور اگر بھائی نے قبضہ نہیں  کیا تو پھر بہنوں کا مطالبہ کرنا درست ہے ، اور بھائی کے ذمہ لازم ہےکہ وہ بہنوں کا حصہ ان کےطلب پر حوالے کرے ، ورنہ گناہ گار ہو گا۔تنویر الابصار مع الدر المختار میں ہے  :"(لا) تتم بالقبض (فيما يقسم ولو) وهبه (لشريكه) أو لأجنبي لعدم تصور القبض الكامل كما في عامة الكتب فكان هو المذهب وفي الصيرفية عن العتابي وقيل: يجوز لشريكه، وهو المختار (فإن قسمه وسلمه صح) لزوال المانع."ردالمحتار میں ہے :"(قوله: وهو المختار) قال الرملي: وجد بخط المؤلف يعني صاحب المنح بإزاء هذا ما صورته، ولا يخفى عليك أنه اختلاف المشهور (قوله: فإن قسمه) أي الواهب بنفسه، أو نائبه، أو أمر الموهوب له بأن يقسم مع شريكه كل ذلك تتم به الهبة كما هو ظاهر لمن عنده أدنى فقه تأمل، رملي والتخلية: في الهبة الصحيحة قبض لا في الفاسدة جامع الفصولين."(‌‌كتاب الهبة ، ج : 5 ، ص : 692 ، ط : سعيد كراچي)تبیین الحقائق میں ہے:"قال رحمه الله (‌والقاف ‌القرابة فلو وهب لذي رحم محرم منه لا يرجع فيها) لقوله عليه الصلاة والسلام «إذا كانت الهبة لذي رحم محرم لم يرجع فيها» ولأن المقصود منها صلة الرحم وقد حصل وفي الرجوع قطيعة الرحم فلا يرجع فيها."(كتاب الهبة ، باب الرجوع في الهبة ، ج : 5 ، ص : 101 ، ط : المطبعة الكبرى الأميرية)التنبیہ علی مشکلات الہدایہ میں ہے :"قوله: (ولو وهب لشريكه لا يجوز؛ لأن الحكم يدار على نفس الشيوع).فيه نظر؛ لأنه إنما علل له بعدم إمكان كمال القبض، وبضرر الإلزام بالقسمة، والهبة من الشريك قد تصور فيها القبض الكامل، وليس فيها قسمة، فما المانع من صحتها والحالة هذه."(كتاب الهبة ، ج : 5 ، ص : 591 ، ط : مكتبة الرشد ناشرون)تاتارخانیہ میں ہے :"وفى اليتيمة: سئل عمر الحافظ عمن مات، وترك ورثة، وديونا على الناس، ونقودا، وعروضا فقبل ان يقتسموا ذلك وهب احد الورثة حصته مثلا كان بحصة النصف من الدين ممن عليه الدين هل تصح هذه الهبة فقال: تصح استحسانا كما لو صالح بعض الورثة مع البعض قيل له فلو كان مكان الدين عين، والمسئلة على حالها كيف الجواب؟ فقال: نعم يصح، ويكون كالحقة."(كتاب الهبة ، الفصل الرابع في هبة الدين ، ج : 14 ، ص : 444 ، ط : مكتبة زكريا ديوبند )فتاویٰ قاضی خان میں ہے :"رجل وهب عبده لرجلين أو رجلان وهبا عبداً لرجلين، أو وهب أحدهمانصيبه لشريكه أو لأجنبي وسلم، جاز. "(كتاب الهبة  ، فصل في الرجوع في الهبة ، ج :3 ، ص : 147 ، ط : دارالكتب العلمية)الاشباہ والنظائر کی شرح غمزعیون البصائر میں ہے "لو قال الوارث: ‌تركت ‌حقي ‌لم ‌يبطل ‌حقه؛ إذ الملك لا يبطل بالترك  ۔۔۔قوله: لو قال الوارث: تركت حقي إلخ. اعلم أن الإعراض عن الملك أو حق الملك ضابطه أنه إن كان ملكا لازما لم يبطل بذلك كما لو مات عن ابنين فقال أحدهما: تركت نصيبي من الميراث لم يبطل لأنه لازم لا يترك بالترك بل إن كان عينا فلا بد من التمليك وإن كان دينا فلا بد من الإبراء."(الفن الثالث ، ‌‌ما يقبل الإسقاط من الحقوق وما لا يقبله ، ج  : 3 ، ص :345 ، ط : دار الكتب العلمية)فقط واللہ اعلم

Reference: Sahih al-Bukhari 6291 In-book reference : Book 79, Hadith 63 USC-MSA web (English) reference : Vol. 8, Book 74, Hadith 306 (deprecated numbering scheme): حوالہ

عنوان: مکمل اختیار دیے بغیر جائیداد کسی کے نام کرنے کا حکم
سوال: ہم دو بھائی ہیں،ہمارے والد مرحوم نے اپنی زندگی میں ہم دونوں کو بھائیوں کے نام مکان تحفتًا دے دیا تھا،یہ مکان 216 گز پر مشتمل ہے،اور مشترکہ پراپرٹی ہے،اور ہم دونوں بھائیوں کے نام پر ہے،چھوٹے بھائی کے حصہ میں دو دکانیں بھی ہیں،میں نے ان سے مکان فروخت کرنے کا کہا کہ یا یہ مکان آپ خرید لیں یا میرا حصہ مجھے دے دیں،تاکہ یہ کام میری زندگی میں ہو جائے تو بہتر ہوگا،مگر ان کا کہنا ہےکہ نہ میں یہ مکان فروخت کروں گا اور نہ آپ کو فروخت کرنے دوں گا،اور نہ میں آپ کو آپ کا حصہ دوں گا،جیسے رہتے ہو ایسے رہتے رہو۔معلوم یہ کرنا ہے کہ اس کا شرعاً کیا حکم ہے؟تنقیح:مذکورہ مکان میں والد مرحوم انتقال تک خود رہائش پذیر تھے،اور دو دکانیں جو چھوٹے بھائی کے حصہ میں ہیں،اس کے اوپر مکان بناہوا ہے،یہ مکان کے نیچے ہیں،والد مرحوم کے مذکورہ دو بیٹوں کے علاوہ مرحوم کے اور ورثاء بھی ہیں۔
جواب: صورتِ مسئولہ میں جب سائل کے والد مرحوم انتقال تک خود اس مکان میں رہائش پذیر رہے،تو اپنی زندگی میں یہ مکان دو بیٹوں کے نام کرنےسےیہ دونوں بیٹے شرعاًاس مکان کے مالک نہیں بنےتھے یہی حکم مکان کے نیچے  دونوں دکانوں کا بھی ہے یعنی اگر دکانیں بھی والد کے قبضہ میں تھیں تو مکان اور دکانیں والد مرحوم کی ملکیت تھیں ان کے انتقال کے بعد یہ ان کا ترکہ شمار ہوگا،اور ان کے تمام  شرعی ورثاء کے درمیان تقسیم ہوگا۔نیز مرحوم کے ایک بیٹے کا مذکورہ مکان پر قبضہ کرکے دوسرے بیٹے کا تقسیم کے مطالبہ کرنے کے باوجود تقسیم نہ کرنا شرعاً جائز نہیں ہے،بلکہ اس پر لازم ہے کہ مذکورہ مکان سے اپنا قبضہ ختم کرکے تمام شرعی ورثاء کے درمیان ان کے حصوں کے مطابق تقسیم کرے۔الفتاوی التاتار خانیةمیں ہے:"وفي الذخیرۃ، وفي المنتقی: عن أبي یوسف: لایجوز للرجل أن يهب لامرأته ، وأن تهب لزوجھا أو لأجنبي دارا وهما فیھا ساکنان، وکذلک الھبة للولد الکبیر لأن ید الواهب ثابتة علی الدار."(کتاب الھبة، الفصل الثاني فیما یجوز من الھبة، وفیما لایجوز، نوع منه، ج:14، ص:431، ط:مکتبة زکریا بدیوبند الھند)البنایة شرح الھدایةمیں ہے:"‌إذا ‌طلب ‌أحد ‌الشريكين ‌القسمة من صاحبه وامتنع صاحبه من ذلك، فإن القسمة واجبة عليه، فإذا ضمن إنسان ليقوم مقامه في القسمة يجوز ذلك، لأنه ضمن شيئا مضمونا وهو يقدر على ذلك، يعني على إيفائه."(كتاب الكفالة، فصل في الضمان، ج:8، ص:469، ط:دار الكتب العلمية - بيروت)مجلة الأحکام العدلیة میں ہے:"إذا طلب أحد الشريكين القسمة وامتنع الآخر فيقسمه القاضي جبرا إن كان المال المشترك قابلا للقسمة وإلا فلا يقسمه. على ما يبين في الفصل الثالث والرابع.المادة (1131) قابل القسمة هو المال المشترك الصالح للتقسيم بحيث لا تفوت المنفعة المقصودة من ذلك المال بالقسمة."(‌‌الفصل الثاني: في بيان شرائط القسمة، مادۃ:1130، ط:کتب خانہ نورمحمد کراچی)فقط واللہ اعلم

عنوان: بہو کو بذریعہ رجسٹری مکان ہبہ کرنے کا حکم
سوال: میں ایک قانونی اور شرعی مسئلے کا حل جاننے کے لیے آپ سے ایک سوال کرنا چاہتی ہوں، میرے دادا محترم کے دو بچے تھے، ایک بیٹا اور ایک بیٹی، بوقت نکاح میرے دادا نے اپنی جائیداد میری والدہ کو جو کہ ان کی بہو ہیں، بطور تملیک بذریعہ رجسٹری تحفہ کے طور پر دی تھی، اس وقت میرے دادا میرے والد اور میری پھوپھی تینوں ہی فوت ہو چکے ہیں، لیکن میری پھو پھی کے بچے یہ چاہتے ہیں کہ ہم اس جائیداد میں سے ان کو کچھ حصہ دیں، جس کی بابت دو بار ہم عدالتی کاروائی بھی جیت چکے ہیں، فیصلے سے مایوس ہو کر انہوں نے دو بار مجھ پر میری بہن پر اور میرے بھائی پر جان لیوا حملہ کیا، جس کے نتیجے میں ہم شدید زخمی ہوئے اور بال بال بچ گئے، لہذا اس مسئلے کا حل جاننے کے لیے اور دنیاوآخرت میں کسی بھی قسم کے ازالے سے بچنے کے لیے میں آپ سے رہنمائی چاہتی ہوں کہ میرے دادا کی جو زر خرید جائیداد تھی، جو انہوں نے خوشی سے میری والدہ کو بطور تملیک دی تھی کیا اس میں ان کا کوئی قانوناً یا شرعاً حصہ بنتا ہےیا نہیں؟  برائے مہربانی ایک فتوی کی صورت میں میری رہنمائی فرمائیے جو کہ آگے جا کے بھی ہمیں مدد دے۔تنقیح:1۔سائلہ کے والد اور پھوپھی کا انتقال دادا سے پہلے ہوا ہے یا بعد میں؟ 2۔شادی کے وقت جو جائیداد نام کی ہے وہ مہر میں تو شامل نہیں ہے۔ 3۔رجسٹری کے ذریعہ صرف نام کروایا تھا یا مکمل قبضہ وملکیت بھی دے دی تھی، نیز جو جائیداد نام کی تھی وہ خالی پلاٹ ہے یا رہائشی مکان ہے،اگر رہائشی مکان تھا تو دادا اسی مکان میں رہتے تھے یا کہیں اور۔اسی مکان میں رہتے تھے تو خالی کرکے سائلہ کی والدہ کے حوالے کیا تھا یا نہیں؟جواب تنقیح:والد اور پھوپھی کا انتقال دادا کے بعد ہواہے۔جو جائیداد نام کی ہے وہ مہر میں شامل نہیں ہے۔قبضہ وملکیت  بھی اسی وقت دے دی تھی۔یہ رہائشی مکان تھا اور نیچے دکانیں موجود تھیں،مکان والدہ کے حوالے کیا گیا تھا،لیکن میرے والد  اکلوتے تھے،انہوں نے وفات تک دادا کو اسی مکان میں اپنے ساتھ رکھا۔تنقیح:نیچے موجود دکان کا کرایہ کون وصول کرتا تھا؟اور کیا دادا نے مکان مکمل خالی کرکے قبضہ دینے کے بعد  اس مکان میں رہائش اختیار کی تھی؟جواب تنقیح:کرایہ والدہ وصول کرتی تھیں اور ابھی تک والدہ ہی وصول کررہی ہیں۔نہیں! اسی  گھر میں  اوپر والی منزل  میں میری والدہ رہتی تھیں،نیچے دادا رہتے تھے،تملیک کے سات سال تک تقریباً وہ وہیں رہے،دادا الگ رہنا چاہتے تھے،لیکن میرے کوئی دوسرے چچا نہیں تھے،اس لیے میرے والد نے دادا سے اصرار کیا تھا کہ  وہ یہیں رہیں۔
جواب: واضح رہے کہ کوئی بھی چیز محض کسی کے نام کرنے سے اس کی ملکیت میں نہیں آتی ،جب تک کہ وہ چیز مالکانہ قبضہ و تصرف کے ساتھ مکمل طور پر اس کے قبضہ میں نہ دے دی جائے،اور ہر چیز کا قبضہ اسی چیز کے حساب سے ہوتا ہے،   مکان کا قبضہ   تام ہونے کا طریقہ یہ ہے کہ  واہب ( مالک) اپنا سامان اس سے نکال دے اور خود بھی کچھ  وقت کے لیے اس  سے نکل جائے،   اگر مکان میں موجود سامان بھی مکان کے ساتھ ہبہ کردیا جائے  تو پھر اس مکان اور  موہوب لہ (جس کو ہبہ کیا جارہا ہے)  میں تخلیہ کردینا کافی ہے، اور  تخلیہ کی صورت یہ ہے کہ  واہب کچھ وقت کے لیے اس مکان سے نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،  پھر ہبہ کرنے والا اگر موہوب لہ( جس کو ہبہ کیا جارہا ہے) کی اجازت سے اس مکان میں رہائش اختیار کرے تو یہ ہبہ کے تام ہونے سے مانع نہیں ہوگا۔ لیکن اگر ہبہ کرنے والا خود اس مکان میں موجود ہو  یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور مکان  اصل مالک (واہب)  ہی کی ملکیت میں رہتا ہے،اسی طرح دکان  کا ہبہ(گفٹ)  اگر مذکورہ طریقہ کےمطابق ہو توہبہ تام  ہوگا ورنہ دکان اصل مالک ہی کا رہے گا ۔مذکورہ تفصیل کی رو سے زیر نظر مسئلہ میں یہ بات واضح ہوتی ہےکہ مکان دو منزلہ ہے اور اس کےنیچے دکانیں بھی ہیں،چوں کہ سائلہ کی والدہ دوسری منزل میں پہلے سے مقیم تھی،اس منزل میں دادا کا کوئی عمل دخل نہیں تھا،اسی طرح   دکانیں بوقت ہبہ اگرچہ کرایہ پرتھیں ، لیکن ہبہ کے بعد سے ابھی تک  دکانوں کی کرایہ داری کا معاملہ سائلہ کی والدہ بذات خود  سنبھال رہی ہیں اور   وہی ان کا کرایہ بھی   وصول کرتی آرہی ہیں،لہذا مذکورہ مکان کی دوسری منزل اور دکانوں میں ہبہ تام ہونے کی وجہ سے یہ سائلہ کی والدہ کی ملکیت ہے۔تاہم مذکورہ مکان کی پہلی منزل جس میں دادا رہائش پذیر تھے،چوں کہ وہ دادا نے  خالی کرکے سائلہ کی والدہ کے حوالے نہیں کیا تھا،بلکہ دادا انتقال تک  اسی منزل میں سکونت پذیر  رہے ہیں،لہذا یہ مذکورہ  منزل ہبہ تام نہ ہونے کی وجہ سے سائلہ کی والدہ کی ملکیت نہیں ہوئی ہے، بلکہ یہ منزل بدستور  دادا  کی ملکیت ہے، اور ان کی وفات کے وقت موجود ورثاء  یعنی سائلہ کے والد اور پھوپھی میں ان کے حصص شرعیہ  کے موافق تقسیم ہو گا۔ چوں کہ سائلہ کے والد اور پھوپھی دونوں کااب  انتقال ہوچکا ہے تو ان کے حصے ان کے  ورثائے شرعی میں تقسیم ہوں گے۔درر الحكام شرح مجلة الأحكام میں ہے:"أما ‌هبة ‌المشغول فلا تجوز أي لا تجوز هبة المال المشغول بمتاع الواهب وملكه (البهجة) ؛ لأن الموهوب إذا كان مشغولا بمتاع الواهب كان كالمشاع وفي حكمه. مثلا لو وهب أحد داره المشغولة بأمتعته وسلمه إياها فلا تجوز. إلا إذا سلمها بعد تخليتها من الأمتعة المذكورة. فحينئذ تصح الهبة كما تصح لو وهبه الأمتعة أيضا وسلمه الكل معا (انظر المادة 24) (الطحطاوي) ."(الكتاب السابع الهبة، الباب الأول بيان المسائل المتعلقة بعقد الهبة، المبحث الأول في حق الشروط الباقية المتعلقة بالموهوب، ج:2، ص:448، ط:دار الجيل)البحرالرائق میں ہے:"‌وفي ‌الموهوب أن يكون مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ." (کتاب الهبة، ج:7، ص:284، ط:دارالکتاب العلمیة)فتاوی عالمگیری میں ہے:"ولو وهب النصف وسلم الجميع لم يجز، ولو وهب الجميع وسلم متفرقا جاز، كذا في التتارخانية."(کتاب الھبة، الباب الثاني فيما يجوز من الهبة وما لا يجوز، ج:4، ص:478، ط:دارالفکر بیروت)فقط واللہ اعلم

عنوان: ٹیکس سے بچنے کے لیے مکان اپنی بیوی کے نام کرنے سے اس کی ملکیت شمار نہیں ہوتی
سوال: میری خالہ ہے ،ان کے نام پر ایک گھر تھا جو ان کے شوہر نے خریدتے وقت  اس کے صرف نام کیا تھا،  گفٹ نہیں کیا تھا،  بس ٹیکس سے بچنے کے لیے اپنی اہلیہ کے نام کردیا تھا ،اب میری خالہ کا انتقال ہوا  ،ان کے ورثاء میں  شوہر ،پانچ بیٹیاں ،تین بھائی اور چاربہنیں ہیں ۔اب ہمارا سوال یہ ہےکہ  یہ گھر خالہ کی وراثت میں شامل ہوگا یا نہیں ؟دوسرا سوال یہ ہے کہ  خالہ کی بہن بھائیوں کا کہنا  ہے کہ اس مکان میں ہماراحصہ بنتاہے، اس مکان میں  ہمیں حصہ دو،کیا  ان کا یہ مطالبہ کرنا شرعاًدرست ہے یا نہیں ؟
جواب: 1۔واضح رہے کوئی  بھی چیز  محض کسی کے نام کرنے سے اس فرد کی ملکیت میں نہیں آتی ،جب تک کہ وہ چیز مکمل قبضہ و تصرف کے ساتھ نہ دے دی  جائے،لہذا صورت مسئولہ میں سائل کےخالو نے اگر مذکورہ گھر   واقعۃ ًاپنی اہلیہ  کے محض ٹیکس کی وجہ سےنام کیا تھا ،اورقبضہ و مالکانہ تصرف کا اختیار اپنے پاس  ہی رکھا تھا ،تو اس صورت میں مذکورہ گھر کے اصل مالک سائل کے خالوہی  ہیں، اورخالہ کی وفات کے  بعد  مذکورہ گھر مرحومہ کے ترکہ میں شامل نہیں ہوگا اور سائل کی خالہ کے بہن بھائیوں کے لیے  اس گھر میں   حصہ کا مطالبہ کرنا شرعاًجائز نہیں ہوگا۔2۔مرحومہ خالہ کی وفات تک جو اثاثہ جات (خواہ منقولہ ہوں یا غیرمنقولہ) ان کی ملکیت  میں تھے وہ سب مرحومہ کے ترکہ میں شامل ہوں گے، اورحصص شرعیہ کے تناسب سے مرحومہ کے ورثاء  میں تقسیم کیے جائیں گے، پس مرحومہ کے حقوق متقدمہ یعنی اگر ان پر قرض ہو، تو ا سے ادا کرنے کےبعد ،اگرانہوں نے کوئی  جائز  وصیت کی ہو، اسے ایک تہائی  ترکہ سے پورا کرنے کے بعد،  بقیہ کل ترکہ منقولہ وغیرمنقولہ کو    120حصوں  میں تقسیم کرکے  30  حصے مرحومہ کے شوہر کو، 8حصے کرکےمرحومہ کی ہرایک بیٹی کو  ، 10حصے کر کے مرحومہ کے  ہر ایک بھائی کو ، 5حصے کر کے مرحومہ کی ہرایک بہن کو ملیں گے ۔صورت تقسیم یہ ہے:میت:(سائل کی خالہ)،مسئلہ:120/12شوہربیٹی بیٹی بیٹی بیٹی بیٹی بھائی بھائی بھائی بہن بہن بہنبہن34530888881010105555یعنی مرحومہ کے ترکہ کا 25.0فیصد مرحومہ کے شوہر کو ،6.666فیصد مرحومہ کی ہرایک بیٹی کو ،8.333مرحومہ کے ہریک بھائی کو ،4.166فیصد مرحومہ کی ہرایک بہن کو ملیں گے ۔فتاوی شامی میں ہے:"بخلاف جعلته باسمك فإنه ليس بهبة.")کتاب الهبة ج:5 ،ص:689،ط:سعید)فتاوی شامی میں ہے:"(وتتم) الهبة (بالقبض) الكامل.")کتاب الهبة ج:5 ،ص:690،ط:سعید)فقط واللہ اعلم

عنوان: والد کا بیٹے کو مہر میں دیے ہوئے سونے اور زمین کے واپس لینے کا حکم / والدین کی نافرمانی سے بچنا لازم ہے
سوال: میں نے اپنے بیٹے کو دوتولہ سونا اور ایک کنال زمین دی ، تاکہ وہ اپنی بیوی کو حقِ مہر میں دے دے، چناں چہ اس نے یہ دونوں چیزیں دے دیں، اور میں نے یہ چیزیں اس قوی امید پر دی تھیں کہ یہ میری خدمت کرے گااور اگر اس نے خدمت نہیں کی تو میں یہ چیزیں واپس لے لوں گا، اب نو سال ہوچکے ہیں  اور میرا بیٹا خدمت وغیرہ کچھ بھی نہیں کرتا، یہاں تک کہ سلام بھی نہیں کرتا، میری بہو اور اس کےگھر والوں نے میرے پیچھے بندے لگائے ہوئے ہیں، اور اس کے گھر والے مجھے مروانا چاہتے ہیں، میں ،میری بیوی، دو بچیاں اور ایک دیوانہ بچہ ہے، اور مجھ پر دس لاکھ روپے قرض ہے، لہذا شریعت کے مطابق مجھے انصاف دلائیں۔
جواب: صورتِ مسئولہ میں سائل نےجب اپنے بیٹے کو دوتولہ سونا اور ایک کنال زمین  بیوی کا حقِ مہر ادا کرنے کے لیے دی اور بیٹے نے مذکورہ دونوں چیزیں اپنی بیوی کو مہر میں دے بھی دیں تو مذکورہ دونوں چیزیں سائل کی ملکیت سے نکل کر سائل کی بہو کی ملکیت میں آچکی تھیں، لہذا سائل کو اب مذکورہ دونوں چیزیں واپس لینے کا حق نہیں ہے۔ اولاد پروالدین کےبہت سے حقوق لازم ہیں اور جائز کام میں حسبِ استطاعت ان کی اطاعت  ضروری ہے،   اللہ رب العزت نے قرآن مجید میں جہاں اپنی بندگی کی دعوت دی ہے وہیں  والدین کے ساتھ اچھے سلوک کرنے کا حکم بھی  فرمایا ہے اور اپنے شکر کے ساتھ والدین کے شکر کرنے کا بھی حکم دیاہے، چناں چہ ارشادِ باری تعالی ہے:"وَإِذْ قالَ لُقْمَاْنُ لِابْنِهِ وَهُوَ يَعِظُهُ یبُنَيَّ لاتُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ، وَوَصَّيْنَا الْإِنْسانَ بِوالِدَيْهِ حَمَلَتْهُ أُمُّهُ وَهْناً عَلى وَهْنٍ وَّفِصالُهُ فِي عامَيْنِ أَنِ اشْكُرْلِي وَ لِوالِدَيْكَ  إِلَيَّ الْمَصِيرُ." (سورة: لقمان، الأية:23،24)’’ترجمہ:اور جب کہا لقمان نے اپنے بیٹے کو جب اس کو سمجھانے لگا اے بیٹے شریک نہ ٹھہرائیو اللہ کا بے شک شریک بنانا بھاری بےانصافی ہے، اور ہم نے تاکید کر دی انسان کو اس کے ماں باپ کے واسطے پیٹ میں رکھا اس کو اس کی ماں نے تھک تھک کر اور دودھ چھڑانا ہے اس کا دو برس میں کہ حق مان میرا اور اپنے ماں باپ کا آخر مجھ ہی تک آنا ہے۔‘‘(بیان القرآن) خاص کر جب والدین بوڑھے ہوجائیں تو ایسی حالت میں بھی  شریعت نے والدین کو غصہ و ناراضگی میں  زبان سے ’’اف‘‘ تک  کا لفظ (کہ جس سے ان کو تکلیف ہو) کہنے سے منع کیا ہے یعنی والدین کو ایذا دینا تو در کنار! انہیں خالی ایسا لفظ جس سے انہیں تکلیف ہو زبان پر لانابھی منع ہے۔چناں چہ قرآن کریم میں ہے:"وَقَضَىٰ رَبُّكَ أَلَّا تَعْبُدُوٓاْ إِلَّآ إِيَّاهُ وَبِٱلۡوَٰلِدَيۡنِ إِحْسَانًاۚ إِمَّا يَبْلُغَنَّ عِندَكَ ٱلْكِبَرَ أَحَدُهُمَآ أَوْ كِلَاهُمَا فَلَا تَقُل لَّهُمَآ أُفٍّ وَلَا تَنْهَرْهُمَا وَقُل لَّهُمَا قَوْلًا كَرِيمًا  وَٱخْفِضْ لَهُمَا جَنَاحَ ٱلذُّلِّ مِنَ ٱلرَّحمَةِ وَقُل رَّبِّ ٱرْحَمۡهُمَا كَمَا رَبَّيَانِي صَغِيرًا."(سورة: الإسراء، الأية: 23،٢٤)’’ترجمہ:اور حکم کر چکا تیرا رب کہ نہ پوجو اس کے سوائے اور ماں باپ کے ساتھ بھلائی کرو اگر پہنچ جائے تیرے سامنے بڑھاپے کو ایک ان میں سے یا دونوں تو نہ کہہ ان کو ہوں اور نہ جھڑک ان کو اور کہہ ان سے بات ادب کی، اور جھکا دے ان کے آگے کندھے عاجزی کر نیاز مندی سے اور کہہ اے رب ان پر رحم کر جیسا پالا انہوں نے مجھ کو چھوٹا سا۔‘‘(بیان القرآن)نیز حضور صلی اللہ علیہ وسلم نے بہت سی احادیث  میں والدین سے اچھا سلوک اوراچھا معاملہ کرنے کاحکم فرمایا ہے اور ان کی نافرمانی سے روکا ہے اور جو اولاد  ماں یا باپ کی نافرمانی کرے  ان کے لیے سخت وعید یں ہیں، حتی کہ متعدد احادیث میں یہ وارد ہے کہ شب قدر جیسی مبارک رات  جس میں اللہ تعالی کی مغفرت ، بخشش و رحمت بالکل عام ہوتی ہے، اس میں بھی سوائے چار آدمیوں کے اللہ تعالی سب امتِ مسلمہ کی مغفرت  فرماتے ہیں، ان چار قسم کے لوگوں میں ایک شخص  والدین کی نافرمانی  کرنے والا ہے،  جس کی اللہ تعالی اس مبارک مغفرت والی رات میں بھی معافی نہیں فرماتے ،   صورتِ مسئولہ میں  سائل کے  بیٹے کا اپنے والد سے بات نہ کرنا اور ان کی خدمت سے کترانا اور  ان کو سلام تک نہ کرنا غیرشرعی حرکتیں ہیں،  لہذا سائل کے بیٹے کو اپنی  ان مذکورہ حرکتوں سے باز آجانا چاہیے، اور   اس پر لازم ہے کہ اپنے والدین کی فرماں برداری کرکے ان کو راضی رکھے،   اور ان کی تمام ضروریات  قرض وغیرہ کو پورا کرے اور ان کی خدمت  میں پوری توجہ دے،  ماں باپ کی نافرمانی ایسا گناہ ہے کہ اللہ تعالی اس کی سزا دنیا میں بھی دیتے ہیں اور آخرت میں بھی دیں گے۔العقودالدریہ  فی تنقیح الحامدیہ میں ہے:"‌المتبرع لا يرجع بما تبرع به على غيره كما لو قضى دين غيره بغير أمره."(كتاب المداينات، ج:2، ص:226، ط:دار المعرفة)فتاوٰی شامی میں ہے:"(وحكمها ثبوت الملك للموهوب له..(و) حكمها (أنها لا تبطل بالشروط الفاسدة) فهبة عبد على أن يعتقه تصح ويبطل الشرط....(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(كتاب الهبة، ج:5، ص:689، 690، ط:سعيد)فقط والله أعلم

عنوان: بیٹے کو دکان اور مکان  ہبہ کرنے کا حکم
سوال: والد صاحب نےاپنی حیات  میں  ایک گھرمجھے گفٹ کیا تھااور گھرکے باہر بیٹھ کر تحریری طور پر ہبہ نامہ لکھا تھا اور اس پرگواہ بھی  بنالیےتھے ،یہ سب معاملہ گھر کےباہر ہوا،گھر کے ساتھ گھر کا سارا سامان بھی ہبہ کردیا تھا،ہبہ کے بعد والد صاحب  اس مکان میں  رہائش پذیر بھی رہے تھے۔اسی طرح میرے والد صاحب کی ایک دکان تھی،شروع ہی سے میں والد صاحب کے ساتھ اس دکان میں کام کرتا رہا،2017ء میں والد صاحب نے تحریری طور پر وہ دکان میرے نام ہبہ کردی،اور ہبہ کرنے کےبعدوالد صاحب نے دکان کےسارےامورومعاملات میرے حوالیے کردیےاورپھرمستقل دکان میرے انڈر میں آگئی،چابیاں بھی میرے پاس تھیں،والد صاحب کبھی کبھی  دکان چکر لگایا کرتے تھے۔
جواب: واضح رہے کہ  اگر مکان میں موجود سامان بھی مکان کے ساتھ ہبہ کردیا جائے  تو پھر اس مکان اور  موہوب لہ (جس کو ہبہ کیا جارہا ہے)  میں تخلیہ کردینا کافی ہے، اور  تخلیہ کی صورت یہ ہے کہ  واہب کچھ وقت کے لیے اس مکان سے نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،  پھر ہبہ کرنے والا اگر موہوب لہ( جس کو ہبہ کیا جارہا ہے) کی اجازت سے اس مکان میں رہائش اختیار کرے تو یہ ہبہ کے تام ہونے سے مانع نہیں ہوگا۔مذکورہ تفصیل کی روسے جب مرحوم والد  نےاپنی حیاتی میں اپنا مکان سامان سمیت اپنے بیٹے(سائل) کو ہبہ کردیااورمکان کے باہر بیٹھ کر تحریری طور پر  گواہوں کی موجودگی میں ہبہ نامہ لکھا تو شرعاً یہ ہبہ( گفٹ)تام ہوچکا تھا،اس کے بعدمرحوم والد  کا اس مکان میں رہا ئش اختیار کرناہبہ( گفٹ) کے تام ہونے سے مانع نہیں تھا،لہذااب والد کے انتقال کے بعد مذکورہ مکان سامان سمیت  سائل کی ملکیت ہے،اس میں مرحوم کے دیگر ورثاء کا کوئی حصہ نہیں  ہے۔نیز اگر  واقعۃ ً مرحوم والد  صاحب  نےزندگی میں اپنی دکان  سائل کے نام گفٹ کرکے دکان کےسارےامورومعاملات اس کے حوالیے کردیے تھے،یعنی دکان پرمکمل  قبضہ اور تصرف کا حق  دیا تھا تو اب والد کے انتقال کے بعد  دکان سائل کی ملکیت ہے،اسے مرحوم کی وراثت  کے طور پر ورثاء میں تقسیم نہیں کیا جائے گا۔فتاوی ہندیہ  میں ہے:"لايثبت الملك للموهوب له إلا بالقبض هو المختار، هكذا في الفصول العمادية."( کتاب الھبة، الباب الثانی فیما یجوز من الھبة وما لا یجوز، ج:4، ص:378، ط: رشیدیة )درر الحكام شرح مجلة الأحكام میں ہے:" أما هبة المشغول فلا تجوز أي لا تجوز هبة المال المشغول بمتاع الواهب وملكه (البهجة) ؛ لأن الموهوب إذا كان مشغولا بمتاع الواهب كان كالمشاع وفي حكمه. مثلالو وهب أحد داره المشغولة بأمتعته وسلمه إياها فلا تجوز. إلا إذا سلمها بعد تخليتها من الأمتعة المذكورة. فحينئذ تصح الهبة كما تصح لو وهبه الأمتعة أيضا وسلمه الكل معا(انظر المادة 24) (الطحطاوي)۔۔۔۔لو ‌سلم ‌الواهب الدار وهو موجود فيها أو أهله فلا يصح هذا التسليم (الهندية عن الخانية)."(الكتاب السابع الهبة، الباب الأول بيان المسائل المتعلقة بعقد الهبة، المبحث الأول في حق الشروط الباقية المتعلقة بالموهوب، ج:2، ص:427، ط: رشیدیة)فقط واللہ اعلم

عنوان: زندگی میں بیٹی کو بیٹے کے برابر حصہ دینا
سوال: 1۔ ایک شخص اپنی بیٹی سے  نسبت بیٹے کے زیادہ محبت کرتا ہے، اور اپنی زندگی میں ہی میں اپنا مال بیٹے اور بیٹی میں برابر تقسیم کرتا ہے، یہ سوچ کر کہ میرے مرنے کے بعد بیٹی کو ایک حصہ ملے گا،جب کہ میں یہ نہیں چاہتا  ،میں چاہتا ہوں کہ بیٹے کے برابر ملے، تو کیا یہ شخص گناہ گار ہوگا۔2۔ ایک عورت کی چار بیٹیاں اور ایک بیٹا ہے، اس نے مرنے سے پہلے اپنی زمین کا زیادہ حصہ اپنےبیٹے کو ہبہ کیا اور قلیل اور نبجر حصہ اپنی بیٹیوں کو ہبہ کیا،تو کیا یہ عمل درست ہے، اور اس کا کیا حکم ہے؟
جواب: زندگی میں والدین کا اپنی اولاد  کے درمیان اپنی جائیداد یا اموال تقسیم کرنا ہبہ(گفٹ)کہلاتا ہے، اور اس بارے میں شریعت کا حکم یہ ہے کہ تمام اولاد یعنی بیٹوں اور بیٹیوں میں برابری کی جائے،کسی شرعی وجہ کے بغیر کسی کو کم کسی کو زیادہ نہ دیا جائے، اور نہ ہی بیٹے اور بیٹیوں میں فرق کیا جائے،(یعنی بیٹیوں کو کم دینا یا نہ دینا جائز نہیں ہے) ، اگر بلا وجہ بیٹے اور بیٹیوں میں سے کسی کو کم دےیا صرف بیٹوں کو دے کربیٹیوں کومحروم کیا جائے تو والدین گناہ گار ہوں گے، البتہ اگر اولاد میں سےکسی بیٹے یا بیٹی کے زیادہ نیک و صالح ہونے یا زیادہ خدمت گزار ہونے یا ضرورت مند یا محتاج ہونے کی بناء پر اس کو دیگر کے بنسبت کچھ زائد دے تو شرعاً اس میں کوئی گناہ نہیں ہوگا۔1۔صورتِ مسئولہ میں زندگی میں  اپنا مال تقسیم کرنے کی صورت میں بیٹی کو بیٹے کے برابر حصہ دینا درست ہے،اور اس کے وجہ سے والد گناہ گار نہیں ہوگا۔البتہ وراثت کے اصول کے موافق کسی شخص کے انتقال کے بعد اس کی اولاد میں سے بیٹوں کو بیٹیوں کی بہ نسبت دگنا حصہ ملتا ہے اور یہ قرآنی حکم ہے ، اس پر اشکال یا اعتراض نہیں کیا جاسکتا۔2۔مذکورہ عورت کا کسی شرعی وجہ کے بغیر محض بیٹاہونے کی وجہ سے بیٹے کو زیادہ دینا اور اچھا حصہ دینا اور بیٹیوں کو بنجر حصہ دینا مذکورہ عورت اس عمل کی وجہ  گناہ گار ہو گی، اگر چہ اولاد میں سے جس جس کو جو حصہ مالکانہ طور پر دےدیا وہ اپنے حصے  کا مالک شمار ہوگا۔فتاوی شامی میں ہے:"وكذا في العطايا إن ‌لم ‌يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."(کتاب الھبة، 696/5، ط: سعید)البحر الرائق میں ہے:"یكره تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز."(كتاب الهبة، هبة الأب لطفلة، 288/7، ط: دار الكتاب الإسلامي)فقط واللہ اعلم

عنوان: کیا وراثت تقسیم ہونے سے پہلے اپنا حصہ کسی کو ہبہ کرنا شرعاً درست ہے؟
سوال: اگر تمام ورثاء میراث نہ لیں بلکہ تمام ورثاء کسی ایک وارث یاغیر وارث کو دینے پر سب راضی ہوں تو کیا اس طرح کسی کو میراث دینا جائز ہے یامیراث کو تقسیم کرنا ضروری ہے؟
جواب: واضح رہے کہ ترکہ کی تقسیم سے پہلے کسی وارث کا ترکہ میں سے اپنے شرعی حصہ سے بلا عوض کسی دوسرے وارث یا ورثاء کے حق میں دست بردار ہوجانا شرعاً معتبر نہیں،ایسا کرنے سے اس کا حق ختم نہیں ہوتا،اسی طرح اگر ترکہ میں کئی ورثاء کا حق ہو،اوروہ ترکہ ان سب میں مشترک ہو تو کسی وارث کا تقسیم سے پہلے اپنا حصہ دوسروں کو دینے سے ہبہ نافذ نہیں ہوتا،البتہ ترکہ کی تقسیم کرکے اپنا حصہ وصول کرنے کے بعد اپنا حصہ کسی وارث یا غیر وارث کو ہبہ کرنا شرعاً جائز ہوگا ،کیوں کہ حق وراثت اضطراری حق ہے جو ساقط کرنے سے ساقط نہیں ہوتا۔تکملہ درالمختار میں ہے:"الإرث الجبري لايسقط بالإسقاط."(ج:7، ص:505، ط:سعيد)الاشباہ النظائر میں ہے:"لو قال الوارث: ‌تركت ‌حقي لم يبطل حقه؛ إذ الملك لا يبطل بالترك."(‌‌الفن الثالث: الجمع والفرق، ‌‌ما يقبل الإسقاط من الحقوق وما لا يقبله، وبيان أن الساقط لا يعود، ص:272، ط:دار الكتب العلمية) لہذا صورت مسئولہ میں تقسیم سے پہلے اپنا حصہ کسی وارث یا غیر وارث کودینا شرعاً معتبر نہیں  ہے،لہذا ترکہ پہلے تمام ورثاء میں تقسیم کردیاجائے یاکم ازکم ہر ایک وارث کے حصہ کا تعیین کرکے اسے ترکہ میں سے کچھ دے دیا جائے پھر وہ اپنا بقیہ یا تمام حصہ دوسرے کے ہبہ کرسکتا ہے۔فقط واللہ اعلم

عنوان: والد کا بطور تبرع بیٹے کو کاروبار کے لیے رقم دینا
سوال: میں نے ایک دُکان کرایہ پر لی، اُس دُکان کے لیے ایک لاکھ ساٹھ ہزار روپے  ایڈوانس رقم رکھوائی، جس میں سے تیس ہزار والد صاحب نے دیے تھے۔ اس دُکان میں سامان لایا گیا، جس کی آدھی قیمت میں نے اپنی جیب سے ادا کی اور آدھی قیمت والد صاحب نے بطور احسان و ہمدردی کے دی،والد صاحب کی طرف سے رقم کی ادائیگی کے وقت یہ صراحت ہوئی تھی کہ والد صاحب یہ رقم نہ تو قرض کے طور پر دے رہے ہیں، اور  نہ ہی میرے ساتھ کاروبار میں شریک ہونے کے لیے دے رہے ہیں، بلکہ محض ہمدردری اور احسان کے طور پر دے رہے ہیں۔اس دُکان سے حاصل ہونے والی آمدنی بھی مکمل میرے استعمال میں رہتی تھی، گھر کے سارے اخراجات بھی میرے ذمہ میں تھے۔ اس دُکان میں میرے ساتھ میرے بھائی بھی کام کرتے تھے، لیکن ان کی اجرت طے تھی، جو ان کو ملا کرتی تھی۔ اس دکان کے نفع  اور کمائی سے میں نے مختلف کاروبا رشروع کیے۔پوچھنا یہ ہے کہ دُکان اور اس کے علاوہ دیگر کاروبار میں والد صاحب کا حصہ بنتا ہے؟
جواب: صورتِ مسئولہ میں اگر واقعۃً  سائل کے والد  صاحب نے سائل کو کاروبار شروع کرنے کے لیے  مذکورہ  رقم بطور تبرع  اور احسان کے دی تھی، اور قرض یا شرکت کے طور پر نہیں دی تھی، تو  مذکورہ    کاروبار اور اس سے حاصل شدہ نفع، اور  مزید جو کاروبار سائل نے شروع کیے ان سب کا تنہا مالک  سائل قرار پائے گا، جس میں سائل کے والد یا بھائی کا بحیثیت   شریک  کوئی حصہ نہیں ہوگا۔تاہم سائل کو چاہیے اپنے کاروبار میں سے کچھ حصہ والد صاحب کی حیات تک ان کے لیے رکھے، تاکہ ان کے احسانات کا بدلہ کسی نہ کسی درجہ میں ادا ہوسکے۔فتاوی شامی میں ہے:"ولو ‌دفع إلى ‌ابنه ‌مالا فتصرف فيه الابن يكون للابن إذا دلت دلالة على التمليك."(كتاب الهبة، ج:5، ص:697، ط: دار الفکر)فتاوی ہندیہ میں ہے:"رجل دفع إلى ابنه في صحته ‌مالا يتصرف فيه ففعل وكثر ذلك فمات الأب إن أعطاه هبة فالكل له، وإن دفع إليه لأن يعمل فيه للأب فهو ميراث، كذا في جواهر الفتاوى."(كتاب الهبة، الباب السادس في الهبة للصغير، ج:4، ص:392، ط:دار الفکر)فيض الباری میں ہے: "ثم اعلم أن في الفقه بابا يسمى بالتبرع، ولا يوجد متميزا عن باب الهبة، إلا أنه يذكر في ضمن المسائل، فلينقح الفرق بين البابين، لاختلاف أحكامهما، ففي «القنية»: ‌المتبرع ‌لا يرجع فيما تبرع به، فباب الرجوع لا يمشي في التبرعات، بخلاف الهبة."(كتاب الهبة وفضلها والتحريض عليها، باب هبة الواحد للجماعة، باب هبة الواحد للجماعة، ج: 4، ص:58، ط: دار الكتب العلمية)فقط واللہ أعلم

عنوان: زندگی میں جائیداد تقسیم کرتے ہوئے سب بچوں میں برابری کرنا ضروری ہے
سوال: ایک خاتون کی ملکیت میں آٹھ ہزار فٹ زمین ہے، وہ اپنی زندگی میں یہ زمین اپنے دو بیٹوں کو تقسیم کرکے دینا چاہتی ہے، اور ان کے علاوہ دوسرے بیٹے اور بیٹیوں کو نہیں دیتی، تو یہ پوچھنا ہے کہ کیا اس خاتون کےلیے شرعاً اپنی اولاد کے درمیان فرق کرنا جائز ہے؟
جواب:
صورتِ مسئولہ میں مذکورہ خاتون اگر اپنی خوشی اور رضا مندی سے اپنی زمین تقسیم کر نا چاہتی ہیں تو شرعاً اسے اس کی اجازت ہے، تاہم اولاد میں سے بعض کو حصہ دے کر بعض کو بالکلیہ محروم کرنا یا بلا وجہ کسی کے حق میں کمی کرنا شرعاً درست اور جائز نہیں ہے۔اور زندگی میں تقسیم کی جانے والی زمین، جائیداد یا رقم ہبہ (گفٹ) کہلاتی ہے،اور  ہبہ (گفٹ) کا حکم یہ ہے کہ اس میں تمام اولاد (بیٹے اور بیٹیوں) میں برابری کی جائے، یعنی جتنا بیٹے کو دے اتنا ہی بیٹی کو دے، بلا وجہ کسی کے حق میں کمی بیشی کرنا یا کسی کو محروم کرنا شرعاً جائز نہیں، اور ایسی تقسیم شرعاً غیر منصفانہ ہوگی ۔چناں چہ مذکورہ خاتون کےلیے زندگی میں اپنی زمین یا اس کی رقم کی تقسیم کا شرعی طریقہ یہ ہے کہ اولاً اپنے لیے جس قدر چاہیں  رکھ لیں جس سے بقیہ زندگی بغیر محتاجی کے گزر سکے، اور شوہر زندہ ہو تو کل مال کے چوتھائی حصہ کے بقدر انہیں دے دیں، پھر بقیہ رقم  اپنی اولاد (بیٹوں اور بیٹیوں) میں برابری کے ساتھ تقسیم کر دیں،  کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، البتہ کسی بیٹے یا بیٹی کو کسی معقول وجہ کی بناء پر بنسبت اوروں کے کچھ زیادہ دے سکتی ہیں، یعنی کسی کی کثرت شرافت و دین داری کے  یا زیادہ خدمت گزار ہونے کی بناء پر یا غریب ہونے کی بناء پر بنسبت اوروں کے کچھ زیادہ دے سکتی ہیں۔ لیکن اگر یہ خاتون اپنی مذکورہ مملوکہ جائیداد صرف دو بیٹوں میں تقسیم کرنا چاہے باقی اولاد کو محروم کردے تو ایسا کرنا شرعاً قطعاً جائز نہیں ہے اگر ایسا کیا تو یہ تقسیم غیر منصفانہ کہلائے گی اور گناہ گار ہوگینیز جس کو جو دیں اس پر قبضہ اور تصرف بھی دے دیں، صرف نام کر دینا کافی نہیں ہوگا۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه و في رواية ...... قال: فاتقوا الله واعدلوا بين أولادكم."(مشکاۃ  المصابیح، ج:1، ص:261، باب العطایا، ط: قدیمی)”(ترجمہ) حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق جدید،باب العطایا 3/ 193 ط: دارالاشاعت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: سووا بين أولادكم في العطية ولو كنت مؤثرًا أحدًا لآثرت النساء على الرجال، رواه سعيد في سننه وفي صحيح مسلم من حديث النعمان بن بشير: اتقوا الله واعدلوا في أولادكم، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل."(كتاب الوقف، ج:4، ص:444، ط:سعيد)وفيه أيضا:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا...."(کتاب الھبة، ج:5، ص:690، ط:سعید)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں ورثاء کے درمیان رقم تقسیم كرنے سے پہلے انتقال ہوجائے اس کا حکم
سوال: ایک شخص نے انتقال سے کچھ روز قبل اپنے اہلِ خانہ سے کہا کہ میرے پاس بینک میں جو ر قم ہے، میں نے اس کو آٹھ حصوں میں تقسیم کیا ہے اور یہ رقم میں نے سب کو برابر دے دی ہے، ایک حصہ میرا اور ایک حصہ میری بیوی کا اور باقی چھ حصے میری اولا کے، اب تم سب اپنے اپنے شناختی کارڈ لے آؤ اور اپنے اپنے حصے کی رقم لے لو اور یہ بات انہوں نے اپنے پورے ہوش وحواس میں کی، چوں کہ وہ بیمار تھے اس لیے ان کی اولاد  نے یہ اچھا نہیں سمجھا کہ اس وقت ہم اپنے والد سے یہ رقم لیں، اور پھر کچھ دنوں بعد ان کا انتقال ہوگیا۔ اب یہ رقم ان کے کہنے کے مطابق تقسیم ہوگی یا شرعی وراثت کے طور پر تقسیم ہوگی؟
جواب: صورتِ مسئولہ میں اگر مذکورہ شخص نےزندگی میں رقم تقسیم کرنے کے ارادے سے اپنے شرعی ورثاء کے حصے تو متعین کردیے تھے لیکن کسی کو بھی اس کا حصہ حوالے نہیں کیا تھا اور اس سے پہلے ہی اس کا انتقال ہوگیا، تو محض حصے متعین کرنے سے متعین کردہ حصص کے مطابق یہ رقم ورثاء کی ملکیت نہیں ہوگئی بلکہ بدستور اسی شخص کی ملکیت رہی، جسے انتقال کے بعد شرعی ضابطۂ میراث کے مطابق تقسیم کیا جائے گا، البتہ اگر تمام ورثاء عاقل بالغ ہوں اور سب ہی باہمی رضامندی سے مرحوم کے طے کردہ حصص کے مطابق یہ رقم تقسیم کرنا چاہیں تو کرسکتے ہیں۔درر الحکام میں ہے:"يتصرف صاحب الملك المستقل في ملكه كيفما شاء."(كتاب الشركات، الباب الأول، الفصل الثاني، ج: 3، ص: 66، ط: دار الجيل)وفيه أيضاً:"القبض في الهبة كالقبول في البيع بناء عليه تتم الهبة إذا قبض الموهوب له."(الکتاب السابع الھبة، الباب الأول، الفصل الأول، ج: 2،ص: 406، ط: دار الجيل)فقط والله أعلم

عنوان: صدقہ اور ہدیہ میں کیا فرق ہے؟
سوال: صدقہ اور ہدیہ میں کیا فرق ہے؟
جواب: واضح رہے کہ لغتاً تو ہدیہ، ہبہ، اور صدقہ میں کوئی فرق نہیں ہے، بلکہ ہدیہ اور صدقہ دونوں ہی بلا معاوضہ کسی چیز کا مالک بنادینے کو کہا جاتا ہے، البتہ استعمال کے اعتبار سے فقہاء اور محدثین نے ہدیہ اور صدقہ کے درمیان مندرجہ ذیل فروق بیان فرمائے ہیں:۱..... ہدیہ دینے والا عموماً ہدیہ کے عوض میں دنیاوی جزاء کا طالب ہوتا ہے، چاہے وہ عزت افزائی کی صورت میں ہی کیوں نہ ہو، جب کہ صدقہ دینے والا دنیاوی جزاء کا طلب گار نہیں رہتا۔۲..... ہدیہ کا بنیادی مقصد اس شخص کو خوش کرنا اور اس کی تعظیم ہوتی ہے جس کو ہدیہ دیا جارہا ہے، جب کہ صدقہ کا بنیادی مقصد اللہ تعالیٰ کا تقرب حاصل کرنا ہوتا ہے، اگرچہ انتہاءاً دونوں میں ایک دوسرے کے مقاصد حاصل ہوجاتے ہیں۔۳..... بعض محدثین نے صدقہ اور ہدیہ میں یہ فرق بھی کیا ہے کہ اگر بلا معاوضہ کسی چیز کی تملیک ٗ غنی شخص کو کی جائے تو یہ ہدیہ ہے، اور اگر غریب شخص کو کی جائے، تو یہ صدقہ ہے۔شرح صحيح البخاري لابن بطال  میں ہے:"والفرق بين الهبة ‌والصدقة أن الواهب يقصد المكافأة فى الأغلب، وليست الصدقة كذلك."(كتاب الهبة، باب المكافأة في الهبة، ج: ٧، ص: ٩٦، ط: مكتبة الرشد)عمدة القاري  میں ہے:"ولا ‌فرق في اللغة ‌بين العطية والمنحة ‌والصدقة والهبة ‌والهدية، لأن معنى العطية موجود في الكل بحسب اللغة، وإنما ‌الفرق بينهما في الاستعمال، ألا ترى أنه لو تصدق على غني تكون هبة، ولو وهب لفقير تكون صدقة."(کتاب الهبة وفضلها، باب فضل المنيحة، ج: ١٣، ص: ١٨٥، ط: دار الفكر، بيروت)وفيه أيضا:"قال الكرماني: ‌والفرق ‌بين ‌الصدقة والهبة أن ‌الصدقة هبة لثواب الآخرة، ‌والهدية هبة تنقل إلى المتهب إكراما له قلت: ‌الصدقة قد تكون هبة، والهبة قد تكون صدقة، وإن ‌الصدقة على الغني هبة، والهبة للفقير صدقة."(کتاب الزكاة، باب الصدقة على موالي أزواج النبي صلى الله عليه وسلم، ج: ٩، ص:٩٠، ط: دار الفكر، بيروت)فيض الباري  میں ہے:"ولا بد من الفرق بين الهدية والصدقة للفرق بين أحكامهما، حلا وحرمة، فقالوا: إن المقصود أولا في الهدية المهدى إليه، وإن حصل الثواب آخرا؛ والمقصود من الصدقة هو التقرب إلى الله أولا، وإن رضي المهدى إليه آخرا أيضا."(کتاب الهبة وفضلها، باب قبول الصدقة، ج: ٤، ص: ٤٥، ط: دار الكتب العلمية، بيروت)بذل المجهود في حل أبي داؤد  میں ہے:"والفرق ‌بين ‌الصدقة ‌والهدية أن ‌الصدقة ما يكون فيها وجه الله فقط، ‌والهدية ما يكون فيه وجه المهدي له."(كتاب الزكاة، باب الفقير يهدي للغني من الصدقة، ج: ٦، ص: ٥١٠، ط: مركز الدراسات الإسلامية، الهند)فقط والله تعالى أعلم

عنوان: مکان کسی کے صرف نام کرنے سے ملکیت ثابت نہیں ہوتی
سوال: میں نے پندرہ سال پہلے اپنے پیسوں سے ایک مکان خریدا تھا، اور بیوی کے نام کیا تھا، نہ تو اپنی بیوی کو تحفے (گفٹ) کے طور پر دیا تھا، اور نہ ہی یہ اس کا حقِ مہر تھا، صرف میں نے یہ اس کے نام پر کیا تھا ،میرے دو بیٹے اور دو بیٹیاں ہیں ، اب یہ مکان کس کا ہے؟ میری بیوی کا پانچ ماہ پہلے انتقال ہوگیا ہے، اب یہ مکان میرا ہے یا میرے بچوں کا؟، میرے سب بچے بالغ ہیں۔نوٹ:۔ میری بیوی کو اس کے والدین یا بھائیوں کی طرف سے بھی کوئی حصہ نہیں ملا۔
جواب: واضح رہے کہ مکان صرف دوسرے کے نام کرنے سے شرعاً اس کی ملکیت میں نہیں جاتا، بلکہ ہبہ (گفٹ) کرنے اور قبضہ سمیت دینے سے ملکیت منتقل ہوتی ہے۔صورتِ مسئولہ میں سائل کے بیان کے مطابق اس نے مکان اپنی بیوی کو تحفہ (گفٹ) میں نہیں دیا، اورسائل نے اپنے پیسوں سے خریدا ہے، کاغذات میں بیوی کا نام درج کروایا، تو محض کاغذات میں نام درج کروانے سے شرعاً بیوی مکان کی مالک نہیں بنی ،لہٰذا یہ مکان سائل کی اپنی ملکیت ہے، بیوی یا بچوں کی ملکیت  نہیں ہے۔فتاویٰ شامی میں ہے:"(وركنها) هو (الإيجاب والقبول)."(كتاب الهبة، 5/ 688، ط:سعيد)وفيه أيضا:"وتتم الھبة بالقبض الکامل ولو الموهوب شاغلا لملك الواھب لا مشغولا به۔ والأصل أن الموهوب إن مشغولا بملك الواھب منع بتمامھا."(کتاب الھبة، ج:5، ص:690، ط:سعید)وفیه أیضاً:"بخلاف جعلته باسمك فإنه ليس بهبة."(كتاب الهبة، ج:5، ص:689، ط:سعید)فقط واللہ أعلم

عنوان: شوہر کا گھر خرید کر بیوی کے نام کرنا
سوال: میں نے ایک مکان 120 گز کے بقدر خریدا  ہے،اور تمام رقم میں نے ہی ادا کی ہے،لیکن مکان میں نے بیوی کے نام کیا تھا، اورہبہ نہیں کیا تھا،میں نے ان کے سامنے بھی کہا تھا کہ یہ مکان میرا ہی ہے،صرف بیوی کے نام کرواتا ہوں،گفٹ وغیرہ کچھ بھی نہیں کہا،صرف نام کروایا ہے،اب پو چھنا یہ ہے کہ مکان میرا ہے یا بیوی کا ہے؟
جواب: واضح رہے کہ کسی بھی چیز کو ہبہ (گفٹ) کرنے کے لیے ضروری ہے  کہ   اس چیز  کو گفٹ یا ایسے الفاظ   جو مالک بناکر دینے کے لیے استعمال ہوتے ہیں،  کہہ کر دیا جائے  اور  واہِب (ہبہ کرنے والا)  اس موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  مالکانہ قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، اگر گفٹ کے الفاظ استعمال نہیں کیے، یا  اس چیز کا  مکمل مالکانہ قبضہ نہیں دیا تو  صرف نام کردینے سے  شرعاً  گفٹ  مکمل نہیں ہوتا، بلکہ وہ چیز گفٹ کرنے والے کی ملکیت میں برقرار ر ہتی  ہے۔لہذاصورتِ مسئولہ میں سائل نے مذکورہ مکان اپنے ذاتی پیسوں سے خرید کر  محض بیوی کے نام کیا،اس کو مالکانہ تصرف اور قبضہ نہیں دیا تھا،محض نام کر دینے سے بیوی اس کی مالک نہیں  بنی ہے، تو  یہ مکان بدستور  شوہر  (سائل )کی ملکیت  ہے۔فتاویٰ ہندیہ میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض."(کتاب الهبة، الباب الأول تفسير الهبة وركنها وشرائطها وأنواعها وحكمها، 4/374،ط:دار الفکر)فتاوی شامی میں ہے:"بخلاف جعلته باسمك فإنه ليس بهبة (وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبةً."  (كتاب الهبة، ص:689، ج:5، ط:سعید)فقظ واللہ اعلم

عنوان: بیوی کے نام فلیٹ خریدنے کا حکم
سوال: میں نے ایک فلیٹ بیوی کے نام یعنی اس کی نیت سے خریدااور اسی کے نام کاغذات بھی منتقل کروادیے،اور اس فلیٹ کے مکمل بننے کے بعد اس میں جانے سے پہلے میں نے بیوی سے کہا کہ یہ تمہاری ملکیت ،لیکن میں نے چابی وغیرہ نہیں دی تھی،پھر ہم اس فلیٹ میں رہنے کے لیے چلے گئے،کیا اب یہ فلیٹ بیوی کی ملکیت ہوئی ہے یا نہیں؟
جواب: صورتِ مسئولہ میں بیوی کے نام پر خریدےگئے مذکورہ فلیٹ میں داخل ہوتے وقت شوہر کی جانب سے اسے آگاہ کرنا کہ یہ تمہاری ملکیت ہے، گفٹ کرنے کے لیے شرعا کافی نہیں  ہوگا، بلکہ بیوی کے قبضہ میں دینا بھی شرعا ضروری  ہوگا، تاہم  بیوی کا قبضہ تام ہونے کے لیے  چابی سپرد کرنا ضروری نہیں،  البتہ بیوی کا گھر میں پہلے  داخل ہونا ضروری  ہوگا،  لہذا  مذکورہ فلیٹ میں  اگر پہلے بیوی داخل ہوئی تھی،تو یہ اس کی جانب سے قبضہ شمار ہوجائے گا،اور شرعاً بیوی مذکورہ فلیٹ کی مالک قرار پائے گی،البتہ اگر پہلے شوہر داخل ہواہو،اس صورت میں بیوی کا قبضہ نہ پائے جانے کی وجہ سےمذکورہ فلیٹ پر تاحال سائل کی ملکیت رہے گی،اب اگر بیوی کو دینا مطلوب ہو،تو سائل فلیٹ  سے اپنا ضروری  سامان لے کر نکل جائے، اور  مذکورہ فلیٹ  تمام ساز و سامان کے ساتھ بیوی کو  دے دے، ،پھر اس کی اجازت سے مذکورہ فلیٹ میں رہائش اختیار کرلے۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، ج:5، ص:690، ط:سعید)وفیه ایضا:"بخلاف جعلته باسمك فإنه ليس بهبة (وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبةً."(كتاب الهبة،ج:5،ص:689، ط:سعید)فتاوی تاتارخانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار"."وفي الفتاوى العتابية : ولو وهبه فارغًا وسلم مشغولًا لم يصح ولايصح قوله: أقبضها أو سلمت إليك إذا كان الواهب فيه أو أهله أو متاعه."(فیما یجوز من الھبۃ وما لا یجوز،  نوع منہ،ج:14،ص:431، ط: زکریا، دیوبند، دہلی)فتاوی عالمگیری میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4،ص:377، ط:دارالفکر بیروت)فقط واللہ اعلم

عنوان: بچوں کا زندگی میں جائیداد میں سے حصہ کا مطالبہ کرنے کا حکم
سوال: میری پانچ بیٹیاں ہیں،  اور تین بیٹے ہیں،  پانچ بیٹیوں میں سے تین بیٹیوں کی شادی ہو چکی ہے، اور دو بیٹیوں کی شادی ابھی تک نہیں ہوئی،  بیوی کا انتقال بھی ہو چکا ہے،  اب میرے بچے مجھ سے مطالبہ کر رہے ہیں کہ میں اپنی جائیداد ان کے درمیان تقسیم کر دوں،  تو کیا شرعی طور پر مجھے فی الحال اپنی جائیداد ان پر تقسیم کرنا ضروری ہے،  اور اگر میں یہ کر لوں کہ مکان فروخت کر کے بچوں کو رقم دے دوں اور اپنے لیے کچھ رکھ لو تو کیا یہ درست ہوگا؟
جواب:
واضح رہے کہ صاحب جائیداد اپنی زندگی میں اپنی جائیداد کا تنِ تنہا  مالک  ومختار ہوتا ہے، وہ ہر جائز تصرف اس میں کرسکتا ہے، اولاد وغیرہ کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز  والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے یعنی جتنا بیٹے کو دیا ہے اتنا ہی بیٹی کو دے، نہ کسی کو محروم کرے اور نہ ہی بلاوجہ کمی بیشی کرے ورنہ گناہ ہوگا، رسول اللہ صلی اللہ علیہ وسلم نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» وفي رواية قال: «فاتقوا الله واعدلوا بين أولادكم»"  (مشکاۃ المصابیح، کتاب الهبة، باب العطایا، ج:1، ص:261، ط:قدیمي کتب خانہ)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ  صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ  صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ  صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔"مذکورہ تفصیل کی رو سے صورت مسئولہ میں آپ پر زندگی میں جائیداد تقسیم کرنا شرعا لازم نہیں ،البتہ اگر اپنی خوشی و رضامندی سےاپنی اولاد کے درمیان تقسیم کرنا چاہیں تو کرسکتے ہیں، تقسیم کرنے کا شرعی طریقہ یہ ہے کہ اپنی جائیداد میں سے اپنے لئے جتنا چاہے رکھ لے، تاکہ بوقت ضرورت کام آئے ، اس کے بعد باقی جائیداد اپنی تمام اولاد کے درمیان برابری کی بنیاد پر تقسیم کردے، یعنی جتنا بیٹے کو دے اتنا ہی بیٹی کو دے، البتہ کسی بیٹے کویا بیٹی کو کسی معقول وجہ کی بناء پر مثلاً اس کی کثرت شرافت ودینداری کے یا غریب ہونے کی بناء پر یا زیادہ خدمت گزرا ہونے کی بناء بنست اوروں کے کچھ زیادہ دینا چاہے تو دے سکتا ہے اور جس کو جو دے اس پر اسے قبضہ اور تصرف بھی دیدے، صرف نام کردینا کافی نہیں ہوگا۔فتاویٰ عالمگیری (فتاویٰ ہندیہ) میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار  ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ".(كتاب الهبة ، الباب السادس فى الهبة للصغير، ج:4، ص:391، ط: مكتبه رشيديه)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں اولاد کے درمیان فلیٹ تقسیم کرنے کا طریقہ
سوال: میرے دوست کی والدہ حیات ہیں اور وہ اپنا فلیٹ بیچ کر اس کی رقم اپنے بچوں میں تقسیم  کرنا چاہتی ہیں اور اپنے لیے بھی اس میں سے حصہ رکھنا چاہتے ہیں تو اس کا کیا حکم ہے؟ آیا کہ وہ پانچ بچوں میں برابر برابر حصہ بانٹ سکتی ہیں یا پھر شرعی حیثیت سے حصہ بانٹنا ہوگا؟ ان کے تین بیٹے اور دو بیٹیاں ہیں۔
جواب:
ہر شخص اپنی زندگی میں اپنی جائیداد کا خود مالک  ہوتا ہے اور ہر جائز تصرف اس میں کرسکتا ہے،  نیز  اگر صاحبِ جائیداد اپنی  زندگی میں  اپنی جائیداد  خوش دلی سے اولاد کے درمیان تقسیم کرنا چاہے تو ا س کا بھی اختیار ہے، اور اپنی زندگی میں جائیداد تقسیم کرنا ہبہ (گفٹ) کہلاتا ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''۔(مشکاۃ  المصابیح، 261/1، باب العطایا، ط: قدیمی)”حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔صورتِ مسئولہ میں والدہ کی زندگی میں فلیٹ تقسیم کرنے کا شرعی طریقہ یہ ہے کہ فلیٹ بیچ کر  اپنی ضرورت کے لیے جتنی رقم  چاہیں رکھ لیں ، اس کے بعد کُل رقم کے 5 حصے کرکے بیٹے اور بیٹیوں میں سے ہر ایک کو برابر برابر ایک ایک حصہ دے دیں۔فتاوی شامی میں ہے:"حاصل ‌ما ‌ذكره في الرسالة المذكورة أنه ورد في الحديث أنه صلى الله عليه وسلم قال «‌سووا ‌بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، ج:4، ص:444، ط:دار الفکر)شرح مختصر الطحاوي للجصاص ميں ہے:"وهذا أيضا يدل على التسوية، لأنه قال: هل لك ولد غيره؟ ولم يسأله عن الذكر والأنثى منهم، وأوجب أن يساوي بينهم في العطايا.ويدل عليه أيضا: ما روى في بعض ألفاظ حديث النعمان بن بشير حين قال: أشهد على هذا غيري، ثم قال:"أيسرك أن يكونوا لك في البر سواء؟ قال: بلى. قال: فلا إذا. ومعلوم أن محبته لمساواتهم في البر، لا تختص بالذكر دون الأنثى، وكذلك فيما يعطيهم.ويدل عليه: ما حدثنا عبد الباقي بن قانع قال: حدثنا الحسن بن علي بن محمد بن سليمان القطان قال: حدثنا عباد بن موسى قال: حدثنا إسماعيل بن عياش قال: حدثنا سعيد بن يوسف الرحبي عن يحيى بن أبي كثير اليمامي عن عكرمة عن ابن عباس قال: قال رسول الله صلى الله عليه وسلم:" ساووا بين أولادكم في العطية، فلو كنت مفضلًا لفضلت البنات، فلم يفرق بين الذكور والإناث حين أمر بالمساواة بينهم. وقوله: ولو كنت مفضلا لفضلت البنات: يدل على التسوية أيضًا."(كتاب العطايا، أحکام الھبة، 25/4، ط: دار البشائر الاسلامیة)فقط واللہ أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: والد کی حیات میں بیٹوں کا میراث میں حصہ طلب کرنا
سوال: میرے بیٹے مجھ سے اپنا حصہ مانگ رہے ہیں ،ازرئے کرم مجھے بتائیں کہ کس کا کتنا حصہ بنتا ہے،مجھے دو طریقے سے حصہ بتائیں ایک تو مندرجہ بالا ،دوسرا طریقہ  کہ میں اگر 33 فیصد حصہ اس رقم  سے نکال دوں تو کتنا کتنا حصہ بنے گا،میں(سائل)،بیوی،تین بیٹے اور تین بیٹیاں ہیں۔
جواب:
واضح رہے کہ  والد کی زندگی میں اولاد  کا ان کی جائیداد  میں کوئی  مالکانہ حق  اورحصہ  نہیں  ہوتا اور نہ ہی کسی کو اس کی جائیداد  میں مطالبہ کا حق حاصل  ہوتاہے،  تاہم   اگر جائیدادکامالک اپنی  زندگی میں  اپنی جائیداد خوشی ا وررضا مندی سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کو ہبہ کرنے میں  شریعت کا حکم یہ ہے کہ سب کے درمیان برابری ،مساوات اور انصاف کا پہلو اختیار کرے۔البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا کسی معقول وجہ کےبغیر کم زیادہ دینا شرعاً سخت گناہ ہے، اس سے بچنا لازم ہے۔لہذا صورت مسئولہ میں سائل کے بیٹوں کا اس سے زندگی میں جائیداد میں مطالبہ کرنا جائز نہیں اور نہ ہی ان کے مطالبے پر سائل پر تقسیم کرنا لازم ہے،  اگر سائل  اپنی خوشی سے زندگی میں اپنی جائیداد تقسیم کرناچاہتے  ہیں تو اس کا شرعی طریقہ یہ ہے :سب سے پہلے اپنے لئے بقدر ضرورت رکھ لے ،تاکہ ضرورت کے وقت کسی کامحتاج نہ ہوناپڑے،اس کے بعد اپنی شریک حیات (بیوی) کوکم ازکم آٹھواں حصہ دیدے،اس کےبعد اپنی تمام اولادکوبرابری اورمساوات کی بنیادپردیدے،یعنی جتناحصہ اپنے ایک بیٹے کودے اتنا حصہ اپنے دوسرے ہر ایک بیٹے اورہرایک بیٹی کودے ، ہرایک کواس کے حصہ پرمالکانہ  قبضہ اورتصرف دیدے،کسی معقول وجہ کے بغیر کمی بیشی نہ کرے،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ۔نوٹ: سائل پورا مال ان میں تقسیم کرنا چاہیے یا 33 فیصد رقم الگ کرکے باقی تقسیم کرنا چاہیے دونوں طریقوں میں مذکورہ باتوں کا خیال کرنا ضروری ہے۔فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال:  سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم. فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(‌‌كتاب الوقف، مطلب في المصادقة على النظر، 444/4، ط: سعید)وفيه ايضاً:"وكذا في العطايا إن ‌لم ‌يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."(کتاب الھبة، 696/5، ط: سعید)درر الحکام فی شرح مجلۃ الأحکام العدلیہ میں ہے:"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. انظر المادة (1197) . كما أنه لا يجبر من أحد على التصرف أي لا يؤمر أحد من آخر بأن يقال له: أعمر ملكك وأصلحه ولا تخربه ما لم تكن ضرورة للإجبار على التصرف."(الكتاب العاشر، الباب الثالث، الفصل الأول، 201/3، ط: دارالجیل)فقط واللہ اعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: سم ایکٹیو کرنے پر کمپنی کی طرف سے ملنے والے فری منٹس کا حکم
سوال: اکثر سم نیٹ ورک والے کچھ  دنوں بعد  منٹ ، انٹرنیٹ وغیرہ بغیر کسی وجہ کے دیتے ہیں، حالاں کہ ہماری سم  میں کوئی  روپیہ نہیں ہوتا ، کیا اس کا استعمال کرنا جائز ہے۔وضاحت: تقریبا ایک مہینہ  سم بند رکھنے  کے بعد سم کھولنے پر کمپنی کی طرف سے کوڈ ملانے کے بعد فری منٹس ملتے ہیں۔
جواب: صورت ِ مسئولہ میں کچھ مدت بعد سم دوبارہ فعال (ایکٹیو) کرنے پر کمپنی کی طرف جو فری منٹس اور  انٹرنیٹ کی سہولت کی ملتی ہے وہ کمپنی کی طرف سے تبرّع اور انعام ہے، اس کا استعمال جائز ہے۔الموسوعۃ الفقہیۃ الکویتیۃ میں ہے:"فإن معنى التبرع عند الفقهاء كما يؤخذ من تعريفهم لهذه الأنواع، لا يخرج عن كون التبرع بذل المكلف مالا أو منفعة لغيره في الحال أو المآل بلا عوض بقصد البر والمعروف غالبا."(حرف التاء، تبرع، 10/65، ط: دار السلاسل)فقط واللہ أعلم

عنوان: مالکانہ قبضہ واختیار دینے سے ہبہ تام ہوجاتا ہے
سوال: ہمارے والد صاحب کے چار گھر تھے، اس میں سے ایک گھر انہوں نے نانا کے نام، ایک گھر نانی کے نام اور ایک گھر اپنے بھائی کے نام کر دیا تھا، نیز ان سب لوگوں کو ان گھروں پر قبضہ بھی دے دیا تھا، جب کہ ایک گھر اپنے بیوی بچوں کے لیے رکھا، جس میں انتقال تک وہ خود بھی رہتے تھے، تاہم وہ اپنی اہلیہ کو بار بار کہتے تھے کہ یہ گھر اپنے نام کرالو، مگر انہوں نے سستی کی وجہ سے نام نہیں کرایا۔سوال یہ ہے کہ جو گھر انہوں نے اپنی زندگی میں تقسیم کیے تھے، ان کا کیا حکم ہوگا؟
جواب: صورتِ مسئولہ میں اگر واقعۃً آپ کے والد نے نانا، نانی اور اپنے بھائی کے نام پر ایک ایک گھر کر دیا تھا اور ان میں سے ہر ایک کو ان کے نامزد کردہ گھر پر مالکانہ قبضہ واختیاربھی دے دیا تھا، تو ہبہ تام ہونے کی وجہ سے مذکورہ افراد اپنے اپنے گھر کے شرعاً مالک بن گئے تھے، لہذا مرحوم کے ورثاء کا ان گھروں میں کوئی حق نہیں ہوگا، اور جس گھر میں والد مرحوم  ساری زندگی رہائش پذیر رہے، وہ گھر مرحوم کے ترکہ میں شامل ہے، جس میں مرحوم کے تمام شرعی ورثاء حصصِ شرعیہ کے تناسب سے شریک ہوں گے، وارثوں کی تفصیل لکھ کر دوبارہ تقسیم معلوم کر لیں۔فتاوی شامی میں ہے:"(وتتم) الهبة (بالقبض) الكامل.""(قوله: بالقبض) فيشترط القبض قبل الموت."(كتاب الهبة، ج: 5، ص: 590، ط: ايچ ايم سعيد)بدائع الصنائع في ترتيب الشرائع میں ہے:"لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."(كتاب الحدود، فصل في بيان صفات الحدود، ج: 7، ص: 57، ط: دار الكتب العلمية)درر الحكام في شرح مجلة الأحكام میں ہے:"المادة (٢ ٩ ٠ ١) - (كما تكون أعيان المتوفى المتروكة مشتركة بين وارثيه على حسب حصصهم... الخ)أعيان المتوفى المتروكة مشتركة بين - وارثيه، على حسب حصصهم الإرثية بموجب علم الفرائض أو بين الموصى لهم بموجب أحكام المسائل المتعلقة بالوصية."(الكتاب العاشر الشركات، الباب الأول في بيان شركة الملك، الفصل الثالث في بيان الديون المشتركة، ج: 3، ص: 55، ط: دار الجيل)فقط واللہ اعلم

عنوان: مورث کی زندگی میں ہی جائیداد میں سے حصّہ کا مطالبہ کرنا اور اس کی تقسیم کا شرعی طریقہ
سوال: ہمارے والد صاحب ایک سال پہلے انتقال کرچکے ہیں، جب کہ والدہ محترمہ ابھی حیات ہیں، ہم کل دو بھائی اور تین بہنیں تھیں، جن میں سے ایک بھائی شہید ہوچکے ہیں، ان کی شہادت کو اب تقریباً چودہ سال ہوگئے ہیں، اور دوسرا بھائی جو کہ حیات ہے، وہ بڑے بھائی کی شہادت کے ڈیڑھ ماہ بعد اپنی مرضی سے شادی کرکے گھر سے الگ ہوگیا، اس بھائی کی بیوی جہیز میں کچھ بھی نہیں لائی تھی، بلکہ سب کچھ والدہ نے بندوبست کرکے دیا تھا، اور یہ بھائی ہر ماہ آکر والدہ سے مکان کے کرائے کےلیے 10,000 روپے لےکر جاتا ہے، اس نے والدین کی کفالت کےلیے کبھی کوئی خرچہ نہیں دیا۔ والدہ کا ایک ذاتی مکان ہے جو کہ والدہ کو نانی نے گفٹ کیا تھا اور والدہ نے بہت محنت کرکے وہ مکان بنایا تھا، اس مکان میں والد مرحوم کا کسی قسم کا کوئی حصّہ نہیں تھا، اب بھائی اس مکان میں سے حصّہ کا مطالبہ کر رہاہے۔ والدہ چاہتی ہیں کہ تین بیٹیاں، ایک بیٹا اور ایک وہ خود، ان سب کے درمیان برابر سرابر حصّہ کردیں، اس کے علاوہ ایک حصّہ شہید بھائی کا بھی نکال کے وہ حصّہ مسجد کے نام کرنا چاہتی ہیں، جب کہ بھائی یہ سب نہیں چاہتا، بلکہ وہ دُگنا حصّہ مانگ رہا ہے، مگر والدہ کہہ رہی ہیں کہ میں ایک حصّہ اس بیٹے کی شادی پر لگا چکی ہوں اور اب سب میں برابر کا حصّہ دینا چاہتی ہوں۔ تینوں بیٹیاں شادی شدہ ہیں اور والدہ کے ساتھ ہیں، اور یہ بیٹیاں بچپن سے ہی والدہ کے ساتھ محنت کرتی رہی، والدہ نے اپنی مرضی سے دو بیٹیوں کے حالات کو مدِ نظر رکھتے ہوئے انہیں اپنے ساتھ رکھا ہوا ہے، جو کہ والدہ کی خدمت گزار ہیں۔اب سوال یہ ہے کہ شریعت کی رو سے والدہ، ایک بیٹا اور تین بیٹیوں کا کتنا کتنا حصّہ بنے گا؟ اور اس تقسیم کا کیا طریقہ ہوگا؟
جواب:
واضح رہے کہ آدمی اپنی زندگی میں اپنی تمام تر جائیداد کا خود مُختار مالک ہوتا ہے، شرعًا اسے اس میں ہر قسم کی جائز تصرفات کا حق حاصل ہوتا ہے، کسی دوسرے (بیٹا یا بیٹی) کا اس میں کوئی حق یا حصّہ نہیں ہوتا، لہٰذا اولاد کا والد  کی زندگی میں  ہی  اپنے حصّے کا مطالبہ کرنا   یا انہیں  حصّہ دینے پر مجبور کرنا شرعًا درست نہیں ہے، اسی طرح والد  اس کے اس مطالبہ پر اسے حصّہ دینے کا پابند  بھی نہیں ہے، تاہم اگر کوئی شخص  زندگی میں ہی اپنی خوشی ورضامندی سے اپنی جائیداد اولاد کے درمیان تقسیم کرنا چاہے تو کرسکتا ہے، اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے، اور اولاد کے درمیان ہبہ (گفٹ) کرنے میں برابری ضروری ہوتی ہے۔لہٰذا صورتِ مسئولہ میں اگر آپ کی والدہ اپنی جائیداد اپنی اولاد کے درمیان تقسیم کرنا چاہتی ہے تو اس کا شرعی  طریقہ یہ ہے کہ والدہ اپنی جائیداد یا نقدی میں سے  اپنے  لیے   جتنا چاہے رکھ لے، تاکہ بوقتِ ضرورت کام آئے اور کسی کا محتاج نہ ہونا پڑے، اور شہید بیٹے کے ایصالِ ثواب کےلیے جائیداد کے ایک تہائی حصّے میں سے جس کارِ خیر میں چاہے دےدے، اس کے بعد باقی جائیداد اپنی  تمام  اولاد میں برابر تقسیم کردے، یعنی جتنا حصّہ بیٹے کو دے اتنا ہی بیٹی کو بھی دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ ہوگا اور اس صورت میں ایسی تقسیم شرعًا غیر منصفانہ کہلائے گی۔البتہ  اولاد میں سے اگر کسی ایک کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتی ہے،  یعنی کسی کی شرافت  ودین داری یا غریب ہونے یا خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، بشرطیکہ اس سے دیگر اولاد کو  محروم کرنا یا انہیں نقصان پہنچانا مقصود نہ ہو۔یاد رہے کہ اس تقسیم (ہبہ) کے مکمل ہونے کےلیے ضروری ہے کہ ہر ایک کا حصّہ باقاعدہ قبضہ اور تمام مالکانہ حقوق کے ساتھ اس کے حوالہ کردیا جائے، ورنہ یہ تقسیم کار آمد نہیں ہوگی۔حاصل یہ ہے کہ بیٹے کا والدہ کو اپنا مکان تقسیم کرنے پر مجبور کرنا شرعًا درست نہیں ہے، اگر والدہ اپنا مکان تقسیم نہ کرے تو اسے اس کا پورا پورا حق حاصل ہے، تاہم اگر تقسیم کرے تو پھر بیٹا اور بیٹی کو برابر برابر حصّہ دے، بیٹے کا دگنے حصّے کا مطالبہ درست نہیں۔حدیث شریف میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا، قال: «فأرجعه». وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذن». وفي رواية: أنه قال: أعطاني أبي عطية فقالت عمرة بنت رواحة: لا أرضى حتى تشهد رسول الله صلى الله عليه وسلم فأتى رسول الله صلى الله عليه وسلم فقال: إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم». قال: فرجع فرد عطيته. وفي رواية: أنه قال: «لا أشهد على جور»."(مشکاة المصابیح، كتاب البيوع، باب العطایا، ج:2، ص:909، رقم الحديث:3019، ط:المكتب الإسلامي بيروت) ترجمہ: ”حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں“، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک روایت میں یوں ہے کہ آپﷺ نے فرمایا کہ کیا تم یہ پسند کرتے ہو کہ تمہارے سب بیٹے تمہاری نظر میں نیکی کے اعتبار سے یکساں ہوں، (یعنی کیا تم یہ چاہتے ہو کہ تمہارے سب بیٹے تمہارے ساتھ اچھا سلوک کریں، اور سب ہی تمہاری فرمانبرداری اور تعظیم کریں؟) انہوں نے کہا کہ ہاں! تو آپﷺ نے فرمایا کہ پھر اپنے ایک بیٹے (نعمان) کو غلام نہ دو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہرِ حق، ج:3، ص:193، ط:دارالاشاعت کراچی)فتاویٰ شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى."(كتاب الوقف، مطلب في المصادقة على النظر، ج:4، ص:444، ط:ايج ايم سعيد)درر الحكام فی شرح مجلۃ الأحكام میں ہے:"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."(الكتاب العاشر الشركات، الباب الثالث، الفصل الأول في بيان بعض القواعد المتعلقة بأحكام الأملاك،ج:3، ص:201، ط:دار الجیل بیروت)فتاویٰ عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون  متصلا ولا مشغولا بغير الموهوب."(كتاب الهبة، الباب الأول، ج:4، ص:374، ط:المكتبة الرشيدية كوئته)فقط و الله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بیوی اگرگھرکے ضروریات میں ذاتی رقم خرچ کرے توشوہرسے اس کی واپسی کے مطالبہ کا حکم
سوال: اگرکوئی لڑکی اپنی مرضی سےملازمت کرے، اس طورپرکہ اس کے شوہرکی طرف سےملازمت کرنےمیں کوئی پابندی نہ ہو، اوراس ملازمت سےجوپیسےکمائےان پیسوں میں سےایک حصہ اپنے آنے جانے کے سفر خرچ میں استعمال کرے، اورایک حصہ اپنی ذات پرخرچ کرے، اورایک حصہ اپنی مرضی سےگھر میں خرچ کرے(یعنی تعمیری کام کےعلاوہ کھانےپینےکی اشیاء اوردیگرضروریات میں خرچ کیا)اورشوہراوراس کےمابین اس بات کاکوئی ایگریمنٹ نہ ہوکہ وہ بطورِقرض یاواپسی کےمطالبہ پرخرچ کررہی ہے، توکیاان پیسوں کامطالبہ عدالتی یک طرفہ خلع لینےکےبعدکرسکتی ہے؟
جواب: صورت مسئولہ میں جب عورت نےاپنی ذاتی رقم میں سےایک حصہ اپنی مرضی سےگھریلو ضروریات میں خرچ کیا ہے، قرض دینےکی صراحت نہیں کی تھی، تواب عورت کواس رقم کی واپسی کےمطالبےکاحق نہیں ہے، نیزعدالتی یک طرفہ خلع کےجوازودعدم جوازسےمتعلق تفصیلات بتاکرمعلوم کیاجاسکتاہے۔الموسوعۃ الفقہیہ میں ہے:"التبرع بذل المكلف مالا أو منفعة لغيره في الحال أو المآل بلا عوض بقصد البر والمعروف غالبا."(تبرع، ج:10، ص:65، ط:دارالسلاسل)تنقیح الفتاویٰ الحامدیہ میں ہے:"المتبرع ‌لا ‌يرجع بما تبرع به على غيره."(كتاب المداينات،ج:2،ص؛226 ، ط:دار المعرفة)فقط واللہ أعلم

عنوان: اپنی زندگی میں وراثت تقسیم کنےکاطریقہ
سوال: میں اپنی جائیدادکواپنی زندگی میں اپنےاولادکےدرمیان تقسیم کرناچاہتاہوں،میرےورثاء میں میرے والدمحترم،پانچ بیٹےاوردوبیٹیاں ہیں،جب کہ میری بیوی کاانتقال ہوچکاہے،اورمیرےجائیدادکی کل مالیت ایک کروڑ چالیس لاکھ روپےہے۔سوال یہ ہے کہ مذکوہ جائیدادکس طرح تقسیم ہوگی؟
جواب:
واضح رہے کہ مالک اپنی زندگی میں اپنے مال وجائیداد کاخودہی مالک ہوتاہے،اوراپنےمال میں ہرطرح کےجائزتصرف کاحق رکھتاہے،لہذااگروہ اپنی زندگی میں اپنےمال وجائیدادکوتقسیم کرناچاہےتوکرسکتاہے،حدیث مبارکہ کی روشنی میں زندگی میں تقسیم کاطریقہ کاریہ ہے کہ بقدرضرورت اپنےلئے رکھ لےتاکہ کل کومحتاجی نہ ہو،اوربوقت ضرورت کام آئے،چوں کہ یہ تقسیم وراثت نہیں بلکہ ہبہ یعنی گفٹ ہے،لہذااس میں شریعت نےوراثت کی طرح کوئی خاص مقدارمتعین نہیں کیاہے،لہذاسائل مناسب ساحصہ اپنےوالدکودیدے،بقیہ تمام اولادیعنی بیٹوں اوربیٹیوں میں برابربرابرتقسیم کردےتاکہ اولادکےدرمیان عدل وانصاف قائم رہے،اورکسی کوشکایت بھی نہ ہو،البتہ اگراولادمیں سے کسی کواس کی زیادہ دین داری ،فرمانبرادی یامحتاجی کی بناء پرکچھ زائددیناچاہےتودےسکتاہے۔مشکاۃ شریف میں ہے:"عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذن» . وفي رواية: أنه قال: أعطاني أبي عطية فقالت عمرة بنت رواحة: لا أرضى حتى تشهد رسول الله صلى الله عليه وسلم فأتى رسول الله صلى الله عليه وسلم فقال: إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم." (باب العطايا، الفصل الاول، ج:2، ص:909، ط:المكتب الإسلامي)"ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق،  باب العطایا، ج:، ص:193،ط: دارالاشاعت)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں وراثت تقسیم کرنےکاطریقہ
سوال: میں نےاپنی ذاتی رقم سے اپنے لیے ایک پلاٹ خریدا،اورمیں نے  اس پلاٹ کوآٹھ لاکھ روپےمیں فروخت کردیا،اوراب میں یہ رقم اپنی زندگی میں اپنے دوبیٹوں اورایک بیٹی کےدرمیان تقسیم کرناچاہتی ہوں،اوراپنےلئے بھی حصہ الگ کرناچاہتی ہوں۔سوال یہ ہے کہ میں مذکورہ رقم کس طرح تقسیم کروں؟
جواب:
واضح رہے کہ زندگی میں مالک اپنےمال وجائیدادمیں ہرطرح کےجائزتصرف کاحق رکھتاہے،وہ اپنےمال کامالک ہوتاہے،اورزندگی میں اپنےمال کوتقسیم کرنےکابھی حق رکھتاہے،اوریہ تقسیم شرعاًہبہ یعنی گفٹ ہےوراثت نہیں،حدیث مبارکہ کی روشنی میں زندگی میں تقسیم کاطریقہ کاریہ ہے کہ سائلہ بقدرضرورت اپنےلئےرکھ لےتاکہ بوقت ضرورت کام آئے،اورمحتاجی نہ ہو،بقیہ تمام اولادیعنی لڑکوں اورلڑکیوں میں برابربرابرتقسیم کردےتاکہ اولادکےدرمیان عدل وانصاف قائم رہے،اورکسی کوشکایت بھی نہ ہو،البتہ اگراولادمیں سے کسی کواس کی زیادہ دین داری ،فرمانبرداری اورمحتاجی کی بناءپرکچھ زائددیناچاہےتودےسکتی ہے۔مشکاۃ شریف میں ہے:"عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذن» . وفي رواية: أنه قال: أعطاني أبي عطية فقالت عمرة بنت رواحة: لا أرضى حتى تشهد رسول الله صلى الله عليه وسلم فأتى رسول الله صلى الله عليه وسلم فقال: إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم." (باب العطايا، الفصل الاول، ج:2، ص:909، ط:المكتب الإسلامي)"ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق،  باب العطایا، ج:، ص:193،ط: دارالاشاعت)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں وراثت تقسیم کرنے کاحکم
سوال: مجھے اپنے باپ کی وراثت سےایک پراپرٹی ملی ہے،یعنی مذکورہ زمین میرےحصہ میں آئی ہے،میرے بھائی بہنوں کوان کاحصہ مل چکاہے،ساتھ میں ہم اس زمین پررہتے ہیں،میری اکلوتی بیٹی ہے،یہ پراپرٹی میں اپنی زوجہ اوربیٹی کے نام کرنا چاہتاہوں ،اگر میں یہ کردوں تومیرے مرنے کے بعد اس پراپرٹی  میں میرے بھائی اوربہن کے بچے اس پردعوٰی کرسکتے ہیں یا نہیں؟
جواب: صورت مسئولہ میں مذکورہ پراپرٹی چونکہ سائل کووراثت میں ملی ہے،لہذا یہ سائل کی ملکیت ہے،اورمالک اپنی زندگی میں اپنی ملکیت میں ہرطرح کے جائز تصرف کاحق رکھتاہے،لہذااگرسائل اپنی مملوکہ پراپرٹی اپنی بیوی اوربیٹی کوہبہ کرناچاہے توکرسکتاہے،البتہ اس ہبہ کے تام اورمکمل ہونےکے لئے ضروری ہے کہ مذکورہ پراپرٹی سے سائل اپنا ضروری سامان لیکرباہرنکل جائے اورپھریہ جگہ اپنی بیوی اوربیٹی کو اس طرح ہبہ کر ے کہ ہر ایک کا حصہ متعین کرکے اس کو دے دے تواس طریقہ سے ہبہ تام اورمکمل ہوجائے گا،اورسائل کی وفات کے بعدیہ جگہ سائل کے ترکہ میں شامل ہوکرتقسیم نہیں ہوگی،شرعاًاس جگہ کی ملکیت سائل سے تبدیل ہوکربیوی اوربیٹی کی طرف منتقل ہوجائے گی،نیزقانونی پیچیدگی سے بچنے کے لئے سائل اس جگہ کے کاغذات بھی اپنی بیوی اوربیٹی کے نام منتقل کردے۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا".(كتاب الهبة، ج:5، ص:690، ط:سعيد)فتاوی ہندیہ میں ہے:"لا يثبت الملك للموهوب له إلا بالقبض هو المختار".(كتاب الهبة، الباب الثاني فيما يجوز من الهبة وما لا يجوز، ج:4، ص:378، ط:دارالفكر)یہ تمام تفصیل اس وقت ہے جب کے دیگر متوقع ورثاء یعنی سائل کے بھائی ،بہن اس ہبہ پربغیرکسی دباؤدلی طورپر رضامندہوں،اگرایسانہیں ہےتویہ ہبہ غیر منصفانہ اورمتوقع حقدار کوحق  سے محروم کرنے کی بناء پر جائز نہیں ہوگا،اورایساکرنے پر سائل گناہگارہوگا،لہذا سائل کوچاہیئے کہ ان متوقع ورثاء کوکچھ دیکرراضی کرےیااس ہبہ کرنے پران کی دلی رضامندی لی جائے۔شرح المجلہ میں ہے:"لا يجوز لأحد أن يأخذ مال أحد بلا سبب شرعي".(المقالة الثانية، (المادة 97) ج:1، ص:98، ط:دار الجيل)فقط والله اعلم

عنوان: والدہ کو سونا ہبہ کرنےکے بعد واپس لینے کاحکم
سوال: میرا مسئلہ یہ ہے کہ میں باہر ملک میں رہتا تھا، میری بیوی اور بچے یہیں کراچی میں رہتے تھے، گھریلو معاملات کی خرابیوں کی وجہ سے مجھے باہر ملک (قطر)سے واپس آنا پڑا، جب میں باہر تھا، تو اس وقت کچھ عرصہ بعد کراچی اپنے گھر آجایا  کرتا تھا، میں آنے سےپہلے اپنی والدہ سے ان کے لیےکچھ لانے کے بارےمیں پوچھتا تھا، تو وہ مجھے کہتی تھی  کہ مجھے ”گولڈ“ چاہیےمیں ان لیے"”گولڈ“ لا یا کرتا تھا اور وہ اسے اپنے  پاس رکھ لیا کرتی تھیں،اوریہ گولڈمیں نے والدہ کو ہبہ(گفٹ) کرکے مکمل قبضہ وتصرف کے ساتھ دے دیا تھا  بہر حال جب میں مستقل یہاں پر آگیا، گھر یلو معاملات کی بناء پر، تو والدہ نے مجھے الگ گھر میں رہنے کا کہا، (جو کہ ہمارا اپنا گھر تھا ہم نے اسے کرایہ پر دے رکھا تھا)جب بات الگ رہنے کی ہوئی تو اس وقت میں نے کہا ٹھیک ہے! تو پھر مجھے وہ سارا سونا واپس کردیں،والدہ نے وہ سب سونا مجھے واپس کردیا، پھر اس کے بعد (تقریباًدو سال ڈھائی سال کا عرصہ) میری والدہ نے مجھ سے پہننے کےلیے کڑے مانگے، اس وقت ہمارے حالات والدہ کے ساتھ بالکل درست ہوچکے تھے اورغلط فہمیاں بالکل ختم ہوچکی تھیں، ساتھ والدہ نے اس بات کی بھی وضاحت کردی تھی کہ میں جو آپ سے گولڈ منگوایا کرتی تھی، وہ صرف اس وجہ سے منگواتی تھی کہ آپ جب یہاں پر واپس آئیں تو خالی ہاتھ نہ رہیں ،لیکن جس وقت میں لاتا تھا، اس وقت والدہ کی طرف سے کوئی وضاحت نہیں ہوتی تھی،  اس کے علاوہ والد نے یہ بھی کہا کہ جو رقم آپ بھیجاکرتے تھے، وہ ساری کی ساری گھر میں خرچ ہوگئی (یعنی اس کی تعمیرات میں)لہذا وہ سب کی ہوگئی ہے ،نیز میں جب رقم بھیجتا تھا تو جب بھی والدہ نے مجھ سےذاتی طور پر رقم مانگی میں نے وہ ان کے لیے بھیجی ،بہر حال والدہ کے کڑے مانگنے پر میں نے اپنی والد ہ کو پہننے کےلیے دو جوڑے بھیج دیے، والدہ نے کہا کہ میں نے تو ایک جوڑا مانگا تھا، میں نے کہا کہ ان میں سے جو دل چاہیے آپ اپنے  لیے پہن لیں، اس کےعلاوہ دوسرے جوڑے کے متعلق کوئی بات نہیں ہوئی نہ  میں نے کچھ اس بارے میں کہا اور نہ ہی والدہ نے، میری والدہ کا انتقال ہوچکا ہے۔پوچھناصر ف یہ ہے مذکورہ کڑوں کے دو جوڑے کس کے ہوں گے ؟جب کہ کڑے دیتے وقت والدہ کی طرف سے یہ وضاحت ہوگئی تھی کہ میں یہ کڑے صرف پہننے کےلیے لے رہی ہوں، راہ نمائی فرمائیں ۔نوٹ :میں نے جو کڑے دیے تھے وہ اسی سونے میں سے دیے تھے جو میں بھیجاکرتا تھا اورپھر وہ میں نے والدہ سے واپس لے لیا تھا ۔
جواب:
صورت مسئولہ ميں سائل(بیٹے) کا اپنی والدہ کو سونا ہبہ (گفٹ) کرنےکے بعد شرعاًواپس لینا جائز نہیں  تھا اب جب والدہ نے سونا واپس کردیا تو (بیٹا)سائل اس سونے کا مالک ہوگیاتھا ،بعد میں جب والدہ نے استعمال کےلیے کڑے لیے اور بیٹے نے دوجوڑے کڑے  والدہ کو بھجوائے کہ جو دل چاہیں  پہن لیں تو اگر بیٹے نے والدہ کو صرف پہننے کےلیے دیا تھا گفٹ نہیں کیا تھا تو یہ کڑے والدہ کےپاس امانت تھے ان کے انتقال ہوجانےکی صورت میں ان کے ترکہ میں شمار نہیں ہوں گے بلکہ یہ کڑے سائل واپس لے سکتاہے اور اگر بطور گفٹ کے دیے تھے تو پھر والدہ  مالک تھیں اور انتقال کے بعد ان کا ترکہ شمار ہوں گے۔ بدائع الصنائع میں ہے:"وأما شرائط الرجوع بعد ثبوت الحق حتى لايصح بدون القضاء والرضا؛ لأن الرجوع فسخ العقد بعد تمامه وفسخ العقد بعد تمامه لا يصح بدون القضاء والرضا كالرد بالعيب في البيع بعد القبض."(كتاب الهبة، فصل في حكم الهبة، جلد: 6، صفحہ: 128، طبع: سعيد)مبسوط سرخسی میں ہے:" ثم الهبة والصدقة قد تكون من الأجانب، وقد تكون من القرابات، وذلك أفضل؛ لما فيه من صلة الرحم، وإليه أشار النبي صلى الله عليه وسلم فقال: «أفضل الصدقة على ذي الرحم الكاسح». ولهذا بدأ الكتاب بحديث رواه عن إبراهيم عن عمر رضي الله عنه قال: من وهب لذي رحم محرم هبة؛ فقبضها؛ فليس له أن يرجع فيها. وذكر بعد هذا عن عطاء، ومجاهد عن عمر رضي الله عنه قال ‌من ‌وهب ‌هبة ‌لذي ‌رحم ‌محرم؛ فقبضها: فليس له أن يرجع فيها، ومن وهب هبة لغير ذي رحم: فله أن يرجع فيها - ما لم يثب منها -. والمراد بقوله: ذي رحم محرم: قد ذكر ذلك في بعض الروايات، وهذا لأنه يفترض صلة القرابة المتأبدة بالمحرمية دون القرابة المتحرزة عن المحرمية، وهو كما يتلى في القرآن في قوله سبحانه وتعالى {واتقوا الله الذي تساءلون به والأرحام} [النساء: 1] أي: اتقوا الأرحام أن تقطعوها، وقال الله تعالى: {وتقطعوا أرحامكم} [محمد: 22] {أولئك الذين لعنهم الله فأصمهم وأعمى أبصارهم} [محمد: 23]."(کتاب الهبة:ج:12،ص:49،ط:: دار المعرفة بيروت لبنان)فتاوی ہندیۃ میں ہے:"أما العوارض المانعة من الرجوع فأنواع (منها) هلاك الموهوب ... (ومنها) خروج الموهوب عن ملك الموهوب له ... (ومنها) موت الواهب، . . (ومنها) الزيادة في الموهوب زيادة متصلة . . . (ومنها) أن يتغير الموهوب .. (ومنها الزوجية) (ومنها القرابة المحرمية)."(الباب الخامس في الرجوع في الهبة وفيما يمنع عن الرجوع ما لا يمنع، ج: 4، ص: 385، ط: ماجدية)فتح القدیر میں ہے:"(وإن وهب هبةً لذي رحم محرم منه فلا رجوع فيها) لقوله - عليه الصّلاة والسّلام - :إذا كانت الهبة لذي رحم محرم منه لم يرجع فيها، ولأنّ المقصود فيها صلة الرحم وقد حصل (وكذلك ما وهب ‌أحد ‌الزوجين للآخر) ؛ لأنّ المقصود فيها الصلة كما في القرابة، وإنما يُنظر إلى هذا المقصود وقت العقد حتّى لو تزوّجها بعدما وهب لها فله الرجوع، ولو أبانها بعدما وهب فلا رجوع ."(فتح القدیر،کتاب الہبۃ،باب الرجوع فی الہبۃ، ج:9،ص:44،ط:دار الفکر)فتاویٰ ہندیہ میں ہے:"ليس له حق الرجوع بعد التسليم في ذي الرحم المحرم .... (ومنها القرابة المحرمية)، سواء كان القريب مسلما أو كافرا، كذا في الشمني ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا وأولاد البنين والبنات في ذلك سواء."(كتاب الهبة، الباب الخامس في الرجوع في الهبة، ج:4، ص:385، ط:رشيدية)البحر الرائق میں ہے :   " هي تمليك المنافع بغير عوض ... ثم قال بعد سطور : وحكمها كونها أمانة ...  و قال بعده :  ويرجع المعير متى شاء ) لعدم لزومها."(كتاب العارية، ج:7، ص:280، ط:دار المعرفة) فقط واللہ اعلم

Reference: Sunnah.com reference : Book 15, Hadith 8 English translation : Book 15, Hadith 1469 Arabic reference : Book 15, Hadith 1425: حوالہ

Reference: Reference: Surah An-Nisa, Ayah 1 | : سورۃ النساء، آیت نمبر 1 حوالہ

عنوان: دے دوں گا سے ہبہ کا حکم
سوال: میرے والد صاحب نے میرے چھوٹے بھائی کو 7 لاکھ روپے دئیے تھے،تو میں نے ابو سے کہا ،مجھے بھی پیسے دے دیں،اس بات کو 27 سال گزر گئے،والد صاحب نے7 لاکھ جمع کئے اور کمیٹی بھی نکلی،لیکن والد صاحب پر قرض چڑھ گیا،سارے پیسے اس قرض میں چلے گئے،والد صاحب نے دوبارہ کمیٹی ڈالی اور مجھ سے کہاکہ میں 40 لاکھ آپ کو دوں گا،پھر والد صاحب نے مجھ سے کہاکہ میں اب مدرسہ بنارہا ہوں، اس کے بعد آپ کو پیسے دوں گا،لیکن والد صاحب نے اب تک مجھے نہیں دئیےاور والد صاحب کا انتقال ہوگیا،کیا یہ میرا حصہ بنتا ہے؟
جواب: واضح رہے کہ ہبہ(گفٹ) کرنے کے لیے ضروری ہے کہ ہبہ شدہ چیز جس کو ہبہ کیا جارہا ہو،اس کو قبضہ وتصرف میں دے دیا جائے،اگر صرف زبانی کہا اور قبضہ نہیں دیا،تو یہ چیز ہبہ(گفٹ) شمار نہیں ہوگی۔صورتِ مسئولہ میں سائل کے والد صاحب نے سائل کو کہا تھا کہ میں دوں گا اور وفات تک نہیں دیا،تو سائل کا والد صاحب کی میراث  میں ان پیسوں کو الگ سے لینا کاحق نہیں ہے،کیوں کہ صرف زبان سے کہہ دینا کہ ”دوں گا“  اس سے ملکیت ثابت نہیں ہوتی،جب  تک اس پر مکمل  قبضہ  وتصرف نہ دیا جائے، والد صاحب کی میراث میں تمام ورثاء اپنےشرعی حصوں کے بقدر حق دار ہیں،سائل میراث سے یہ رقم الگ سے نہیں لے سکتا۔فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. "(کتاب الھبة، الباب الثاني فيما يجوز من الهبة وما لا يجوز، ج: 4، ص: 377، ط: دار الفکر)فتاوی شامی میں ہے:"(وتتم) الهبة (بالقبض) الكامل."(كتاب الهبة، 690/5، ط: سعید)فقط واللہ اعلم

عنوان: زندگی میں اولاد کے درمیان مکان کی رقم تقسیم کرنے کا طریقۂ کار
سوال: ہمارے والد صاحب کا ایک گھر تھا، والد صاحب کے ذمہ کچھ قرض تھا، جس کی وجہ سے والد صاحب نے وہ گھر بیچ دیا، اور پہلے ان پیسوں سے قرضہ ادا کیا، پھر چھ بیٹیوں میں سے ہر ایک کےلیے ڈھائی ڈھائی لاکھ روپے مختص کیے، لیکن ابھی تک حوالہ نہیں کیے، اور بیٹیاں اس (ڈھائی لاکھ کی رقم) پر راضی بھی ہیں، بیٹے دو ہیں، اور دونوں ابھی والدین کے ساتھ رہتے ہیں، اس لیے ان کےلیے رقم الگ نہیں کی، اب ایک بیٹا الگ ہونا چاہتا ہے تو یہ دریافت کرنا ہے کہ اس بیٹے کا اس مکان کی رقم میں کتنا حصہ بنتا ہے؟
جواب:
واضح رہے کہ صاحبِ جائیداد اپنی زندگی میں اپنی تمام جائیداد مال و متاع کا تن تنہا خود مالک ہوتا ہے، کسی کاکوئی حق وحصہ نہیں ہوتا، اور نہ ہی کسی کو مطالبہ کا حق ہوتا ہے، تاہم صاحبِ جائیداد اگر اپنی زندگی میں اپنی خوشی اور رضامندی سے اپنی اولاد کے درمیان اپنی جائیداد تقسیم کرنا چاہے تو کر سکتا ہے، اور زندگی میں اولاد کے درمیان جو جائیداد تقسیم کی جاتی ہے شرعاً اسے ہبہ  (گفٹ) کہتے ہیں، اور ہبہ میں برابری ضروری ہوتی ہے، یعنی جتنا بیٹے کو دے اتنا ہی بیٹی کو دے، بلا وجہ کسی کو کم یا زیادہ دینا یا کسی کو محروم رکھناجائز نہیں، البتہ اگر کسی معقول وجہ کی بناء پر کسی کو اوروں کی بہ نسبت زیادہ دینا چاہیں تو دے سکتے ہیں۔لہٰذا صورتِ مسئولہ میں سائل کے والد صاحب اگر اپنی خوشی اور رضامندی سے اپنی اولاد میں رقم تقسیم کرنا چاہتے ہیں تو اس کا شرعی طریقۂ کار یہ ہے کہ سب سے پہلے والد صاحب اپنے لیے جتنا چاہیں رکھ لیں تاکہ بوقتِ ضرورت کام آئے، اوراگر بیوی زندہ  ہے تو کل مال کے آٹھویں حصہ کے بقدر بیوی کو دے دیں، اس کے بعد بقیہ رقم بیٹوں اور بیٹیوں میں برابر برابر تقسیم کریں، یعنی جتنی رقم بیٹیوں کےلیے مختص کی ہے بیٹوں کو بھی اتنی اتنی رقم ہی دیں، اور اگر بیٹوں کو زیادہ دینا چاہتے ہیں تو بیٹیوں کو بھی ان کے برابر دیں، البتہ اگر محتاجی، کثرتِ شرافت ودین داری یا زیادہ فرماں برادار یا خدمت گزار ہونے کی بناء پر کسی بیٹے یا بیٹی کو بنسبت اوروں کے کچھ زیادہ دینا چاہیں تو دے سکتے ہیں۔نیز یہ بھی واضح رہے کہ صرف کسی کے لیے مختص کرنے یا نام کردینے سے ہبہ (گفٹ) مکمل نہیں ہوگا، یعنی شرعاًوہ رقم ان کی ملکیت میں نہیں آئے گی، بلکہ جس کو جو دیں اس پر قبضہ اور تصرف دینا بھی ضروری ہے۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه و في رواية ...... قال: فاتقوا الله واعدلوا بين أولادكم."(مشکاۃ  المصابیح، 1/261، باب العطایا، ط: قدیمی)”(ترجمہ) حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق جدید،باب العطایا 3/ 193 ط: دارالاشاعت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: سووا بين أولادكم في العطية ولو كنت مؤثرًا أحدًا لآثرت النساء على الرجال، رواه سعيد في سننه وفي صحيح مسلم من حديث النعمان بن بشير: اتقوا الله واعدلوا في أولادكم، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل."(كتاب الوقف، 4/ 444، ط:سعيد)وفيه أيضا:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا...."(کتاب الھبة، 5/ 690، ط:سعید)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: مرحومہ کے ترکہ میں ہبہ کا دعوی کرنا
سوال: ایک عورت کے انتقال کے بعد اس کی بھانجی(جس نے مرحومہ کی زندگی میں خدمت کی تھی)یہ دعوی کرتی ہے کہ مرحومہ  نےمجھے زندگی میں اپنا مکان اور دو دکانیں گفٹ(ہبہ)کردی تھیں،اور یہ کہا تھا کہ میں نے اپنی بھانجی کو اپنی دو دکانیں اورمکان اس کی خدمت کے صلہ میں گفٹ کردیا ہے،میرا اس سے کوئی تعلق نہیں،جب کہ مرحومہ کے ورثاء اس بات کا انکار کرتے ہیں اور کہتے ہیں ہمارے علم کے مطابق مرحومہ نے کوئی گفٹ نہیں کیا،اور کاغذات وغیرہ سب مرحومہ کے نام ہی ہیں،مرحومہ کے شوہر کا انتقال پہلے ہوچکا ہے،اور اولاد کوئی نہیں،ورثاء میں بہن بھائی ہیں،اب سوال یہ ہے کہ  مذکورہ مکان اور دکانیں کس کی ملکیت شمار ہوں گی؟نوٹ:(1)مرحومہ وفات تک اس مکان میں رہائش پذیر تھیں،اور دکانیں مرحومہ نے کرایہ پر دی ہوئی تھیں اور وفات تک مرحومہ خود اس کا کرایہ وصول کرتی تھیں۔(2)مرحومہ کی بھانجی کا دعوی یہ ہے کہ مرحومہ زندگی میں ہبہ کرچکی تھیں  ،یہ دعوی نہیں کررہی کہ وفات کے بعد دینے کی وصیت  کی تھی۔
جواب: واضح رہےکہ انسان کا اپنی زندگی میں اپنی جائے داد میں سے کسی کو کچھ دینا شرعاہبہ(گفٹ)کہلاتا ہے،ہبہ کے مکمل اور صحیح ہونے کے لیے ضروری ہے کہ واہب(گفٹ کرنے والا)موہوبہ چیز(جوچیز گفٹ میں دی جارہی ہے)کو اپنے قبضہ و تصرف سے نکال کر موہوب لہ(جس کو گفٹ کر رہا ہے)کے حوالہ کرکے اس کےقبضہ و تصرف میں دے دے ،اور اپنا تصرف بالکل ختم کردے،اور اگر واہب نےاپنی چیز  موہوب لہ کوزبانی طور پرہبہ کردی، لیکن اپنا قبضہ و تصرف ختم نہیں کیا بلکہ اس موہوبہ چیز کو اپنے قبضہ و تصرف میں ہی رکھا شرعا ایساہبہ درست نہیں ہوتا۔لہذا صورتِ مسئولہ میں اگر واقعۃً بھی  مرحومہ نے اپنا مکان اور دو دکانیں زبانی طوراپنی بھانجی کو ہبہ کردی تھیں،لیکن  مذکورہ مکان سے اپنا قبضہ وتصرف ختم کرکے اپنی بھانجی کو حوالہ نہیں کیا تھااوراسی طرح دکانیں بھی بھانجی کے قبضہ و تصرف میں نہیں دی تھیں ، بل کہ مرحومہ اپنی وفات تک اس مکان میں خود ہی رہائش پذیر رہیں،اسی طرح   دکانوں کا کرایہ بھی خود وصول کرتی رہیں تو شرعاً مرحومہ کا یہ ہبہ(گفٹ کرنا) درست نہیں ہوا تھا،مذکورہ مکان اوردکانیں مرحومہ کی ملکیت میں  ہی رہیں ،بعد ازاں  مرحومہ کی وفات کے بعد   وہ مکان اور دو دکانیں مرحومہ کا ترکہ بن گیاہےاور اس میں ورثاء کا حق متعلق ہوگیاہے،اور وہ تمام شرعی ورثاء میں مشترک ہے،لہذا اگر مرحومہ کی بھانجی کایہ دعویٰ شرعی گواہی سے ثابت بھی ہوجائے کہ مرحومہ نے مذکورہ مکان اور دکانیں اپنی بھانجی کوزبانی  ہبہ کردی تھیں ،لیکن قبضہ و تصرف کے ساتھ حوالہ نہیں کیا تھا،تو بھی ہبہ کی شرائط نہ ہونے کی وجہ سےیہ ہبہ مکمل و درست نہیں ہواتھا،لہذااب  مرحومہ کی بھانجی کا مذکورہ مکان اور دکان میں کوئی حصہ نہیں ہے۔فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(کتاب الھبۃ، الباب الثاني فيما يجوز من الهبة وما لا يجوز، ج:4، ص:377، ط:دار الفکر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(کتاب الھبۃ، ج:5، ص:690، ط:سعید)فقط واللہ اعلم

عنوان: کرایہ پر دی گئی دکانوں میں  ہبہ تام ہوگا یانہیں؟ نیز مکان ہبہ کرنے کے بعد اس میں رہائش پذیر ہونے کی صورت میں ہبہ تام سمجھا جائے گا یانہیں؟
سوال: ایک خاتون اپنے ماموں کے پاس بچپن سے رہی حتی کہ ماموں نے اپنی بھانجی کی ولدیت میں اپنے نام کوذکر کرتے ہوئے تقریباًتمام کاغذات شناختی کارڈ وغیرہ میں اپنے نام کا اندراج کروایا، ماموں کے انتقال کے بعد اس خاتون  کاکہنا ہےکہ کاغذی کاروائی میں ولدیت میں ( فلاں یعنی ماموں )میرے والدہے، اور والد میرے نام اپنی جائیداد کرکے گئے ہیں، رشتہ داروں میں سے کوئی بھی اس بات کا گواہ نہیں ہےکہ خاتون کے ماموں نےمکمل جائیداد اس کے نام یااس کی ملکیت میں دے دی ہے، قرآن وحدیث کی روشنی میں ہماری را ہ نمائی کی جائے کہ اس خاتون کا یہ دعوی درست ہےیانہیں؟تنقیح:ماموں کی ملکیت میں ایک گھر اور دکانیں تھیں ، ماموں گھر میں انتقال تک رہائش پذیر تھے، دکانیں کرایہ پر دی ہوئی تھیں، کرایہ داری  کا معاہدہ بھانجی کے نام منتقل ہوا تھا  ، اور بھانجی  نے ماموں کی زندگی میں ایک دو دفعہ کرایہ بھی وصول کیا  تھا۔
جواب:
واضح رہے کاغذات شناختی کارڈ وغیرہ میں   کسی کو والد ،بیٹی وغیرہ لکھنے اورظاہر کرنے سے حقیقی والد  ،بیٹی  ،  نہیں بنتی حقیقی والد وہی ہے جس سے ولادت(پیدائشی ) رشتہ ہو   ، اور کسی مرد وعورت کا اپنی نسبت حقیقی باپ کے بجائے غیر باپ کی طرف کرنا سخت جرم اور ناجائز ہے، قرآن کریم میں اللہ تعالی نے با پ کے نام سے پکارنے  کاحکم دیاہے، احادیث مبارکہ میں اپنی نسبت غیر با پ کی طرف کرنے والوں کے لیے سخت مذمت اور وعید آئی ہےمذکورہ تفصیل کی رو سےصورتِ مسئولہ میں مذکورہ     ماموں  کا بھانجی  کے نام  کے ساتھ کاغذات میں اپنی  ولدیت لگانے سے ماموں اپنی بھانجی کا والد نہیں بنا، بلکہ  ماموں  بھانجی کا رشتہ  وہی سابقہ رشتہ ہی رہے گا ،بھانجی پر لازم ہے کہ اپنے سرکاری کاغذات میں ولدیت کے خانہ میں اپنے حقیقی والدکے نام کا اندراج کروائے ، اور اگر یہ ممکن نہ ہو تواسے برقرار رکھنے کی گنجائش ہے۔نیز کسی شخص کا  کوئی بھی چیز محض کسی کے نام کرنے سے اس کی ملکیت میں نہیں آتی ،جب تک کہ وہ چیز مالکانہ  مکمل قبضہ و تصرف کے ساتھ اس کے قبضہ میں نہ دے دی جائے،اور ہر چیز کا قبضہ اسی چیز کے حساب سے ہوتا ہے،   مکان کا قبضہ   تام ہونے کا طریقہ یہ ہے کہ  واہب ( مالک) اپنا سامان اس سے نکال دے اور خود بھی کچھ  وقت کے لیے اس  سے نکل جائے،   اگر مکان میں موجود سامان بھی مکان کے ساتھ ہبہ کردیا جائے  تو پھر اس مکان اور  موہوب لہ (جس کو ہبہ کیا جارہا ہے)  میں تخلیہ کردینا کافی ہے، اور  تخلیہ کی صورت یہ ہے کہ  واہب کچھ وقت کے لیے اس مکان سے نکل جائے تو موہوب لہ ( جس کو ہبہ کیا جارہا ہے) کا قبضہ تام ہوجائے گا،  پھر ہبہ کرنے والا اگر موہوب لہ( جس کو ہبہ کیا جارہا ہے) کی اجازت سے اس مکان میں رہائش اختیار کرے تو یہ ہبہ کے تام ہونے سے مانع نہیں ہوگا۔ لیکن اگر ہبہ کرنے والا خود اس مکان میں موجود ہو  یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور مکان  اصل مالک (واہب)  ہی کی ملکیت میں رہتا ہے،اسی طرح دکان  کا ہبہ(گفٹ)  اگر مذکورہ طریقہ کےمطابق ہو توہبہ تام  ہوگا ورنہ دکان اصل مالک ہی کا رہے گا ۔مذکورہ تفصیل کی رو سے زیر نظر مسئلہ میں  ماموں اپنا مذکورہ مکان اپنی بھانجی کے نام کردیا تھا، اور یہ نام کرنا اگرچہ  بطور ہبہ  کے بھی تھا،لیکن  بوقت ہبہ ماموں خود بھی  اسی گھر میں رہائش پذیرتھے، بلکہ انتقال تک اسی گھر میں سکونت پذیررہے، لہذ ا بھانجی کے حق میں  گھر کا ہبہ تام نہیں ہے، اور یہ بدستور ماموں ہی کی ملکیت میں رہا ، انتقال کے بعد اس کے تمام شرعی ورثاء میں ان کے شرعی حصص کے مطابق تقسیم ہوگا۔باقی دکانوں کا حکم یہ ہےکہ   یہ دکانیں بوقت ہبہ اگرچہ کرایہ پرتھیں ، لیکن ہبہ کے بعد ماموں نے مذکورہ دکانوں کی کرایہ داری کا معاملہ اپنی بھانجی  کے نام متقل کیا تھا، بعد ازاں ماموں کی زندگی میں ایک دو مرتبہ کرایہ بھی وصول کیا تھا، توایسی صورت میں بھانجی کے حق میں ان دکانوں کا ہبہ درست ہوا ، اور بھانجی ان دکانوں کی مالک بن گئی تھی ، لہذا یہ دکانیں ماموں کی میراث میں تقسیم نہیں ہوں گی، البتہ اس کے باقی جائیداد مرحوم کے تمام  شرعی ورثاء میں تقسیم  ہوگی ۔قرآن کریم میں ہے:وَمَا جَعَلَ أَدۡعِيَآءَكُمۡ أَبۡنَآءَكُمۡۚ ذَٰلِكُمۡ قَوۡلُكُم بِأَفۡوَٰهِكُمۡۖ وَٱللَّهُ يَقُولُ ٱلۡحَقَّ وَهُوَ يَهۡدِي ٱلسَّبِيلَ(4)  ٱدۡعُوهُمۡ لِأٓبَآئِهِمۡ هُوَ أَقۡسَطُ عِندَ ٱللَّهِۚ فَإِن لَّمۡ تَعۡلَمُوٓاْ ءَابَآءَهُمۡ  فَإِخۡوَٰنُكُمۡ فِي ٱلدِّينِ وَمَوَٰلِيكُمۡۚ وَلَيۡسَ عَلَيۡكُمۡ جُنَاحٞ فِيمَآ أَخۡطَأۡتُم بِهِۦ وَلَٰكِن مَّا تَعَمَّدَتۡ قُلُوبُكُمۡۚ وَكَانَ ٱللَّهُ غَفُورٗا رَّحِيمًا (5)   ( سورة الأحزاب الآية: 5،4)ترجمہ: اور تمہارے منہ بولے بیٹوں کو تمہارا (سچ مچ کا) بیٹا نہیں بنادیا یہ صرف تمہارے منہ سے کہنے کی بات ہے اور اللہ حق بات فرماتا ہے اور وہی سیدھا راستہ بتلاتا ہے ، تم ان کو ان کے باپوں کی طرف منسوب کیا کرو یہ اللہ کے نزدیک راستی کی بات ہے اور اگر تم ان کے باپوں کو نہ جانتے ہو تو وہ تمہارے دین کے بھائی ہیں اور تمہارے دوست ہیں اور تم کو اس میں جو بھول چوک ہوجاوے تو اس سے تم پر کچھ گناہ نہ ہوگا، لیکن ہاں دل سے ارادہ کر کے کرو (تو اس پر مؤاخذہ ہوگا)، اور اللہ تعالیٰ غفور رحیم ہے۔ (از بیان القرآن) درر الحكام شرح مجلة الأحكام میں ہے:" أما هبة المشغول فلا تجوز أي لا تجوز هبة المال المشغول بمتاع الواهب وملكه (البهجة) ؛ لأن الموهوب إذا كان مشغولا بمتاع الواهب كان كالمشاع وفي حكمه. مثلا لو وهب أحد داره المشغولة بأمتعته وسلمه إياها فلا تجوز. إلا إذا سلمها بعد تخليتها من الأمتعة المذكورة. فحينئذ تصح الهبة كما تصح لو وهبه الأمتعة أيضا وسلمه الكل معا (انظر المادة 24) (الطحطاوي)۔۔۔۔لو ‌سلم ‌الواهب الدار وهو موجود فيها أو أهله فلا يصح هذا التسليم (الهندية عن الخانية)."(الكتاب السابع الهبة، الباب الأول بيان المسائل المتعلقة بعقد الهبة، المبحث الأول في حق الشروط الباقية المتعلقة بالموهوب، ج:2، ص:427، ط:رشیدیه)البحرالرائق میں ہے:"‌وفي ‌الموهوب أن يكون مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ." (کتاب الهبة، ج:7، ص:284، ط:دارالکتاب العلمیة)وفیه أيضا: "‌ثم ‌تصح ‌الوصية ‌للأجنبي ‌بالثلث من غير إجازة الوارث ولا تجوز بما زاد على الثلث لما روي «عن سعد بن أبي وقاص أنه قال جاءني رسول الله صلى الله عليه وسلم يعودني من وجع اشتد بي فقلت: يا رسول الله قد بلغ بي من الوجع ما ترى، وأنا ذو مال ولا يرثني إلا ابنة لي أفأتصدق بثلثي مالي قال لا قال قلت: فالشطر يا رسول الله قال لا قال قلت: فالثلث قال فالثلث، والثلث كثير إنك أن تذر ورثتك أغنياء خير لك من أن تذرهم عالة يتكففون الناس»(کتاب الوصایا، ج:8، ص:461، ط:دار الكتاب الإسلامي)فقط واللہ أعلم

Reference: Sahih al-Bukhari 6976 In-book reference : Book 90, Hadith 23 USC-MSA web (English) reference : Vol. 9, Book 86, Hadith 106 (deprecated numbering scheme): حوالہ

عنوان: بیویوں کو فلیٹ مکمل قبضہ و تصرف کے ساتھ حوالے نہ کرنا
سوال: میری دو بیویاں تھیں، جس میں سے بڑی  بیوی کا انتقال ہوگیا ہے، میں  نے دونوں کو  فلیٹ  ان کے نام کر کےدیئے تھے، بڑی بیوی سے پانچ بچے ہیں، جبکہ دوسری بیوی سے ایک بیٹی اور دو بیٹے ہیں، اب سوال یہ ہے  کہ میں نے جو اپنی بیویوں کے نام پر فلیٹ کئے تھے، وہ کس کی ملکیت ہوں گے؟ جبکہ وہ دونوں فلیٹ میں نے اپنے ذاتی پیسوں سے خریدے تھے، اور میں کبھی ایک بیوی کے یہاں اور کبھی دوسری بیوی کے یہاں رہتا تھا، اور ان دونوں فلیٹوں کا قبضہ بھی  میرے پاس ہی تھا۔
جواب: صورتِ مسئولہ میں سائل نے اگرچہ  فلیٹ اپنی دونوں بیویوں کے نام کر دیئے تھے لیکن  اگر اپنا قبضہ ختم کرکے دونوں بیویوں کو  مکمل قبضہ وتصرف کے ساتھ حوالے نہیں کیا تھا، دونوں فلیٹوں میں  بیویوں کو   الگ الگ رکھنا مقصود تھا تو   اس صورت میں دونوں فلیٹ سائل کی ملکیت میں ہی رہیں گے، البتہ اگر اپنا قبضہ ختم کرکے دونوں بیویوں کو یا کسی بھی ایک کو مکمل مالکانہ  قبضہ اور تصرف  کے ساتھ دے دیا تھا، تو پھر مذکورہ فلیٹ بیویوں کی ملکیت ہوں گے، سائل کا ان فلیٹوں سے کوئی واسطہ نہیں ہوگا۔فتاوی ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، الباب الثاني فیما یجوز من الھبة وما لا یجوز، ج:4، ص:378، ط:دار الفکر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، ج:5، ص:690، ط:سعید)فقط واللہ اعلم

عنوان: زندگی میں بچوں کو گفٹ کرتے وقت سب میں برابری کرنا ضروری ہے
سوال: (۱) ایک شخص کے ایک سے زائد بچے ہیں، جن میں لڑکے بھی ہیں، اور لڑکیاں بھی، اب والد اپنی زندگی میں جائیداد میں سے کچھ حصہ بچوں میں تقسیم کرنا چاہتا ہے تو اس کی کیا صورت ہوگی؟ کیا سب کو برابر دینا ضروری ہے یا کسی کو زیادہ دینے کی بھی گنجائش ہے؟ اگر کسی کو زیادہ دینا چاہے یا کوئی پراپرٹی بیٹی کے نام کرنا چاہے تو کیا دوسرے بچوں کے نام بھی پراپرٹی کرنی ہوگی؟(۲) دوسری بات یہ ہے کہ اگر والد کسی بچے کو رقم دے کر عمرہ کے لیے بھیج دے تو کیا باقیوں کو بھی عمرہ کروانا ہوگا؟یا اگر رقم نہ دے بلکہ اپنے ساتھ لےکر جائے تو اس صورت میں بھی باقیوں کو عمرہ کروانا ہوگا؟اور اس میں بیٹیوں کے شادی شدہ ہونے نہ ہونے سے کوئی فرق پڑے گا یا نہیں؟
جواب:
واضح رہے کہ زندگی میں والدین اگر اپنی اولاد کو اپنی رضامندی سے کوئی چیز ہبہ (گفٹ) کریں تو اس میں تمام اولاد میں برابری کرنا شرعاً لازم ہے، یعنی اگر ایک کو کوئی چیز دیں تو اس کے برابر باقی سب کو دینا بھی لازم ہے، بلاوجہ کسی کے حق میں کمی بیشی کرنا یا کسی کو محروم رکھنا جائز نہیں، البتہ اگر کسی معقول وجہ کی بنا پر کسی کو دوسروں پر ترجیح دینا چاہیں یعنی  محتاجی، کثرت شرافت، وفرماں برادری یا خدمت کی وجہ سے کسی کو دوسروں کی بہ نسبت زیادہ دینا چاہیں تو اس کی بھی گنجائش ہے۔(۱) چناں چہ صورتِ مسئولہ میں صرف ایک بیٹی کو پراپرٹی ہبہ (گفٹ) کرنااور دوسروں کو نہ دینا جائز نہیں ہے، البتہ اگر بیٹی کی حاجت مندی، فرماں برداری، کثرت شرافت و خدمت وغیرہ کی وجہ سے اسے دوسروں کی نسبت زیادہ دینا چاہتے ہیں تو اس کی گنجائش ہے، لیکن اگر بیٹی کو ترجیح دینےکی کوئی معقول وجہ نہیں ہے تو پھر سب کو برابر دینا ضروری ہے۔(۲) عمرہ پر والد اگر کسی بیٹے کو اپنے ساتھ معاون اور خادم کے طور پر لے جارہے ہیں تو اس صورت میں دوسرے بچوں کو بھی عمرہ کروانا ضروری نہیں ہوگا، لیکن اگر ساتھ نہیں لےجارہے بلکہ بیٹے کو رقم دےکر عمرہ کروارہے ہیں تو یہ والد کی طرف سے ہبہ (گفٹ) ہے جس میں سارے بچوں میں برابری کرنا ضروری ہے، لہٰذا ایسی صورت میں تمام بچوں کےلیے عمرہ کی رقم کاانتظام کرنا لازم ہوگا، چاہے بیٹیاں شادی شدہ ہوں یا غیر شادی شدہ ہوں۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه و في رواية ...... قال: فاتقوا الله واعدلوا بين أولادكم."(مشکاۃ  المصابیح، 1/261، باب العطایا، ط: قدیمی)”(ترجمہ) حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق جدید،باب العطایا 3/ 193 ط: دارالاشاعت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: سووا بين أولادكم في العطية ولو كنت مؤثرًا أحدًا لآثرت النساء على الرجال، رواه سعيد في سننه وفي صحيح مسلم من حديث النعمان بن بشير: اتقوا الله واعدلوا في أولادكم، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل."(كتاب الوقف، 4/ 444، ط:سعيد)وفيه أيضا:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا...."(کتاب الھبة، 5/ 690، ط:سعید)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: والد نے جو چیز زندگی میں اپنے بیٹوں کو دے دی ہو اس میں بیٹیوں کا حصہ
سوال: زید کی اولاد میں تین بیٹے اور چھ  بیٹیاں ہیں، ان کی   ملکیتی پراپرٹی تین مختلف مقامات میں واقع ہیں، ان میں سے شہر والی پراپرٹی اس نے اپنی حیات ہی میں اپنے تین بیٹوں میں تقسیم کردی  اور بیٹیوں کو محروم رکھا، بعد از وفات  بیٹیوں کا شہر والی پراپرٹی میں بھی وراثت کا دعویٰ ہے، آیا وہ اس شہر والی پراپرٹی میں بھی  بعد از وفات والد کے  حصہ دار ہیں یا نہیں؟نوٹ: ان بیٹوں کے پاس تحریر کوئی دستاویز نہیں، البتہ گواہان موجود ہیں، جو چیزیں بیٹوں کو دی ہیں وہ دیواریں لگا کر الگ بھی کر لی گئیں اور ایک بیٹے نے اپنے حصے کو فروخت بھی کر دیا تھا۔
جواب:
صورتِ مسئولہ میں زید کو چاہیے تھا کہ اپنے بیٹوں اور بیٹیوں کے درمیان تقسیم میں عدل و انصاف اور برابری کرتا، یعنی جس طرح بیٹوں کو دیا اسی طرح بیٹیوں کو بھی دے دیتا، لیکن اگر زید نے ایسا نہیں کیا اور صرف بیٹوں کو شہر والی پراپرٹی مکمل قبضہ اور تصرف کے ساتھ دے دی تھی تو ایسی صورت میں جو جائیداد بیٹوں کو دے دی وہ اس کے مالک بن گئے، اب شہر والی پراپرٹی میں بیٹیوں کا کوئی حصہ نہیں، چوں کہ والد نے تقسیم میں نا انصافی کی ہے جس پر آخرت میں مؤاخذہ ہو سکتا ہے اس لیے بہتر ہو گا کہ بیٹے اپنے والد کو مؤاخذہ سے بچانے کے لیے اس میں سے کچھ حصہ اپنی بہنوں کو دے کر ان کو راضی کر لیں؛ تا کہ والد مرحوم پر وبال نہ ہو، تاہم اگر بیٹے ایسا نہ کریں تو ان کو مجبور بھی نہیں کیا جا سکتا۔صحيح بخاری میں ہے:"حدثنا حامد بن عمر، حدثنا أبو عوانة، عن حصين، عن عامر، قال: سمعت النعمان بن بشير رضي الله عنهما، وهو على المنبر يقول: أعطاني أبي عطية، فقالت عمرة بنت رواحة: لا أرضى حتى تشهد رسول الله صلى الله عليه وسلم، فأتى رسول الله صلى الله عليه وسلم، فقال: إني أعطيت ابني من عمرة بنت رواحة عطية، فأمرتني أن أشهدك يا رسول الله، قال: «أعطيت سائر ولدك مثل هذا؟»، قال: لا، قال: «فاتقوا الله واعدلوا بين أولادكم»، قال: فرجع فرد عطيته."(كتاب الهبة ، جلد : 3 ، صفحه : 157 ، طبع : دار طوق النجاة)فتاوی ہندیہ میں ہے:"ولو ‌وهب ‌رجل ‌شيئا ‌لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره."(كتاب الهبة، الباب السادس ، جلد : 4 ،  صفحه : 391 ،  طبع : دارالفكر)فتاویٰ ہندیہ میں ہے:"لو قال: نحلتك داري، أو أعطيتك، أو وهبت منك، كانت هبة، كذا في شرح الطحاوي."(کتاب الهبة ، الباب الاول ، جلد : 4 ، صفحه : 375 ، طبع : دار الفكر)فقط والله اعلم

Reference: Sahih al-Bukhari 2587 In-book reference : Book 51, Hadith 21 USC-MSA web (English) reference : Vol. 3, Book 47, Hadith 760 (deprecated numbering scheme): حوالہ

عنوان: مشترکہ طور پر دو بیٹوں کو دوکان ہبہ کرنے کا حکم
سوال: میرے دادا نے اپنی زندگی میں کاروبار سمیت دوکان اپنے دو بیٹوں (میرے والد صاحب اور تایا، دادا کی کل اولاد ایک بیٹی اور تین بیٹے تھے ) کو مکمل قبضے اور تصرف کےساتھ گفٹ کردیا تھا، پھر دادا کا انتقال ہو گیا، کاروبار یہی دونوں بیٹے سنبھالتے رہے، پھر تایا کا انتقال ہو گیا اور ورثاء میں ایک بیوہ، والدہ، دو بھائی اور ایک بہن چھوڑے تھے، پھر میری دادی کا انتقال ہوا اور ورثاء میں دو بیٹے اور ایک بیٹی تھی، پھر والد کا انتقال  ہو ااور ورثاء میں  ایک بیوہ،  ایک  بیٹا اور دو بیٹیاں ہیں۔پوچھنا یہ  ہے کہ اس دکان  کی تقسیم کس طرح ہو گی؟ اور تایا کی بیوہ کو کتنا حصہ ملے گا؟وضاحت : دوکا ن قابلِ تقسیم نہیں ہے۔
جواب: واضح رہے کہ اگر کوئی قابلِ تقسیم چیز (تقسیم کرنے کے بعد بھی قابلِ انتفاع ہو)     دو یا دوسے زیادہ آدمیوں کو ہبہ(گفٹ) کی جائے  تو شرعاً اس کے صحیح ہونے کے لیے ضروری ہےکہ وہ چیز تقسیم کرکے ہر ایک موہوب لہ(جس کو ہبہ دیا جارہا ہو) کو اس کا حصہ علیحدہ  کر کے مکمل تصرف قبضہ کےساتھ دیا جائے، اور اگر قابلِ تقسیم نہ ہو تو  ہر ایک کا حصہ (نصف، ثلث، ربع وغیرہ) متعین کردینے سے ہبہ درست ہو جائےگا، علیحدہ کرنے کی ضرورت نہیں  ہے۔صورتِ مسئولہ میں دوکان  کا قابلِ تقسیم نہ ہونے کی وجہ مشترکہ طور پر آپ کے تایا اور والد کو ہبہ کرنا شرعاً درست ہے، اس لیے آپ کےتایا اور والد صرف  دوکان(کاروبار کے بغیر)  کے مالک بن گئے تھے، ان کے انتقال کے بعد دوکان ترکہ میں  شمار ہو کر تمام ورثاء میں ان کے شرعی حصوں کے بقدر تقسیم ہوگی،اور کاروبار قابلِ تقسیم تھا آپ کے دادا کو چاہیے تھا کہ کاروبار کوتقسیم کرکے آپ کے تایا اور والد کا حصہ علیحدہ علیحدہ متعین کرکے دیتا، لیکن آپ کےدادا نے  کاروبار  تقسیم کیے بغیر  ہبہ کیا ہے اس لیے شرعایہ ہبہ  درست نہیں ہوا، بلکہ کاروبار  بدستور آپ کے دادا  ہی کی ملکیت میں تھا، پھر  دادا کے انتقال کےبعدکاروبار  دادا کے ترکہ میں شمار ہو کر تمام ورثاء میں ان کے شرعی حصوں کے بقدر تقسیم کیا جائے گا۔آپ کے دادا کےترکہ کی تقسیم کا طریقہ   یہ ہے  کہ سب    سے پہلے  مرحوم  کے  کل  ترکہ  میں سے حقوقِ متقدمہ  یعنی مرحوم کی تجہیز و تکفین  کا خرچہ نکالنے کے بعد ،اگر میت  پر قرض ہے تو ا س کو ادا کرنے کے بعد ،اگر کوئی  جائز وصیت کی ہے تو ایک تہائی  ترکہ سے نافذ کرنے کے  بعد بقیہ کل ترکہ منقولہ و غیر منقولہ /3840  حصوں میں تقسیم کرکے /1440 حصےمرحوم  کے بیٹےکو، /720 حصے بیٹی کو، /240 حصے بہو (مرحوم تایا کی بیوہ)   کو، /180 حصے دوسری بہو  (آپ کی والدہ) کو، /630 حصے پوتے کو اور /315 حصے ہر ایک پوتی  کو ملیں گے۔میت(سائل کا دادا) : 8/ 240/ 3840 بیوہبیٹابیٹابیٹابیٹی1222130فوت شدہ606030فوت شدہ۔۔فوت شدہ960480میت (مرحوم تایا) : 12/ 60/ 30 ۔۔۔۔۔۔۔مف 2/1والدہبیوہبھائیبھائیبہن237101514147فوت شدہ240فوت شدہ224112میت (دادی) : 5/ 1۔۔۔۔۔۔مف 40/ 8بیٹابیٹابیٹی22116168256فوت شدہ128میت (والد) : 8/ 32/ 16۔۔۔۔۔۔۔۔۔۔مف 90/45بیوہبیٹابیٹیبیٹی1741477180630315315یعنی فیصد کے تناسب سے ٪37.5 مرحوم کے بیٹے کو، ٪18.75 بیٹی کو، ٪6.25 بہو(مرحوم تایا کی بیوہ) کو، ٪4.687 دوسری بہو(آپ کی والدہ) کو، ٪16.406 پوتے کو اور ٪8.203 ہر ایک پوتی کو ملیں گے۔فیصد کے تناسب سے دوکان کی (کاروبار کے بغیر)تقسیم  کا طریقہ کار یہ ہے کہ ٪15 مرحوم کے بیٹے کو ، ٪7.5  مرحوم کی بیٹی کو، ٪12.5 بہو (مرحوم تایا کی بیوہ) کو، ٪8.125  دوسری بہو( آپ کی والدہ) کو، ٪ 28.437 پوتے کو اور ٪ 14.281 ہر ایک پوتی کو ملیں گے۔ فتاویٰ شامی میں ہے : "شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح... (وتتم) الهبة (بالقبض) الكامل... (في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لأنها (لا) تتم بالقبض (فيما يقسم ولو) وهبه (لشريكه) أو لأجنبي لعدم تصور القبض الكامل كما في عامة الكتب فكان هو المذهب وفي الصيرفية عن العتابي وقيل: يجوز لشريكه، وهو المختار (فإن قسمه وسلمه صح) لزوال المانع (ولو سلمه شائعا لا يملكه فلا ينفذ تصرفه فيه) فيضمنه وينفذ تصرف الواهب درر."(‌‌كتاب الهبة ، ج : 5 ، ص : 688/90/92 ، ط : سعید)فقط واللہ اعلم

عنوان: دو نا بالغ بیٹوں کو مشترکہ طور پر ہبہ کرنے کا حکم
سوال: کیا فرماتے ہیں مفتیان کرام اس مسئلہ کے بارے میں کہ ایک شخص نے اپنی زندگی میں اپنی جائیداد اپنے وارثوں میں تقسیم  کر دی اوردو بچے جو دوسری بیوی سے ہیں وہ پڑھ رہے ہیں،تو ان  کے لیے کچھ رقم  الگ کر کے اپنے کسی دوست کو دے دی کہ اسے اپنے کاروبار میں لگا دے،اور یہ بتا دیا کہ یہ رقم میرے ان دو نابالغ بچوں کے لیے ہے،اور اپنے بھائی کو وکیل بنا دیا کہ وہ یہ رقم لے کر ان بچوں کو دے گا،جب بچے پڑھائی مکمل کر لیں گے۔اب پوچھنا یہ ہے کہ اس رقم میں باقی ورثاء کا حق ہوگا یا نہیں؟اگر صرف انہیں دو بچوں کا حق ہے توان دو بچوں میں کیسے تقسیم ہوگی؟
جواب: صورتِ مسئولہ میں مذکورہ شخص نےجتنی رقم اپنے دو نابالغ بیٹوں کے لیے الگ کر کے اپنے دوست کو کاروبار کے لیے دی ہے،تو وہ رقم منافع سمیت(اگر منافع ہواہو ،ورنہ اصل رقم)صرف انہیں بچوں کی ملکیت ہے،اسے باپ کا ترکہ قرار دے کر اس میں وراثت جاری نہیں ہوگی،نیز اگر باپ نے ہر ایک کا حصہ متعین نہیں کیا تھا،تو دونوں کا حصہ برابر،یعنی آدھا،آدھا ہوگا۔فتاوی شامی میں ہے:"(وهبة من له ولاية على الطفل في الجملة) وهو كل من يعوله فدخل الأخ والعم عند عدم الأب لو في عيالهم (تتم بالعقد) لو الموهوب معلوما وكان في يده أو يد مودعه، لأن قبض الولي ينوب عنه، والأصل أن كل عقد يتولاه الواحد يكتفى فيه بالإيجاب."(کتاب الھبة،جلد:5،صفحة:695،سعيد)قرة عيون الاخيار تكملہ رد المحتار میں ہے:"نعم إذا قلناإذا كان الولدان صغيرين تجوز الهبة مخالفا لإطلاق المتون عدم جواز هبة واحد من اثنين، ولكن إذا تأمل الفقيه في علة عدم الجواز على قول الإمام وهي تحقق الشيوع، يجزم بتقييد كلام المتون بغير ما إذا كانا صغيرين، لأن الأب إذا وهب منهما تحقق القبض منه لهما بمجرد العقد، بخلاف ما إذا كانا أحدهما كبيرا فإن قبض الكبير يتأخر عن العقد فيتحقق الشيوع عند قبضه كما مر عن الخانية ... و أفاد أنها للصغيرين تصح لعدم المرجح لسبق قبض أحدهما، وحيث اتحد وليهما فلا شيوع في قبضه، ويؤيده قول الخانية: داري هذي لولدي الأصاغر يكون باطلا؛ لأنها هبة فإذا لم يبين الأولاد كان باطلا اهـ فأفاد أنه لو بين صح."(كتب الهبة،جلد:12،صفحة:610،دار عالم الكتب الرياض)فقط واللہ اعلم

عنوان: بھانجے کو پلاٹ گفٹ کرکے واپس لینا
سوال: ایک خاتون نے کچھ عرصہ قبل اپنے بھانجے کو ایک عدد پلاٹ  ہدیہ کے طور پر دے دیا، پلاٹ   کو ہدیہ کرتے وقت اپنے قبضہ وتصرف سے الگ کرکے  مالکانہ طور پر مکمل قبضہ دیا، اس کے بعد بھانجے نے سوسائٹی لیز بھی اپنے نام کرلی، اب وہ خاتون اپنا پلاٹ واپس لینا چاہتی ہے اور تقاضہ کرتی ہے کہ اب میری مالی حالات ٹھیک نہیں ہے، لہذا  میرا پلاٹ واپس دے دیں، آیا وہ شرعاً واپس لینے کی حق دار ہے؟ اور ایسی صورت میں بھانجے کے لیے اس پلاٹ سے فائدہ اٹھانا جائز ہے نہیں یا وہ پلاٹ واپس نہ کرکے گناہ کا مرتکب اور دوسرے کا حق کھانے والے شمار ہوگا؟
جواب: صورتِ مسئولہ میں  اگر واقعۃ مذکورہ خاتون نے اپنا ملکیتی پلاٹ  اپنے بھانجے کو  گفٹ کردیا تھا اور اسے مکمل قبضہ اور تصرف کے اختیار کے ساتھ دے دیا تھا اور گفٹ کرتے وقت اس سے اپنا تصرف ختم  کردیا تھا  تو  بھانجا اس  پلاٹ کا مالک بن گیا،  لہذا اب مذکورہ خاتون اس پلاٹ کو بھانجے سے واپس نہیں لے سکتی، البتہ اگر بھانجا اپنی خوشی ورضا سے دوبارہ اپنی  خالہ کو ہدیہ کردے تو یہ اس کی طرف سے تبرع واحسان ہوگا۔باقی  اگر خالہ کی مالی حالت ٹھیک نہیں ہے تو بھانجے کو  حسب استطاعت اس کا تعاون کرنا چاہیے ، ایک تو وہ خالہ ہےجو ماں کے درجہ میں ہوتی ہےاور دوسرا یہ ہے کہ اس نے اپنی  خوشحالی کے زمانہ میں پلاٹ وغیرہ دے کر تعاون بھی کیا تھا، اور احسان کا بدلہ احسان سے دینا  حسن ِ اخلاق میں سے ہے۔فتاوی عالمگیری میں ہے:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لا ينفرد الواهب بالرجوع بل يحتاج فيه إلى القضاء أو الرضا أو قبل التسليم ينفرد الواهب... أما العوارض المانعة من الرجوع فأنواع ... (ومنها القرابة المحرمية) ، سواء كان القريب مسلما أو كافرا، كذا في الشمني.ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا وأولاد البنين والبنات في ذلك سواء وكذلك الإخوة والأخوات والأعمام والعمات والمحرمية بالسبب لا بالقرابة لا تمنع الرجوع كالآباء والأمهات والإخوة والأخوات من الرضاع، وكذا المحرمية بالمصاهرة كأمهات النساء والربائب وأزواج البنين والبنات، كذا في خزانة المفتين."(كتاب الهبة، الباب الخامس في الرجوع في الهبة، 4/ 385، 386،  ط:رشيدية)فقط واللہ أعلم

عنوان: ذہنی مریض کااپنے مال کو ہبہ کرنےکاحکم
سوال: ہماری ایک زمین فروخت ہوئی ہے،ہم تین بھائی،دوبہنیں،اور ایک والدہ ہیں، والدہ کی عمرتقریباً 65 سال ہے، والدہ  ایک pshyciatrist(ماہر نفسیات)کے زیر علاج ہیں،والدہ کو ڈپریشن کی بیماری ہے ،میرے مطابق وہ فیصلہ لینے کی حالت میں نہیں ، والدہ ایک بھائی کے ساتھ  سعودی عرب میں مقیم ہیں،اس بھائی کا امی سے مطالبہ یہ ہے کہ وہ اپنے حصے کی رقم مجھے دے دیں،اور میں اُن کے لیے کوئی جگہ خرید لوں گا،لیکن یہ پیسے واپسی نہیں ہوں گے ،اگر اُن کا طبیب انہیں فیصلہ دینے کی حالت قرار  بھی دے تو کیا وہ انہیں اپنے حصے کی رقم تحفہ میں دے سکتی ہیں یا نہیں؟ اگر  میرے علاوہ  باقی بہن بھائی بھی راضی ہوں تو کیا وہ تحفہ دے سکتی ہیں؟ اگر ان کا طبیب انہیں فیصلہ کرنے کی حالت میں قرار نہ دے تو ان کی رقم امانتاً کسی شخص کے پاس جانی چاہیے،اگرکسی  شخص  پر اتفاق  نہ ہورہا ہو تو وہ رقم کہاں محفوظ ہوگی؟
جواب: صورتِ مسئولہ میں اگر واقعتا ً سائل کی والدہ ذہنی طوپراس قدرمعذورہیں کہ وہ کوئی درست  فیصلہ کرنے  کی  پوزیشن میں نہیں تو اس صورت میں ان کےتصرفات شرعا نافذ نہیں ہوں گے،اوراپنے حصے کی رقم  کسی کو ہبہ (گفٹ )کردینےسے  ہبہ بھی صحیح نہ ہوگا،اوروالدہ کی حالت چوں کہ ایسی نہیں  کہ  اپنے مال کی حفاظت اور دیکھ بھال خود کرسکیں اوراولاد بھی باہمی رضامندی سے کسی ایک بیٹے کے پاس والدہ کے حصہ کی رقم امانتاً رکھنے پر  متفق نہیں توسب باہمی رضامندی  و اتفاق سے والدہ کےحصے والی رقم کو بطور امانت ایسےشخص کودیں،  جس سے یہ خطرہ نہ ہوکہ  وہ  مال کو بےجا اڑائے گا، دیانت داری اورامانت داری سےوہ  اس  میں سےوالدہ کی ضروریات  پر  خرچ کرتا رہےگا، جب والدہ کاذہنی توازن ٹھیک ہوجائےتوبچاہوا مال ان کوواپس کردیاجائے، اگر والدہ کی ذہنی حالت  کبھی درست نہ ہو پائے تو انتقال کی صورت میں اس رقم کو والدہ کے ترکہ میں شامل کرکے تمام ورثاء میں شرعی ضابطۂ میراث کی مطابق تقسیم  کیا جائے گا۔فتاوی شامی میں ہے:"(قوله من العته) بالتحريك من باب تعب مصباح (قوله: وهو اختلال في العقل) هذا ذكره في البحر تعريفا للجنون وقال ويدخل فيه المعتوه. وأحسن الأقوال في الفرق بينهما أن المعتوه هو القليل الفهم المختلط الكلام الفاسد التدبير، لكن لا يضرب ولا يشتم بخلاف المجنون اهـ وصرح الأصوليون بأن حكمه كالصبي إلا أن الدبوسي قال تجب عليه العبادات احتياطا. ورده صدر الإسلام بأن العته نوع جنون فيمنع وجوب أداء الحقوق جميعا كما بسطه في شرح التحرير."(كتاب الطلاق، 243/3، ط: سعید )درر الحکام فی شرح مجلۃ الأحکام میں ہے:"(مادة ٩٧٨) المعتوه في حكم الصغير المميز ... المسائل المتفرعة من الحكم الأول: أن تصرف المعتوه فيما فيه نفع محض كقبول المعتوه الهبة والصدقة والهدية معتبر كما هو مذكور في المادة (٩٦٧) ولو لم يكن ثمة إذن وإجازة من وليه. أما تصرفه الذي فيه ضرر دنيوي محض كأن يهب شيئا لآخر أو يهديه إياه أو يتصدق عليه به فباطل ولو أجازه وليه، والعقود الدائرة بين النفع والضرر تنعقد موقوفة على إجازة الولي إلا أنه يشترط في صحة إجازة المعتوه أن يكون عاقلا بحيث يعلم أن البيع سالب للملكية والشراء جالب لها وإلا فتصرفاته باطلة وإجازتها غير جائزة."(الكتاب التاسع الحجر والإكراه والشفعة، الباب الأول في بيان المسائل المتعلقة بالحجر،700/2، ط: دار الجيل )وفیہ ایضاً:"لأن للإنسان أن يتصرف في ملكه الخاص كما يشاء وليس لأحد أن يمنعه عن ذلك ما لم ينشأ عن تصرفه ضرر بين لغيره".( انظر المادة: 1192، 559/1، ط: دار الجیل )فقط واللہ اعلم

عنوان: نانا کا لے پالک بیٹے کو اپنی جائیداد ہبہ کرنا
سوال: میرے نانا نے مجھے لے پالک بیٹا بنایاہوا تھا کیونکہ ان کا کوئی بیٹا نہیں تھا ، نانا نے مجھے اپنی حیات میں کہا تھا کہ میری جتنی ملکیت ہے وہ سب تمہاری ہے ، نانا نے اپنا کاروبار مجھے اس طرح دیا تھا کہ انہوں نے کہا کہ یہ کاروبار تمہارا ہے اور دوکانیں بھی تمہاری ہیں اور قبضہ بھی انہوں نے مجھے  دے دیاتھا کہ چابیاں اور کاغذات سب کچھ میرے حوالے کردیا اور مجھے دکانوں  پر   بیٹھا دیا، اس کے بعد نانا کاروبار کے لیے نہیں آتے تھے، کیونکہ انہوں نے مجھے سب کچھ دے دیا تھا کہ یہ تمہارا ہے، میرا اس میں کوئی کام نہیں ہے۔(1)کیا یہ سب  دوکانیں اور کاروبارمیرا شمار ہوگا یا میراث میں تقسیم ہوگا؟(2) نانا جس گھر میں رہتے تھے ، اس کے بارے میں مجھے کہا تھا کہ یہ بھی تمہارا ہی ہے، وہ گھر نانا نے پگڑی پر لیاتھا، اس گھر کا کرایہ میں ادا کرتا رہاہوں ، نانا وفات تک اس گھر میں رہے ہیں ، اس گھر کی شرعی حیثیت کیا ہے؟نوٹ:دوکانیں نانا کی ذاتی ملکیت تھیں، اور دوکانوں اور کاروبار کا  قبضہ انتقال سے تقریباًپانچ، چھ سال پہلے مجھے دے دیا تھا، اور  کاروبار بستروں کا تھا ، ایک دوکان میں تیار بستر موجود ہوتا تھا اور باقی دوکانوں میں  اس کاروبار سے متعلقہ سامان ہوتا تھا، اور میرے نانا کے انتقال کے وقت اس کی بیوہ(میری نانی) دو بیٹیاں یعنی میری والدہ اور ایک میری خالہ تھی، اور دو بھائی اور تین بہنیں موجود تھیں۔
جواب:
واضح رہے کہ اگر کوئی شخص کسی کو  اپنی  مملوکہ کوئی چیز ہبہ(گفٹ) کرلے اور موہوب لہ (جس کو گفٹ کیا جارہا ہو)اس چیز پر قبضہ کرلے تو وہ چیز  اس کی ملکیت ہوجاتی ہے۔(1)لہذا صورتِ مسئولہ میں سائل  کا سوال نامہ اگر حقائق پر مبنی ہے کہ سائل کے نانا نے اپنی حیات ہی میں اپنا کاروبا اور دوکانیں سائل  کو بطور ملکیت دی اور سائل کو  اس پر قبضہ  و تصرف بھی دیدیا اور اس پر معتبر گواہان یا ثبوت موجود ہیں یا ثبوت تو نہیں البتہ تمام ورثاء اس دعوی کو تسلیم کریں،  تو اس صورت میں سائل ان دوکانوں  اور کاروبار کا مالک  بن چکا ہے ، اب نانا کے انتقال کے بعد  مذکورہ دوکانیں اور کاروبار  نانا کے ترکہ میں شمار نہیں ہوں گے، البتہ زیرنظر مسئلہ میں نانا کا  اپنے شرعی ورثاء کومحروم کرکے ساری جائیداد صرف سائل کو دے دینا شرعاً جائز نہیں تھا، نانا  اپنے شرعی ورثاء کو محروم کرکے گناہ گار ہوئے، سائل کے نانا کا سائل کو ایک تہائی کے بقدر دینا جائز تھا، اب اس کے ازالہ کی صورت یہ ہے کہ  یا تو مرحوم نانا کے شرعی ورثاء  نانا کے اس فعل پر راضی ہوجائیں ، اگر وہ راضی نہ ہو ں ، تو سائل ایک تہائی  حصہ کے بقدر مال رکھ کر باقی مال مرحوم نانا کے شرعی ورثاء کے حوالہ کردے تاکہ وہ شرعی میراث کے قانون کے اعتبار سے اس کو تقسیم کرلیں، اور سائل کے نانا آخرت کی پکڑ سے بچ جائیں۔(2)واضح رہے کہ  پگڑی پر لیے ہوئے مکان کا مالک پگڑی پر مکان لینے والا نہیں ہوتا بلکہ وہ مکان پگڑی پر مکان دینے والے کی ہی ملکیت ہوتا ہے،  البتہ پگڑی پر مکان لینے والے شخص پگڑی پر دی ہوئی اپنی رقم کا مالک ہوتا ہے ، لہذا مذکورہ مکان نانا کے ترکہ میں شمار نہیں ہوگا، بلکہ نانا کرایہ دار تھے اور نانا کے بعد ان کے ورثاء کرایہ دار ہیں،   اس گھر میں رہائش کا حق سائل کے نانا کے شرعی ورثاء کا ہوگا، البتہ سائل کے نانا نے اپنی ذاتی رقم سے پگڑی کے مکان میں کوئی زائد کام کروایا تھا مثلاً لکڑی کا کام ، رنگ و روغن اور بجلی وغیرہ کا کام تو ایسی صورت میں نانا کے شرعی ورثاء اگر  یہ مکان  کسی دوسرے شخص کو زائد رقم کے عوض حوالہ کریں تو یہ کل رقم نانا کے شرعی ورثاء میں تقسیم ہوگی۔ مشکاۃ  المصابیح میں ہے:"عن سعد بن أبي وقاص قال: عادني رسول الله صلى الله عليه وسلم وأنا مريض فقال: "أوصيت؟" قلت: نعم قال: «بكم؟» قلت: بمالي كله في سبيل الله. قال: "فما تركت لولدك؟" قلت: هم أغنياء بخير. فقال: "أوص بالعشر" فما زالت أناقصه حتى قال: "أوص بالثلث والثلث كثير."(كتاب الفرائض والوصايا، باب الوصايا، الفصل الثاني، ج:2، ص:925، ط:المكتب الإسلامي - بيروت)فتاوی عالمگیری میں ہے:أما تفسيرها شرعا فهي تمليك عين بلا عوض، كذا في الكنز.وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي.وأما شرائطها فأنواع يرجع بعضها إلى نفس الركن وبعضها يرجع إلى الواهب وبعضها يرجع إلى الموهوب، أما ما يرجع إلى نفس الركن فهو أن لا يكون معلقا بما له خطر الوجود والعدم من دخول زيد وقدوم خالد ونحو ذلك، ولا مضافا إلى وقت بأن يقول: وهبت هذا الشيء منك غدا أو رأس شهر كذا في البدائع.والرقبى باطلة وهي أن يقول: داري لك رقبى، ومعناه: إن مت فهي لي، وإن مت فهي لك، كأن كل واحد منهما يراقب موت الآخر، كذا في الاختيار. وأما ما يرجع إلى الواهب فهو أن يكون الواهب من أهل الهبة، وكونه من أهلها أن يكون حرا عاقلا بالغا مالكا للموهوب حتى لو كان عبدا أو مكاتبا أو مدبرا أو أم ولد أو من في رقبته شيء من الرق أو كان صغيرا أو مجنونا أو لا يكون مالكا للموهوب لا يصح، هكذا في النهاية. وأما ما يرجع إلى الموهوب فأنواع منها أن يكون موجودا وقت الهبة فلا يجوز هبة ما ليس بموجود وقت العقد بأن وهب ما تثمر نخيله العام وما تلد أغنامه السنة ونحو ذلك، وكذلك لو وهب ما في بطن هذه الجارية أو ما في بطن هذه الشاة أو ما في ضرعها، وإن سلطه على القبض عند الولادة والحلب، وكذلك لو وهب زبدا في لبن أو دهنا في سمسم أو دقيقا في حنطة لا يجوز، وإن سلطه على قبضه عند حدوثه؛ لأنه معدوم للحال فلم يوجد محل حكم العقد، وهو الأصح، هكذا في جواهر الأخلاطي.إذا وهب صوفا على ظهر غنم وجزه وسلمه فإنه يجوز. ومنها أن يكون مالا متقوما فلا تجوز هبة ما ليس بمال أصلا كالحر والميتة والدم وصيد الحرم والخنزير وغير ذلك ولا هبة ما ليس بمال مطلق كأم الولد والمدبر المطلق والمكاتب ولا هبة ما ليس بمال متقوم كالخمر، كذا في البدائع. ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب حتى لو وهب أرضا فيها زرع للواهب دون الزرع، أو عكسه أو نخلا فيها ثمرة للواهب معلقة به دون الثمرة، أو عكسه لا تجوز، وكذا لو وهب دارا أو ظرفا فيها متاع للواهب، كذا في النهاية. ومنها أن يكون مملوكا فلا تجوز هبة المباحات؛ لأن تمليك ما ليس بمملوك محال. ومنها أن يكون مملوكا للواهب فلا تجوز هبة مال الغير بغير إذنه لاستحالة تمليك ما ليس بمملوك للواهب."(كتاب الهبة ، الباب الأول تفسير الهبة وركنها وشرائطها وأنواعها وحكمها، ج:4، ص:374، ط:دارالفکر بیروت)فتاوی شامی میں ہے:"قلت: ورأيت في فتاوى الكازروني عن العلامة اللقاني أنه لو مات صاحب الخلو يوفى منه ديونه ويورث عنه وينتقل لبيت المال عند فقد الوارث.هذا، وقد استدل بعضهم على لزومه وصحة بيعه عندنا بما في الخانية: رجل باع سكنى له في حانوت لغيره فأخبر المشتري أن أجرة الحانوت كذا فظهر أنها أكثر من ذلك قالوا: ليس له أن يرد السكنى بهذا العيب اهـ. وللعلامة الشرنبلالي رسالة رد فيها على هذا المستدل بأنه لم يفهم معنى السكنى؛ لأن المراد بها عين مركبة في الحانوت، وهي غير الخلو. ففي الخلاصة اشترى سكنى حانوت في حانوت رجل مركبا وأخبره البائع أن أجرة الحانوت كذا فإذا هي أكثر ليس له أن يرد."(کتاب البیوع، مطلب في خلو الحوانيت، ج:4، ص:521، ط:ایچ ایم سعید کمپنی)فقط واللہ اعلم

Reference: Mishkat al-Masabih 3072 In-book reference : Book 12, Hadith 31: حوالہ

عنوان: زندگی میں اولاد کے درمیان مال تقسیم کرنے کا شرعی طریق کار
سوال: ایک شخص اپنی زندگی میں اپنی اولاد کے درمیان اپنے مال میں کچھ حصہ یا کل مال تقسیم کرنا چاہتا ہے، تو شرعا ان کے درمیان اس کی تقسیم کس طرح ہوگی؟ اولاد میں تین بیٹیاں اور دو بیٹے ہیں، جب کہ بیوی بھی زندہ ہے، اور رقم ایک کروڑ روپے ہے۔
جواب:
زندگی میں تقسیم کی جانے والی جائیداد یا رقم ہبہ (گفٹ) کہلاتی ہے،اور  ہبہ (گفٹ) کا حکم یہ ہے کہ اس میں تمام اولاد (بیٹے اور بیٹیوں) میں برابری کی جائے، یعنی جتنا بیٹے کو دے اتنا ہی بیٹی کو دے، بلا وجہ کسی کے حق میں کمی بیشی کرنا یا کسی کو محروم کرنا شرعاً جائز نہیں، البتہ اولاد  میں سے کسی کو فرماں برداری، دین داری،یا محتاجگی کی وجہ سے بنسبت اوروں کے کچھ زائد حصہ بھی دیا جاسکتا ہے۔مذکورہ شخص کے لیے زندگی میں رقم  کی تقسیم کا شرعی طریقہ یہ ہے کہ اولاً اپنے لیے جس قدر چاہے رکھ لے جس سے بقیہ زندگی بغیر محتاجگی کے گزار سکے ، اور کل رقم کا کم از کم آٹھواں حصہ بیوی کو بھی دے دے، پھر بقیہ رقم  اپنی اولاد (بیٹوں اور بیٹیوں) میں برابری کے ساتھ تقسیم کر دے، یعنی کل پانچ بچے ہیں تو بقیہ رقم کے کل پانچ حصے کرکے سب کو ایک ایک حصہ دے،  کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، لیکن اگر کسی کی خدمت، اطاعت، دین داری یا محتاجگی کی وجہ سے اسے اورو ں کی بہ نسبت کچھ زیادہ دے تو اس کی بھی گنجائش ہے۔نیز ہبہ کے مکمل ہونے  کے لیے ضروری ہے کہ تقسیم کے بعد رقم  ان کے حوالے بھی کر دی جائے۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه و في رواية ...... قال: فاتقوا الله واعدلوا بين أولادكم."(مشکاۃ  المصابیح، 1/261، باب العطایا، ط: قدیمی)”(ترجمہ) :حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق جدید،باب العطایا 3/ 193 ط: دارالاشاعت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: سووا بين أولادكم في العطية ولو كنت مؤثرًا أحدًا لآثرت النساء على الرجال، رواه سعيد في سننه وفي صحيح مسلم من حديث النعمان بن بشير: اتقوا الله واعدلوا في أولادكم، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل."(رد المحتار، كتاب الوقف 4/ 444 ط:سعيد)وفیه ایضا:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا...."(کتاب الھبة، 5/ 690، ط:سعید)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: قبضہ وتصرف دیئے بغیر زبانی ہبہ کرنے کا حکم
سوال: زبانی ہبہ (گفٹ) کی کیا حیثیت ہے؟اگر کسی کو کوئی چیز ہبہ (گفٹ) کی گئی اور جگہ ان کے نام بھی کردی مگر قبضہ دینے سے پہلے پہلے ہبہ کرنے والے کا انتقال ہوگیا ،نیزقبضہ کا عمل شروع ہوگیا تھا۔
جواب: واضح رہے کہ شرعی طورپر ہبہ (گفٹ) مکمل ہونے کے لئے ہبہ کی جانے والی چیز اپنی ملکیت سے الگ کرکے موہوب لہ (جس کوہبہ کیاجارہاہے)کواس كا اس طرح قبضہ دیناضروری ہے کہ وہ اس میں اپنی مرضی سے آزادانہ طورپر تصرف کرسکے اوراگراس طرح کاقبضہ نہ دیاجائےتو ہبہ مکمل نہیں ہوتا۔لہذا صورت مسئولہ میں اگر مرحوم نے جگہ(زمین) صرف نام کی، اپنی ملکیت سے الگ کر کےاس جگہ کو متعین کرکے مالکانہ تصرف کے ساتھ قبضہ نہیں دیا تو یہ ہبہ مکمل نہیں ہوا، اور وہ زمین بدستور مرحوم کی ملکیت ہے۔باقی رہی یہ بات کہ ’’قبضہ کا عمل شروع ہوگیا تھا‘‘ اس سے کیا مراد ہے؟ مکمل وضاحت کرکے اس کا حکم دوبارہ معلوم کرلیا جائے۔رد المحتار میں ہے:"(وتتم) الهبة (بالقبض) الكامل."(كتاب الهبة، 690/5، ط:دارالفكربيروت)فتاوی ہندیہ میں ہے:"لا يثبت الملك للموهوب له إلا بالقبض هو المختار، هكذا في الفصول العمادية."(كتاب الهبه، الباب الثاني فيما يجوز من الهبة وما لا يجوز، 378/4، ط:دارالفکر)فقط والله اعلم

عنوان: زندگی میں باپ کی اشیاء میں بیٹیوں کے حصے ہونے کا حکم
سوال: میری بیٹی کو پیسوں کی ضرورت تھی، انہوں نے مجھ سے قرض مانگا، میں نے اس کو ساڑھے چار لاکھ روپے قرض دیا، اس کے ساتھ کچھ رقم ملا کر اس نے فلیٹ خریدا، اب سوال یہ ہے کہ میں نے اس کو یہ جو رقم دی ہے، کیا یہ اس کے حصے میں شمار کر سکتے ہیں یا نہیں؟دوسرا سوال یہ ہے کہ 50 لاکھ میرے پاس رقم ہے، اور اتنی مالیت کا گھر ہے، کیا اس رقم اور مکان میں میری بیٹیوں کا حصہ ہے یا نہیں؟
جواب:
صورتِ مسئولہ میں آپ کی ملکیت میں جو اشیاء موجود ہیں، زندگی میں ان تمام اشیاء کے مالک آپ خود ہیں، ان اشیاء میں آپ کی اولاد کا فی الحال کوئی حصہ نہیں ہے، اولاد کا حق و حصہ انتقال کے بعد متعلق ہوتا ہے، لہذا آپ نے اپنی بیٹی کو جو قرضہ دیا ہے آپ اس رقم کو واپس لینے کے حق دار ہیں۔تاہم اگر آپ اپنی جائیداد اپنی تمام اولاد میں تقسیم کرنا چاہتے ہیں تو آپ کو اختیار ہے اور تقسیم کر سکتے ہیں، اس میں شرعاً کوئی ممانعت نہیں، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ  صلی اللہ علیہ وسلم نے اولاد کے درمیان ہبہ کرنے میں برابری کرنے کا حکم دیا،جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه و سلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال : «فاتقوا الله و اعدلوا بين أولادكم»".  (مشکاۃ  المصابیح ، باب العطایا ، 1/ 261 ، ط : قدیمی)ترجمہ:" حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا: کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا:  ”نہیں“، آپ صلی اللہ علیہ وسلم  نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم  نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، باب العطایا،  3/ 393،  ط: دارالاشاعت)لہذا اگر آپ اپنی جائیداد اور رقم اپنی اولاد کے درمیان تقسیم کرنا چاہتے ہیں تو اس کا شرعی طریقہ یہ ہے کہ اس میں سے اپنے لیے جتنا چاہیں رکھ لیں تا کہ بوقتِ ضرورت کام آئے، بیوی اگر زندہ ہو تو اسے بھی آٹھویں حصے تک دے دیں، اس کے بعد باقی رقم اپنی ساری اولاد (بیٹوں اور بیٹیوں) میں برابری کی بنیاد پر تقسیم کر دیں، بلا وجہ کسی کو کم زیادہ نہ دیں، تاہم اگر اولاد میں سے کسی ایک کو اس کی محنت، غربت، فرمانبرداری یا خدمت کی بنیاد پر دوسروں  کی بنسبت کچھ زیادہ دینا چاہیں تو دے سکتے ہیں اور جس کو جو دیں اس پر اسے مالکانہ قبضہ اور تصرف بھی دے دیں۔اور جس بیٹی کو قرضہ دیا ہوا ہے، ایسی صورت میں اس کا قرضہ اس کے حصے میں سے منہا کر لیں تو یہ بھی درست ہے۔فتاویٰ شامی میں ہے:"وفي الخانية ولو وهب شيئا لأولاده في الصحة، وأراد ‌تفضيل ‌البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، مطلب متى ذكر الواقف شرطين متعارضين يعمل بالمتأخر، 444/4 ، ط: سعید)فقط واللہ اعلم

Reference: Sahih al-Bukhari 2586 In-book reference : Book 51, Hadith 20 USC-MSA web (English) reference : Vol. 3, Book 47, Hadith 759 (deprecated numbering scheme): حوالہ

عنوان: زندگی میں جائیداد کی تقسیم
سوال: ہمارے والد صاحب حیات ہیں، ان کا ایک مکان تھا، جو انہوں نے ابھی بیچا ہے، ان کے بیٹوں کا مطالبہ ہے کہ ان کو الگ الگ گھر میں رہنا ہے، مزید ایک گھر میں اکٹھا نہیں رہنا، چناں چہ والد صاحب راضی خوشی فرما رہے ہیں کہ جس کا جتنا حصہ بنتا ہے اس کو دے دیتا ہوں، 3 بیٹے ہیں، ایک بیٹی ہے، کیا حکم ہے؟ اگر والد صاحب ہبہ کرتے ہیں تو کس طرح اور کس کا کتنا حصہ ہو گا؟
جواب:
واضح رہے کہ ہر شخص اپنی زندگی میں اپنی جائیداد کا خود مالک  و مختار ہوتا ہے، وہ ہر جائز تصرف اس میں کرسکتا ہے، والدین کی زندگی میں اولاد وغیرہ کا اس کی جائیداد میں حصہ  نہیں  ہوتا اور نہ ہی کسی کو مطالبہ کا حق حاصل  ہوتا ہے، تاہم اگر صاحبِ جائیداد اپنی  زندگی میں  اپنی جائیداد  خوشی  و رضا سے اولاد کے درمیان تقسیم کرنا چاہیں تو کرسکتے ہیں اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ  صلی اللہ علیہ وسلم نے اولاد کے درمیان ہبہ کرنے میں برابری کرنے کا حکم دیا،جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه و سلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال : «فاتقوا الله و اعدلوا بين أولادكم»".  (مشکاۃ  المصابیح، باب العطایا،  1/ 261، ط: قدیمی)ترجمہ:" حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا: کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا:  ”نہیں“، آپ صلی اللہ علیہ وسلم  نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم  نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، باب العطایا،  3/ 393،  ط: دارالاشاعت)لہذا صورتِ مسئولہ میں اگر آپ کے والد اپنی اولاد کے درمیان جائیداد تقسیم کرنا چاہتے ہیں تو اس کا شرعی طریقہ یہ ہے کہ وہ  اپنی جائیداد میں سے اپنے لیے جتنا چاہے رکھ لیں تا کہ بوقتِ ضرورت کام آئے، اور اگر بیوی بھی حیات ہو تو ان کو کل مال کا کم ازکم آٹھواں حصہ دے دیں، اس کے بعد باقی جائیداد اپنے بیٹوں اور بیٹیوں میں برابر سرابر تقسیم کر دیں، بلا وجہ کسی کو کم یا زیادہ نہ دیں، تاہم اگر اولاد میں سے کسی ایک کو اس کی محنت، غربت، فرمانبرداری یا خدمت کی بنیاد پر دوسروں  کی بنسبت کچھ زیادہ دینا چاہیں تو دے سکتے ہیں اور جس کو جو دیں اس پر اسے مالکانہ قبضہ اور تصرف بھی دے دیں۔فتاویٰ شامی میں ہے:"وفي الخانية ولو وهب شيئا لأولاده في الصحة، وأراد ‌تفضيل ‌البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، مطلب متى ذكر الواقف شرطين متعارضين يعمل بالمتأخر، 444/4 ، ط: سعید)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: قبضہ تام وتصرف دیے بغیر کسی چیز کےگفٹ کرنے کا حکم
سوال: میرے والد صاحب کا انتقال ہوا،ورثاء میں بیوہ،  دو  بیٹے،دو بیٹیاں تھیں،ترکہ میں ایک مکان چھوڑا،اور  حیات ہی میں دونوں بیٹیوں  میں سے ہر ایک بیٹی کے لیے 6،6 لاکھ روپےبینک میں چھوڑے،اور والد نے صرف یہ کہا تھا کہ یہ میری بچیوں کے لیے ہیں ،پھر وا لدہ کا انتقال ہوا ،ورثاء میں دو بیٹے دو بیٹیاں تھیں،مرحوم کے والدین پہلے انتقال کر چکے تھے،والد نے ترکہ میں جو مکان چھوڑا تھا ،اس مکان کی قیمت بازار کے مطابق لگواکر ہم نے ایک بہن  کو  وراثت میں سےاس کا شرعی حصہ ادا کردیا ہے،اب دوسری  بہن اپنا شرعی حصہ مانگ رہی ہے، جب کہ ایک بھائی کہتا ہے کہ وہ جو 6،6 لاکھ روپے تمہاری شادیوں پہ خرچ ہوئے تھے ،اس کو  بھی وراثت میں شامل کرو،اسی طرح بھائی کا یہ بھی دعوی ہے کہ ابّا نے کہا تھاکہ یہ 6،6 لاکھ روپے دونوں بیٹیوں کے ہیں،اور مکان میرے دونوں بیٹوں کا ہے،یہ  بات والد نے صرف زبانی طور پر کی تھی ،اس کا کوئی کاغذ نہیں ہے،بہنیں بھی یہ تسلیم کرتی ہے کہ ہمارے والد نے ایسا کہا تھا،رہنمائی فرمادیں کہ اس مکان کی تقسیم کا کیا حل ہوگا؟اور  وہ 6،6لاکھ روپے وراثت میں شامل   ہوں گے یا نہیں؟
جواب: صورتِ مسئولہ میں سائل کے والد نے اپنی حیات میں جو دونوں بیٹیوں  میں سے ہر ایک بیٹی کے لیے 6،6 لاکھ روپےبینک میں چھوڑے تھے،اور  صرف زبانی یہ کہا تھا کہ یہ میرے بچیوں کے لیے ہیں ،مرحوم(  سائل والد )کے محض  اس کہنے سے وہ رقم بیٹیوں کی ملکیت نہیں ہوئی،اس لیے کہ والد نے اس رقم پر بیٹیوں کو مکمل  قبضہ اور تصرف کا حق نہیں دیا تھا ،جب کہ    ہبہ (گفٹ) کے مکمل ہونے کے لیے ضروری ہے کہ واہب (گفٹ کرنے والا) موہوبہ چیز (جس چیز کا گفٹ کیا جارہا ہے)  کو موہوب لہ (جس کو گفٹ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے،  ورنہ شرعاً ہبہ درست نہیں ہوتا،اسی طرح والد نےجس مکان کے بارے میں اپنی حیات میں صرف زبانی  یہ کہا تھا کہ یہ میرے دونوں بیٹوں کا ہے،اور آخر تک والد  اس مکان میں  خود  بھی  رہائش پذیر  رہےتو  یہ ہبہ (گفٹ) بھی  مکمل نہیں ہواتھا،اس لیے کہ مکمل قبضہ وتصرف  دیے بغیر کسی چیز کو گفٹ کرنا شرعادرست نہیں ہوتا،لہذا  مذکورہ مکان اور جو رقم مرحوم نےاپنی حیات میں بینک میں اپنے بیٹیوں کے لیے چھوڑی تھی ،دونوں  بدستور مرحوم کی ملکیت میں برقرار ہے،اور دونوں مرحوم کی وراثت میں شامل ہیں،تاہم والد کی غیر موجودگی میں بھائیوں نےجو اپنی بہنوں کی شادی پر یہ مذکورہ چھ لاکھ روپے خرچ کیے ہیں ،چوں کہ بھائیوں نے یہ سمجھ کر خرچ کئے تھےکہ مکان کے بدلہ میں یہ رقم ان کاحصہ  ہے اور مکان بھائیوں کا ہے تو  اس صورت میں تمام ترکہ میں سے یہ چھ چھ لاکھ روپے بہنوں کے حصوں سے منہا ہوں گے اور جو مزید بہنوں کا حصہ ہوگا،وہ ان کو ادا کرنا ضروری ہوگا،الغرض یہ رقم اور مکان کی مالیت لگاکر یہ دونوں تمام ورثاء میں شرعی حساب سے تقسیم ہوں گے، سائل کے مرحوم والد /والدہ دونوں  کی میراث کی شرعی تقسیم اس طرح ہوگی کہ سب سے پہلے مرحومین کے حقوقِ متقدمّہ یعنی تجہیز وتکفین کا خرچہ نکالنے کے بعد،مرحومین  کے ذمہ کوئی قرض ہو تو اسے کُل مال سے ادا کرنے کے بعد،مرحومین نے اگر کوئی جائز وصیت کی ہو تو اسے بقیہ مال کے تہائی سے ادا کرنے کے بعد کل مالِ منقولہ وغیر منقولہ کو   6 حصّوں میں تقسیم کرکے  مرحومین (سائل کے والد والدہ) کے دو بیٹوں میں سے ہر ایک بیٹے کو 2 حصّے،مرحومین کے دو بیٹیوں میں سے ہر ایک بیٹی کو  1 حصّہ ملے گا۔صورتِ تقسیم یہ ہے:مرحومین( سائل کے والد /والدہ)6بیٹابیٹابیٹیبیٹی2211۔۔۔تخارجفیصد کے اعتبار سے 33.333فیصد  ہر ایک بیٹے کو ،اور  16.666فیصد ہر ایک بیٹی کو ملے گا۔جس بہن کو مکان میں سے حصہ  دیا ہے، اگر وہ مذکورہ  بالا تقسیم کے مطابق پورا حصہ اداکیا ہے تو مزید اس کا حق نہیں بنتا،اگر کم ہو تو بقیہ  حصہ ادا کردیا جائے ،بہن کے حصے کی ادائیگی کے بعد باقی جائیداد کو 5 حصوں میں تقسیم کرکے ہر بھائی کو 2 حصے اور بہن کو ایک حصہ ملے گا۔فتاوی ہندیہ  میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(کتاب الھبة، الباب الثانی فیما یجوز من الھبة وما لا یجوز،378/4،ط: رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، 690/5، ط: سعید)فتاوی تاتارخانیہ  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الھبة ، فیما یجوز من الھبة وما لا یجوز،  نوع منه،413/14، ط:مکتبہ زکریا، دیوبند، دہلی)فقط واللہ اعلم

عنوان: ہبہ درست ہونے کے لیے واہب اور موہوب لہ کے علاوہ کسی اور کو علم ہونا ضروری نہیں
سوال: میرے والد صاحب کی میراث تمام ورثاء (تین بیٹوں اور بیوہ) میں تقسیم ہوئی، ہماری والدہ کے حصے میں اٹھاون لاکھ (58,00,000) روپے آئے، بڑے بھائی نے ان کے پیسے بنک  میں رکھوا دیے، اور کہا کہ اس کی آمدنی والدہ پر خرچ ہو گی، والدہ کی وفات کے بعد بڑے بھائی نے کہا کہ بیس لاکھ (20,00,000) روپے والدہ کی بیماری خرچ ہوئے، اور تیس لاکھ (30,00,000) مجھے دے دیے ہیں، صرف آٹھ لاکھ (8,00,000) روپے کی تقسیم ہوگی، اب بیس لاکھ  والدہ پر کیسے خرچ ہوئے ہمیں معلوم نہیں، اور تیس لاکھ کیسے بڑے بھائی کو دیے، ہمیں اس کا بھی علم نہیں ہے۔اب دریافت طلب بات یہ ہے کہ  کیا اس طرح ہبہ (گفٹ) درست ہو سکتا ہے جب دیگر ورثاء کو علم نہ ہو؟والدہ کی میراث میں کتنے روپے تقسیم ہوں گے (اٹھاون لاکھ یا آٹھ لاکھ)؟وضاحت:۔والدہ کی بیماری کی کیفیت یہ تھی کہ ان کا ذہنی توازن ٹھیک نہیں تھا، اور یادداشت بھی بحال نہیں تھی۔والدہ کی بیماری پر بھی جتنا خرچہ بھائی بتا رہے ہیں، ہسپتال سے معلومات کرنے پر پتا چلا کہ اتنا خرچہ نہیں ہوا جتنا بھائی بتا رہے ہیں۔
جواب: صورتِ مسئولہ میں جب سائل کی والدہ کا ذہنی توازن ٹھیک نہیں تھا تواس حالت میں کیے ہوئے ہبہ (گفٹ) کا شرعاً کوئی اعتبار نہیں ہے، بلکہ وہ پوری رقم والدہ کی ملکیت ہے، اور والدہ کی بیماری پر بیس لاکھ خرچ ہونے کا جو دعویٰ بھائی کر رہا ہے اس پر وہ ثبوت   پیش کرے، اگر ثبوت سے اتنی رقم کا خرچ ہونا ثابت  کر دیتا ہے تو بیس لاکھ منہا کر کے باقی اڑتیس لاکھ (38,00,000) روپے تمام ورثاء میں تقسیم ہوں گے، اور اگر اس کے پاس ثبوت نہ ہو تو ہسپتال سے معلومات حاصل کر کے خرچ شدہ رقم کااندازہ لگایا جا سکتا ہے، الغرض شرعی ثبوت سے یا ہسپتال سے معلومات لے کر جو رقم علاج و معالجہ پر خرچ کی گئی ہو اس کے علاوہ باقی رقم ترکہ میں تقسیم ہوگی۔"إعلاء السنن "میں ہے:" البینة  علی المدعی والیمین  علی المدعی علیه."(کتاب الدعوی،باب البینة علی المدعی والیمین علی من أنکر،15 / 351،ط إدارۃ القرآن و العلوم الإسلامیة)"الدر المختار"  میں ہے:"(وشرائط صحتها في الواهب العقل والبلوغ والملك) فلا تصح هبة صغير ورقيق، ولو مكاتبا."(کتاب الھبة، 5/ 687، ط:سعيد)وفيه أيضا:"(هي) لغة: التفضل على الغير ولو غير مال. وشرعا: (تمليك العين مجانا) .... و) شرائط صحتها (في الموهوب أن يكون مقبوضا غير مشاع مميزا غير مشغول)...(وركنها) هو (الإيجاب والقبول)...(وحكمها ثبوت الملك للموهوب له...وحاصله: أن اللفظ إن أنبأ عن تملك الرقبة فهبة...(و) تصح (بقبول) أي في حق الموهوب له أما في حق الواهب فتصح بالإيجاب وحده....(و) تصح (بقبض بلا إذن في المجلس) فإنه هنا كالقبول فاختص بالمجلس (وبعده به) أي بعد المجلس بالإذن...(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(کتاب الھبة، 5/ 687، ط:سعيد)وفيه أيضا:"(وحكمه الإثم لمن علم أنه مال الغير ورد العين قائمة والغرم هالكة."(کتاب الغصب، 6/179، ط:سعید)فقط والله أعلم

عنوان: جب ایک شخص زندگی میں کسی رشتہ دارکو اپنی جائیداد مکمل قبضہ وتصرف کے ساتھ ہبہ کردے تو دیگر ورثاء کو اس جائیداد میں شرعاً کوئی اختیار نہیں
سوال: زید کا انتقال ہو گیا اس کی اولاد اور شرعی ورثا میں تین بیٹے اور چھ بیٹیاں ہیں، زید کی تین مختلف مقامات پر جائیداد تھی، ان میں ایک پراپرٹی شہر میں پلاٹ کی صورت میں تھی جو کہ اس نے  دوران حیات اپنے تینوں بیٹوں کو دے دی تھی، اور اس پلاٹ كو تين حصوں ميں تقسيم كر كے اس پر قبضہ وتصرف بھی اپنے بیٹوں کو دے دیا تھا،یہ پلاٹ زید کے رہائشی گھر کے بالکل سامنے تھا، اس دوران انہوں نے اپنی بیٹیوں کو کچھ نہ دیا اور محروم رکھا، اب زید کے انتقال کے بعد ان کی بیٹیوِں کو دعوی ہے کہ والد مرحوم کی دیگر جائیداد کی مانند بیٹوں کو دی گئی مذکورہ جائیداد بھی و رثاء میں تقسیم کی جائے اور اس میں بھی وہ حق دار ہيں، مذکورہ معاملے سے متعلق کوئی تحریری ثبوت نہیں ہے، البتہ گواہان موجود ہیں، شريعت كی روشنی ميں اس جائيداد كا كيا حكم ہے؟
جواب: صورتِ مسئولہ ميں اگر واقعۃً زيد نے اپنی زندگی میں بحالتِ صحت اپنی خوشی و رضامندی کے ساتھ مذكوره پلاٹ الگ الگ تقسیم کر کے اپنے تینوں بیٹوں کو اس پر قبضہ وتصرف سے ساتھ ہبہ کردیا تھا اور اس پر گواہان بھی موجود ہیں تو تینوں بیٹے  اس جائیداد کے مالک ہوگئے، لہذا اب  اس جائیداد میں شرعاً نہ کسی اور وارث کا حق ہے اور نہ ہی مطالبہ کر سکتا ہے۔بدا  ئع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض."(كتاب الهبة، فصل في حكم الهبة، ج:6، ص:127، ط:دار الكتب العلمية)فتاوی شامی میں ہے:"(وتتم) الهبة (بالقبض) الكامل.""(قوله: بالقبض) فيشترط القبض قبل الموت."(كتاب الهبة، ج: 5، ص: 590، ط: ايچ ايم سعيد)فقط والله اعلم

عنوان: مکان جس کو گفٹ کیا گیا صرف اسی کی ملکیت ہوگی بہن بھائی اس کے ساتھ ملکیت میں شریک نہیں ہوں گے
سوال: میرے دادا نے پہلے میرے والد صاحب کو اپنے گھر کی پہلی منزل اُن (میرے والد) کے نام کرنے کی پیشکش کی، لیکن والد صاحب نے اس سے انکار کر دیا، اور اپنے والد صاحب یعنی ہمارے دادا کو کہا کہ آپ جو چاہیں کریں،  لیکن مجھے یہ نہیں چاہیے، پھر میرے والد صاحب کے انتقال کے بعد دادا نے وہی پہلی منزل پوتے کے (میرے) نام کردی، اور مکمل قبضہ و تصرف کے ساتھ گفٹ کر دی، جب کہ خود  دوسرے گھر میں رہائش پذیر تھے،اور آخر تک دوسرے گھر میں رہائش پذیر رہے، اب پوچھنا یہ ہے کہ اس گھر کی پہلی منزل پر صرف میرا حق ہے یا میرے بہن بھائی بھی میرے ساتھ شریک ہیں؟ شرعی راہ نمائی فرمادیجیے!
جواب: صورتِ مسئولہ میں اگر واقعتاً سائل کے دادا نے اپنی زندگی میں مکان کی پہلی منزل سائل کو گفٹ کرکے تصرف کے مکمل اختیار کے ساتھ قبضہ بھی دے دیا تھا، اور سائل کے  بہن بھائیوں میں سے کسی کے لیے اس مکان سے متعلق کوئی وصیت بھی نہیں کی تھی تو شرعاً اس مکان  میں صرف سائل اکیلے کی ملکیت ثابت ہوگئی ہے، اس کے ساتھ اس کے بہن بھائی اس پہلی منزل کی ملکیت میں حصہ دار نہیں ہیں۔البتہ اگر بہن بھائیوں کی ضرورت کو دیکھ کر یا ان کی محبت میں اپنی خوشی و رضامندی سے انہیں کچھ دینا چاہے تو دے سکتا ہے۔الدر المختار میں ہے:"(هي) لغة: التفضل على الغير ولو غير مال. وشرعا: (تمليك العين مجانا) .......... و) شرائط صحتها (في الموهوب أن يكون مقبوضا غير مشاع مميزا غير مشغول).....(وركنها) هو (الإيجاب والقبول)...(وحكمها ثبوت الملك للموهوب له.......وحاصله: أن اللفظ إن أنبأ عن تملك الرقبة فهبة.......(و) تصح (بقبول) أي في حق الموهوب له أما في حق الواهب فتصح بالإيجاب وحده....(و) تصح (بقبض بلا إذن في المجلس) فإنه هنا كالقبول فاختص بالمجلس (وبعده به) أي بعد المجلس بالإذن.......(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(کتاب الھبة، 5/ 687، ط:سعيد)فقط واللہ أعلم

عنوان: ہبہ تام و غیر تام کی مختلف صورتوں کا حکم
سوال: میرے شوہر کا انتقال ہوا، ورثاء  میں، ایک بیوہ ، 4  بیٹے، مرحوم کے   والد ہیں۔  اور والدہ کا انتقال پہلے ہوچکا تھا،وراثت میں یہ چیزیں ہیں :رہائشی گھر،کرائے پر دیے گئے مکان ، دکان،  گاڑی اور بائیک یہ سب قانوناً میرے نام پر ہے ۔1: رہائشی مکان:اس کے خریدنے کی صورت یہ بنی میرے سسر کا جو پرانا گھر تھا  وہ  فروخت کر کے  آدھی قیمت پرانے مکان کی آدھی قیمت میرے زیورات کی اور کچھ قرضے لیے تھے ،جو دکان سے ادا کیے گئے تھے، تمام  معاملات اوراختیارات میرے پاس ہی ہیں ، مرحوم نے مکان خریدنے کے بعد  باقاعدہ  رجسٹریشن کے موقع پر  چابی حوالے کی اور کہا" مبارک ہو  یہ مکان آپ کا ہے۔"2: کرائے پر دیے گئے مکان:مکان کے کرائےکی و صولی ،  کمی پیشی سارے معاملات میں ہی دیکھتی  اور میں ہی فیصلہ کرتی ہوں ، یہ مکانات میرے لیے خریدے اس کے سو فیصد معاملات میرے ہاتھوں میں تھے اور یہ مکان خریدا ہی میرے لیے گیا تھا حتی کہ ایگریمنٹ وغیرہ سب میں نے بنایا اور سائن بھی خود کیے ہیں۔دکان :یہ دکان قانوناً میرے نام پر ہے لیکن اس کے معاملات اور اختیارات مرحوم کے ہاتھ میں تھے وہ سب دیکھتے تھے اور وہی فیصلہ کرتے تھے۔گاڑی اور بائیک:یہ قانوناً تھے تو  میرے نام پر  مگر اس کے معاملات اور اختیارات مرحوم شوہر کے ہاتھ میں تھے وہ سب دیکھتے تھے وہی فیصلہ کرتے تھے۔  کیا فرماتے  ہیں مفتیان کرام نے سب چیزیں میری ہیں یا میرے مرحوم شوہر کی ؟رہنمائی فرمائیں۔
جواب: مرحوم کا  ترکہ تقسیم کرنے کا شرعی طریقہ یہ ہے کہ  کل مال سے مرحوم   کے حقوقِ متقدمہ یعنی تجہیز وتکفین کا خرچہ نکالنے کے بعد اگر مرحوم   پر کسی بھی قسم کا قرضہ ہو تو اس کو کل مال سے ادا کرنے کے بعد اگر مرحوم  نےکوئی جائز وصیت کی ہو تو اس بقیہ مال کے ایک تہائی ترکہ سے نافذکرنے کے بعد باقی ترکہ کو 96 حصے کر کے12  حصےبیوہ کو، اور16 حصے مرحوم کے والد کو اور  17  حصے مرحوم کے ہر ہر بیٹے کو   ملیں گے۔میت ؛ 24/ 96بیوہوالدبیٹابیٹابیٹابیٹا3417121617171717یعنی فیصد کے اعتبار سے12.5 فیصد  بیوہ کو، 16.66فیصد مرحوم کے والد کو،اور17.70 فیصد  ہر ہر بیٹے کو ملیں گے۔مرحوم کے ترکہ کے حوالےسے جو تفصیل ذکر کی گئی ہے اس کا شرعی حکم یہ ہے کہ ؛1: رہائشی مکان؛ مرحوم نے  رہائشی مکان خریدنے کے بعد اس  میں  منتقل ہونے سے پہلے سائلہ کوھبہ  کیا ،اور باقاعدہ چابی  حوالے کر کے یہ  کہا : مبارک ہو یہ آپ کا مکان ہے ، تو  ہبہ شرعاًمکمل  ہوچکا  تھا ، اب  یہ مکان  سائلہ  کا  حق ہے ،یہ مرحوم کی  میراث میں تقسیم نہیں کیا جائے گا۔2: کرائے پر دئے گئے مکان ؛یہ مکان چونکہ سائلہ کے لئے خریدے تھے، سائلہ ہی کے پاس سارے اختیار تھے اور اس کے سارے معاملات خود دیکھتی اور اسے حل کرتی تھی  تو یہ ھبہ کرنا بھی مکمل ہوگیا تھا، سائلہ ہی اس کی مالک ہے۔3:دکان؛اگرچہ سائلہ کے نام تھی لیکن اس کا قبضہ اور تصرف مرحوم شوہر کے پاس تھا اور وہی اس کے تمام معاملات میں مختار تھے تو یہ دکان  مندرجہ بالا حصوں کے مطابق ورثاء میں تقسیم ہوگی،محض نام ہونے کی بنیاد پر سائلہ کی ملکیت شمار نہیں ہوگی۔4: گاڑی اور بائیک؛ یہ بھی تمام ورثاء میں مندرجہ بالا حصوں کے مطابق تقسیم ہوگی۔درر الحكام فی شرح مجلۃ الاحكام میں ہے:"إنشاء الدار بأمر صاحب الدار لصاحبها. وعليه لو عمر أو بنى أحد دار زوجته أو ملكا آخر لها ككرمها أو بستانها لأجلها وكانت العمارة والبناء بأمر زوجته كانت العمارة والبناء ملكا للزوجة ويأخذ الزوج نفقاته بمقتضى هذه المادة من الزوجة."(الکتاب الحادی عشر، الباب الثالث، الفصل الرابع، ج: 3، ص: 626، ط: دار الجيل)ملتقی الابحر میں ہے:"هي تمليك عين بلا عوض وتصح بإيجاب وقبول، وتتم بالقبض الكامل."(کتاب الھبة، ص: 492، ط:دار الكتب العلمية - لبنان/ بيروت)فتاویٰ شامی میں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) ، (وركنها) : هو (الايجاب والقبول)،(وحكمها: ثبوت الملك للموهوب له غير لازم) فله الرجوع والفسخ (وعدم صحة خيار الشرط فيها) فلو شرطه صحت إن اختارها قبل تفرقهما، وكذا لو أبرأه صح الابراء وبطل الشرط."(کتاب الھبة، ص: 560، ط: دار الكتب العلمية)فقط واللہ أعلم

عنوان: والد کی طرف سے بیٹے کو ہبہ کی گئی پراپرٹی میں طویل عرصے بعد بیٹی کا اپنے حصہ کا مطالبہ کرنا
سوال: ایک بندہ تھا جس کی دو  اولادیں تھیں ، جس میں سے ایک بیٹا اور ایک بیٹی ہے اس بندے نے اپنی زندگی میں اپنی  ساری پراپرٹی بیٹی اور بیٹےکے نام کر دی، اور سب رجسٹر ارر یونیو ڈیپارٹمنٹ میں رجسٹرڈ بھی کروا دی تھی،دونوں کو باقاعدہ مالکانہ حقوق کے ساتھ قبضہ بھی دے دیا تھا،بیٹی کو تین منزلہ ایک گھر ،تین دکانیں ، ساڑھے چار سے پانچ جریب زمین اور شادی کے موقع پر سونا دیا تھا،اس کے علاوہ جو کچھ تھا وہ بیٹے کو دےدیا تھا،پھر اپنی بیٹی کو  ( گفٹ ڈیڈ ) پرشاہد بھی  بنایاتھا اور(  No Objection/Acceptation Letter)  پرسائن اور انگوٹھے کے نشان بھی لیے تھے،یہ واقعہ 1993 کا ہے،اس کے بعد وہ وفات پا گیا ،اور بیٹا اپنی ساری پراپرٹی سنبھالتار ہا، پھرتقریباً 15 سال کے بعد ان کا بیٹا فوت ہو گیا اور اس مسئلہ کو 30 سال ہو گئے ہیں۔ اب اس بندے کی بیٹی اپنے بھائی کی اولاد پر  دعوی کررہی ہے کہ پراپرٹی میں اس کا بھی حصہ ہے اور وہ اسے دیا جائے،جب کہ بھائی کی اولاد کہہ رہی ہے کہ آپ شرعی طور پر ہم سے حصہ نہیں لے سکتی۔پوچھنا یہ ہے کہ کیا مذکورہ پراپرٹی میں بیٹی  شرعًا حق دار ہے یا نہیں اور شرعاًاس  کی کیا حیثیت ہے؟
جواب: واضح رہے کہ کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا، نیز ہر چیز کا قبضہ اسی چیز کے حساب سے ہوتا ہے،مکان کے قبضہ کے تام ہونے کا طریقہ یہ ہے کہ  واہب (مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے، پھر اگر خود بھی مکان میں رہنا چاہتا ہے تو موہوب لہ کی اجازت سے رہ سکتاہےاس طرح موہوبہ چیز موہوب لہ کے لیے گفٹ ہوجائے گا، اور واہب کی ملکیت ختم ہوجائےگی۔لہذا مذکورہ تفصیل کی  روسے صورتِ مسئولہ میں اگر اس مرحوم نے اپنے بیٹے اور بیٹی کے درمیان اپنی جائیداد کی تقسیم کر کے ہر ایک کو اس کا حصہ دے دیا تھا،اور دونوں کو اس پر مکمل قبضہ بھی دیدیا تھا،تو ہبہ تام ہونے کی وجہ سے ہر ایک ہبہ کے  وقت سے ہی اپنے اپنے حصے کی جائیداد کا مالک بن چکا تھا،اور اب  مذکورہ بہن کا اپنے بھائی کی پراپرٹی میں حصے کا مطالبہ کرنا جائز نہیں ہے،اور نہ ہی وہ اس کا حق رکھتی ہے۔ البتہ اگر مرحوم نےکوئی جائیداد   یا کیش وغیرہ  اپنے استعمال میں رکھا ہوا تھا اور اس کو تقسیم نہیں کیا تھا یا کسی کے نام تو کردیا تھا لیکن اس کو عملی طور پر قبضہ نہیں دیا تھا، بلکہ خود ہی استعمال کرتا رہا تو پھر وہ چیز مرحوم ہی کی ملکیت تھی اورانتقال کے بعد وہ مرحوم کا ترکہ شمار ہوگااور اس میں سے بیٹی کا بھی شرعی حصہ ہوگا۔فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف،ج:4،ص:444،ط:سعید)وفیہ ایضا:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، ج:5، ص:690، ط:سعید)فتاوی عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبۃ،الباب الثانی فیما یجوز من الھبۃ وما لا یجوز،ج:4،ص:378،ط:دارالفکر بیروت)فتاوی تاتارخانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار"."وفي الفتاوى العتابية : ولو وهبه فارغًا وسلم مشغولًا لم يصح ولايصح قوله: أقبضها أو سلمت إليك إذا كان الواهب فيه أو أهله أو متاعه".(فیما یجوز من الھبۃ وما لا یجوز،  نوع منہ،ج:14،ص:431، ط: زکریا، دیوبند، دہلی)فقط واللہ اعلم

عنوان: رہاشی مکان بطور مہر دیا لیکن قبضہ نہیں دیا تو کیا حکم ہے؟
سوال: میرے والد نے جب نکاح میری والدہ سے کیا تھا تو حق مہر والدہ کو نہیں دیا تھا،پھر والد نے ایک مکان جس میں والدین رہتے تھے، والد ہ کو گفٹ کیا حق مہر  کے عوض ،لیکن والد مرتے دم تک اس مکان میں رہتے رہے۔اب والد کے انتقال کے بعد کیا یہ مکان والدہ کا حق ہے یا والد کے تمام ورثاء کا حق بنتا ہے،والد کے ورثاء میں ایک بیوہ،دو بیٹے اور پانچ بیٹیاں ہیں۔
جواب: صورتِ  مسئولہ میں سائل کے والد نے سائل کی والدہ کو مذکورہ مکان حق مہر کے عوض دےدیا تھا تو شرعًا مذکورہ مکان والدہ کا ہے،مذکورہ مکان والد کے ترکے میں شمار ہوکر  والد مرحوم کے تمام ورثاء میں تقسیم نہیں ہوگا۔مذکورہ مکان کے علاوہ مرحوم کے باقی  ترکہ کی شرعی تقسیم کی صور ت یہ ہے کہ سب سے پہلے مرحوم کے حقوق متقدمہ یعنی تجہیزوتکفین کا خرچہ نکالنے کے بعد اگر مرحوم کے ذمہ کوئی قرض ہو تو  اسے کل مال سے ادا کرنے کے بعد ، اگر مرحوم نے کوئی جائز وصیت کی ہو تواسے باقی مال کے ایک تہائی سے نافذ کرنے کے بعد کل ترکہ منقولہ وغیر منقولہ کو72 حصوں میں تقسیم کرکے بیوہ کو 9حصے،ہر ایک بیٹے کو 14حصے اور ہر ایک بیٹی کو 7حصے ملیں گے۔صورت تقسیم یہ ہے:میت:72/9بیوہبیٹابیٹابیٹیبیٹیبیٹیبیٹیبیٹی179141477777فیصد کے اعتبار سے بیوہ 12.5فیصد،ہر ایک بیٹے کو 19.44فیصد اور ہر ایک بیٹی کو 9.72فیصدھصہ ملے گا۔بدائع الصنائع میں ہے:"المرأة ‌تملك ‌المهر قبل القبض ملكا تاما إذ الملك نوعان: ملك رقبة، وملك يد، وهو ملك التصرف، ولا شك أن ملك الرقبة ثابت لها قبل القبض، وكذلك ملك التصرف؛ لأنها تملك التصرف في المهر قبل القبض من كل وجه."(كتاب النكاح، فصل في جواز و افساد نكاح اهل الذمة، ج:2، ص:313، ط:دار الكتب العلمية)فقط واللہ اعلم

عنوان: نافرمان اولاد کو میراث سےمحروم کرکے، فرمان بردارکواپنی جائیداد کا مالک بنا سکتے ہیں؟
سوال: میرےکل چھ بچےہیں،جن میں دوبیٹےاورچاربیٹیاں ہیں،ایک بیٹی ان میں لےپالک ہےیعنی میری اپنی بچی نہیں ہے،میری 85سال عمرہے،میراایک ذاتی مکان ہے، جس کی مالیت ایک کروڑبنتی ہے، میں خدمت کامحتاج ہوں،میری اہلیہ کاانتقال ہوچکا ہے،میری اولادمیں کوئی بھی میری خدمت نہیں کرتا،نہ کوئی خرچ دیتاہے،جس کی وجہ سےمیں سخت اذیت میں ہوں،میری صرف ایک بیٹی ایسی ہےجومیراخیال رکھتی ہے،اس وجہ سےمیراارادہ ہےکہ اپناگھرصرف اسی کےنام کرادوں،قرآن وسنت کی روشنی میں جواب عنایت فرمائیں کہ کیامیں ایساکرسکتاہوں؟
جواب:
صورتِ مسئولہ میں بیٹی کےنام کرانےسےمراداگراس بیٹی کوزندگی میں جائیدادکامالک بناناہےیعنی اس بیٹی کومکمل قبضہ واختیارکےساتھ اس گھرپرقبضہ دیناہے،تواس کی حیثیت ہبہ(گفٹ)کی ہوگی اورہبہ میں اپنی اولادکےدرمیان برابری کا حکم ہےکسی ایک کودےکردوسرےکومحروم کرناجائزنہیں ہوگا،بلکہ ایک کوجتنا حصہ اس گھرمیں سےدےگا، اسی کے بقدر دوسرےکو بھی دینالازم ہوگا،خواہ بیٹی کو دے یا بیٹےسب کو برابر دینا لازم ہوگا، ورنہ گناہ ہوگا، ہاں اگردوسروں کونقصان پہنچانامقصودنہ ہو اور کسی ایک کو کسی دینی فضیلت،یاخدمت گزاری کی وجہ سے دوسروں سےزیادہ دینا چاہے تو دوسروں کے مقابلے میں  کچھ  زائد دے سکتے ہیں، الغرض پورا مکان مذکورہ خدمت گزار بیٹی کے نام کرنا جائز نہیں ہے، البتہ مکان کی تقسیم کے وقت اس بیٹی کو دوسروں سے زیادہ حصہ دیا جاسکتا ہے۔چناں چہ تفسیرطبری میں ہے: " ‌حدثنا ‌القاسم ‌قال، ‌حدثنا ‌الحسين ‌قال، ‌حدثنا ‌حجاج، ‌عن ‌ابن ‌جريج ‌قال: ‌قلت ‌لعطاء ‌قوله:"‌فمن ‌خاف ‌من ‌موص ‌جنفا ‌أو ‌إثما"، ‌قال: ‌الرجل ‌يحيف ‌أو ‌يأثم ‌عند ‌موته، ‌فيعطي ‌ورثته ‌بعضهم ‌دون ‌بعض، ‌يقول ‌الله: ‌فلا ‌إثم ‌على ‌المصلح ‌بينهم. ‌فقلت ‌لعطاء: ‌أله ‌أن ‌يعطي ‌وارثه ‌عند ‌الموت، ‌إنما ‌هي ‌وصية، ‌ولا ‌وصية ‌لوارث؟ ‌قال: ‌ذلك ‌فيما ‌يقسم ‌بينهم."(سورة البقرة،آية:182،ج:3،ص:402،ط:دار التربية والتراث)احکام القرآن للجصاص میں ہے:"حدثنا محمد بن بكر قال: حدثنا أبو داود قال: حدثنا عبد الوهاب بن نجدة قال: حدثنا ابن عياش عن شرحبيل بن مسلم قال: سمعت أبا أمامة قال: سمعت رسول الله صلى الله عليه وسلم يقول: "إن الله قد أعطى كل ذي حق حقه فلا وصية لوارث" وروى ‌عمرو ‌بن ‌خارجة ‌عن ‌النبي صلى الله عليه وسلم ‌أنه ‌قال: "‌لا ‌وصية ‌لوارث ‌إلا ‌أن ‌تجيزها ‌الورثة."(باب الوصية  للوارث،ج:2،ص:124،ط:دار الكتب العلمية بيروت - لبنان)البحرالرائق میں ہے:"(قوله فروع) يكره تفضيل بعض ‌الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز قضاء وهو آثم كذا في المحيط."(كتاب الهبة، هبة الأب لطفله، ج:7، ص:288، ط:دار الكتب الإسلامي)فقط والله اعلم

Reference: Sahih al-Bukhari 1719 In-book reference : Book 25, Hadith 197 USC-MSA web (English) reference : Vol. 2, Book 26, Hadith 777 (deprecated numbering scheme): حوالہ

عنوان: والدین کی زندگی میں گھریلو استعمال کے لیےلائی ہوئی چیز کا حکم
سوال: 1۔میں  مشترکہ گھر میں جب ہم بھائی والدین کے ساتھ رہتے تھے ،تو اس وقت کچھ سامان گھر میں استعمال کے لیے لایا تھا اور میں نے کسی کو ملکیت میں نہیں دیاتھا  ،اب پوچھنا یہ ہے کہ والدین  کے انتقال کے بعد وہ سامان میں خود لے سکتاہوں یا وراثت میں تقسیم ہو گا؟ یعنی میری ذاتی ملکیت کہلا ئے گا یا باقی سامان کی طرح وراثت میں تقسیم ہوگا ؟2۔اسی طرح اگر والدین  کی حیات میں کچھ سامان والدین سے لے لیا ،اور والدین نے بھی کہا کہ لے لو،  یہ سب بات زبانی ہوئی اور وہ چیز سامان نہیں لیا ،کیا  اب والدین  کے انتقال کے بعد اب کوئی بھائی جس نے والدین کی حیات  میں لیا ہو ،اب ا س کو لے سکتاہے  یا وہ چیز  بھی وراثت میں تقسیم ہوگی ؟اور اگر کوئی بھائی یہ کہہ کرلے کہ یہ میں نے والدین سےلیا تھا اور ایک بھائی اس کا گواہ بن جائے، تو اس کا کیا حکم ہے کہ یہ لے سکتا ہے یا واپس کرے گا یا وراثت میں تقسیم ہوگا ؟
جواب: 1۔صورت مسئولہ میں  سائل اپنے والدین کی زندگی میں  کچھ سامان گھر کے استعمال کے لیے لایا تھا،  کسی کو ملکیت میں نہیں دیا تھا ،تو وہ سامان بدستور  سائل کی ملکیت میں ہے، اس سامان کو والد ین کے ترکہ میں  شمار نہیں کیا جائے گا ،بلکہ وہ سامان سائل لینے کا حق دار ہے ۔2۔واضح رہے کہ شرعی طورپر ہبہ (گفٹ) مکمل ہونے کے لیے  ہبہ کی جانے والی چیز اپنی ملکیت سے الگ کرکے موہوب لہ (جس کوہبہ کیاجارہاہے)کواس كا اس طرح قبضہ دیناضروری ہے کہ وہ اس میں اپنی مرضی سے آزادانہ طورپر تصرف کرسکے اوراگراس طرح کاقبضہ نہ دیاجائےتو ہبہ مکمل نہیں ہوتا،لہذا صورتِ  مسئولہ میں اگر والدین نے کسی بیٹے کو کہا کہ یہ سامان لے لو اور اس بیٹے نے وہ سامان اس وقت نہیں لیا تو  وہ سامان بدستور والدین کی ملکیت ہے ، جو اب ان کے انتقال کے بعد یہ سامان ترکہ میں شمار ہوکر ان کے تمام شرعی ورثاء میں تقسیم ہوگا ۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، الباب الثانی فیما یجوز من الھبة وما لایجوز، ج:4، ص:378، ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، ج:5، ص:690، ط:ایچ ایم سعید) الجوہرۃ النیرۃ میں ہے:"ولو قال الرجل: جميع مالي، أو جميع ما أملكه لفلان فهذا إقرار بالهبة ‌لا ‌يجوز ‌إلا ‌مقبوضة، وإن امتنع من التسليم لم يجبر عليه."(كتاب الاقرار، ج:1، ص248،  ط،المطبعة الخيرية)فقط واللہ اعلم

عنوان: زمین بغیر قبضہ دیے بیٹے کے نام کرنا
سوال: والد صاحب کا انتقال ستمبر 2021 کو ہوا تھا،  ہم لوگ ایک بھائی اور تین بہنیں ہیں،  والد صاحب کے انتقال کے بعد تمام اثاثے اور جائیداد بھائی کے استعمال میں ہیں،  جن کی تفصیل کچھ یوں ہے کہ تقریباً چالیس (40) ایکڑ زرعی اراضی ہے، ایک دوکان،  ایک گھر، کچھ گائے بیل اور بکریاں، ایک ٹریکٹر، زرعی آلات، ٹیوب ویل، تعمیر شدہ ڈیرہ، ایک کار اور کچھ دیگر سامان  ہے۔ مذکورہ جائیداد میں  سے والد صاحب کے نام پر تقریباً نو (9) ایکڑ زرعی اراضی، دوکان،  گھر، ٹریکٹر اور کار وغیرہ ہیں۔ وفات سے کچھ سال پہلے والد صاحب نے اکتیس (31) ایکڑ زرعی اراضی اپنے ذاتی پیسوں سے  خریدی  تھی اور  بیٹے کے نام پر ٹرانسفر کردی  تھی، والد صاحب نے بیٹے کے نام تو کردی تھی لیکن  والد صاحب کے قبضہ اور استعمال میں تھی، انتقال کے وقت بھی والد صاحب کے ہی قبضہ اور تصرف میں تھی،  بیٹے کی نیت کو دیکھتے ہوئے والد صاحب  نے وفات سے کافی پہلے سے ہی بیٹے سے یہ تقاضا کرنا شروع کر دیا تھا کہ وہ زرعی اراضی میرے نام پر ٹرانسفر کرے،  لیکن وہ ٹال مٹول کرتا رہا اور والد صاحب اللہ کو پیارے ہوگئے۔سوال یہ ہے کہ والد صاحب کے ترکہ میں کُل 40 ایکڑ زمین شمار ہوگی یا 9 ایکڑ ؟
جواب: واضح رہے کہ انسان کا اپنی زندگی میں  کسی کو کچھ دینا ہبہ (گفٹ) کہلاتا ہے، اور   ہبہ (گفٹ) کے مکمل ہونے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور  اپنا تصرف مکمل طور پر ختم کردے، ورنہ قبضہ اور مالکانہ حقوق دیے  بغیر  کوئی  چیز صرف  نام کرنے  / دوسرے کے نام ٹرانسفر کرنے سے    شرعاً ہبہ (گفٹ)مکمل نہیں ہوتا۔ لہذا صورتِ مسئولہ میں والد صاحب کے  31 ایکڑ زمین  اپنے تصرف اور استعمال میں رکھ کر ، بیٹے کے محض نام کرنے سے بیٹے کی ملکیت میں نہیں آئی تھی، والد صاحب کی ملکیت ہی شمار ہوگی،  والد مرحوم کے مطالبہ پر کہ یہ زمین دوبارہ میرے نام ٹرانسفر کردو، بیٹے کے ٹال مٹول کرنےاور ٹرانسفر ہونے سے پہلے والد کے  انتقال کی وجہ سے بیٹا اس زمین کا مالک نہیں بنا تھا، بلکہ یہ زمین شروع سے ہی والد  کی ملکیت تھی اور انتقال تک انہی کی ملکیت رہی، لہذا   کُل 40 ایکڑ زمین والد صاحب کے ترکہ میں شامل ہوکر ان کے ورثاء میں تقسیم ہوگی۔فتاوی شامی میں ہے:"(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبة."(کتاب الهبة، ج:5، ص:689، ط: دار الفکر)فتاوى ہندیہ  میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض." (کتاب الهبة، ج:4، ص:374، ط: دار الفکر)فتاوی شامی میں ہے:"(وتتم) الهبة (بالقبض) الكامل.(قوله: بالقبض) فيشترط القبض قبل الموت، ولو كانت في مرض الموت للأجنبي كما سبق في كتاب الوقف كذا في الهامش (قوله: بالقبض الكامل) وكل الموهوب له رجلين بقبض الدار فقبضاها جاز خانية."(کتاب الھبة، ج:5، ص:690، ط: دار الفکر)فقط واللہ اعلم

عنوان: زمین کے ہبہ میں رجوع کا حکم
سوال: ہمارے دادا کو پڑوس گاؤں کے ایک آدمی نے زمین ہبہ کی تھی اور مکمل قبضہ و اختیار بھی دے دیا تھا،  میرے دادا اور ہبہ کرنے والے دونوں کا انتقال ہوچکا ہے، اب واہب کے پوتے کہہ رہے ہیں کہ مذکورہ زمین ہماری تھی اور آپ کے ساتھ احسان کرکے ہبہ کی تھی، اب ہم احسان نہیں کر رہے، ہماری زمین ہمیں واپس کردیں، کیا ان کا مذکورہ زمین کی واپسی کا مطالبہ درست ہے؟
جواب: صورتِ مسئولہ میں سائل کے دادا کو پڑوس والے گاؤں کے ایک آدمی نے جب زمین بطورِ ہبہ کے دے دی تھی اور اس پر مکمل قبضہ و تصرف بھی دے دیا تھا، تو ہبہ تام ہو گیا تھا، اور مذکورہ زمین کے مالک سائل کے دادا بن گئے تھے، اب جب کہ سائل کے دادا اور ہبہ کرنے والا دونوں انتقال کر چکے ہیں تو واہب کے پوتوں کے لیے مذکورہ زمین کی واپسی کا مطالبہ جائز  نہیں ہے، بلکہ مذکورہ زمین سائل کے دادا کی میراث شمار ہوگی اور سائل کے دادا کے تمام ورثاء (جو سائل کے دادا کے انتقال کے وقت موجود تھے) کے درمیان ان کے شرعی حصوں کے مطابق تقسیم ہوگی۔فتاوی عالمگیریہ میں ہے:"ومنها) ‌خروج ‌الموهوب عن ملك الموهوب له بأي سبب كان من البيع والهبة ونحوهما، وكذا بالموت؛ لأن الثابت للوارث غير ما كان ثابتا للمورث"(الباب الخامس في الرجوع في الهبة، ج: 4، ص: 368، ط: دار الفكر بيروت)تحفۃ الفقہاء میں ہے:"و منها: ‌خروج ‌الموهوب عن ملك الموهوب له بأن باع أو وهب لأن اختلاف الملكين كاختلاف العينين، و كذا إذا مات الموهوب له لأن الملك ينتقل إلى ورثته، وكذا إذا مات الواهب لأنه ينتقل إلى ورثته."(كتاب الهبة، ج: 3، ص: 168، ط: دار الكتب العلمية، بيروت۔ لبنان)بدائع الصنائع میں ہے:"ومنها ‌خروج ‌الموهوب من ملك الواهب بأي سبب كان من البيع والهبة والموت ونحوها لأن الملك يختلف بهذه الأشياء إما بالبيع والهبة ونحوهما فظاهر وكذا بالموت لأن الثابت للوارث غير ما كان ثابتا للمورث حقيقة لأن الملك عرض يتجدد في كل زمان"(فصل في حكم الهبة، ج: 6، ص: 129، ط: دار الكتب العلمية)فقط واللہ اعلم

عنوان: والدہ کا اپنی بیٹی کے نام پورشن کروانا
سوال: شوہر نے اپنی زندگی میں بیوی کے نام پر ایک پورشن کروایا، لیکن شوہر انتقال کے وقت تک خود بھی اسی گھر میں رہتے رہے، شوہر کے انتقال کے بعد شوہر کا مابقیہ ترکہ تمام ورثاء میں شرعی اعتبار سے تقسیم کردیا تھا، مگر مذکورہ مکان بیوہ کے قبضہ میں ہی رہنے دیا، کیوں کہ شوہر نے اپنی زندگی میں ہی کہہ دیا تھا کہ یہ مکان میری بیو ی کا ہے، اب شوہر کے انتقال کے بعد بیوہ وہ جگہ  اپنی مرضی سےاپنی بیٹی کے نام کروانا چاہ رہی ہیں ، شریعت کی نظر میں  ایسا کرنے میں  کوئی مسئلہ تو نہیں ہے؟میں اپنی والدہ کی ایک ہی بیٹی ہوں، اس کے علاوہ میری والدہ کی کوئی اولاد نہیں ہے، البتہ میری والدہ کے تین بھائی اور تین بہنیں ہیں، نیز شوہر کے ورثاء میں ایک بیوہ، ایک بیٹی، ایک بھائی اور تین بہنیں ہیں۔
جواب:
واضح رہے کہ  ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر صاحبِ جائیداد اپنی  زندگی میں  اپنی جائیداد  خوشی  ورضا سے   اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ہے، جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ... قال: «فاتقوا الله واعدلوا بين أولادكم»".(مشکوٰۃ  المصابیح، ج:1، ص:261، باب العطایا، ط: قدیمی)ترجمہ:حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق،  باب العطایا، ج:3، ص:193، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔صورتِ مسئولہ میں سائلہ کی والدہ کا اپنی بیٹی کو مذکورہ پورشن  مکمل قبضہ وتصرف کے ساتھ ہبہ کرنا جائز ہےمگریہ کہ دیگر ورثاء کو محروم کرنے کا مقصد نہ ہو۔ فتاوی عالمگیری میں ہے:"أما تفسيرها شرعا فهي تمليك عين بلا عوض، كذا في الكنز."(کتاب الھبة، الباب الأول تفسير الهبة، ج:4، ص:374، ط:دار الفکر)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، ج:5، ص:690، ط:سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: مکان محض نام کرنے سے کسی کی ملکیت میں نہیں آتا
سوال: میں ایک بیوہ عورت ہوں میرے تین بیٹے اور ایک بیٹی ہے،  مرحوم شوہر نےاپنی ذاتی رقم سےاپنے نام زمین خرید کر مکان تعمیر کیا تھا،  دل اور فالج کا عارضہ لاحق ہونے کی وجہ سے مکان میرے نام منتقل کردیا تاکہ انکے بعد ہم کو رہائشی و دیگر پریشانیوں کا سامنا نہ کرنا پڑے،  نام منتقلی سے لےکر وفات تک کبھی اپنے ذاتی سامان کے ساتھ عملی طور پر بے دخلی اختیار نہیں کی اور گھر کے معاملات سے کبھی لاتعلق نہ ہوئے، بلکہ وفات تک 13 سال روزِ اول کی طرح مکمل اختیار، تصرف اور خودمختاری کے ساتھ رہائش پذیر رہے،  بیان کی گئی تفصیل کے مطابق کیا مکان شرعاً مرحوم کی ملکیت مانا جائے گا اور ترکہ شمار کرکے ورثہ میں تقسیم کرنا لازم ہوگا؟ یا پھر مکان شرعاً میرا ہے اورمیں اپنےاختیار کے مطابق کسی بھی اولاد میں اپنی مرضی و منشا سے تقسیم کرسکتی ہوں اور ذاتی ملکیت پر کس حد تک وصیت کرنے کا شرعی اختیار ہے؟ مکان پرانا اورکمزورحالت کی وجہ سے مکمل عمارت کے بجائے صرف زمین کی قیمت  شمارہورہی ہے، ایسے میں کسی بیٹے کا اپنے حصے کےعلاوہ مکان کی تعمیریا کسی بھی مصرف میں لگی رقم کو قرض شمار کرکے الگ سے واپسی کا مطالبہ شرعاً جائزتسلیم ہوگا جبکہ اسکے پاس پہلے سے کوئی معاہدہ بھی نہ ہو؟ برائے مہربانی شریعت کی روشنی میں رہنمائی فرما دیجئے۔
جواب: واضح رہے کوئی  بھی چیز  محض کسی کے نام کرنے سے اس فرد کی ملکیت میں نہیں آتی ،جب تک کہ وہ چیز مکمل قبضہ و تصرف کے ساتھ نہ دے دی  جائے ۔لہذا صورتِ مسئولہ میں جب آپ کے  مرحوم  شوہرنے اپنی ذاتی رقم سے اپنے نام پر زمین خرید کر مکان کی تعمیر کی، بعد ازاں فالج کا عارضہ لاحق ہونے کی وجہ سے یہ مکان سائلہ کے نام کردیا، اگر سائلہ کے نام یہ مکان بطورِ ہبہ بھی کیا تھا لیکن چونکہ بوقتِ ہبہ شوہر خود بھی اس مکان میں رہائش پذیر تھے اور  اپنی وفات تک وہ اسی میں رہائش پذیر رہے  ہیں ، جیساکہ سوال میں مذکور ہے ، توشرعاً  یہ مکان بدستور  شوہر ہی کی ملکیت میں تھا،سائلہ کی ملکیت میں نہیں آیا، لہذا مذکورہ پورا مکان مع زمین شوہرکے انتقال کے بعد ان کا ترکہ شمار ہوگا اور ان کے تمام شرعی ورثاء  :ان کی بیوہ ، تین بیٹے اور ایک بیٹی میں شرعی حصص کے حساب سے تقسیم ہوگا۔چوں کہ آپ  شرعاًاس مکان کی تنہا ملکیت نہیں رکھتیں، اس لیے آپ کا اس مکان کو اپنے کسی ایک بیٹی یا کسی ایک بیٹے کو دینا جائز نہیں ہے،بلکہ آپ کے شوہر کے تمام ورثاء  اپنے اپنے حصے کی مالک ہوگی باقی وصیت میں کوئی بھی شخص غیر وارث کے لیے اپنے کل مال کی ایک تہائی کی وصیت کر سکتا ہے۔    نیز   والد کی وفات کے بعد اس کی متروکہ جائیداد قبل از تقسیم ورثا کی  مشترک ملک ہوتی ہے،  اگر کوئی شریک اپنے شرکاء کی اجازت سے ملک ِمشترک کی مرمت اور تعمیر وغیرہ کے لیے اس پر رقم خرچ کرے تو خرچہ تمام شرکا ء پر ان کے حصص کے بقدر لازم ہوگا،لیکن  اگر کسی شریک نے دیگر شرکاء کی اجازت کے  بغیر ملک مشترک پر خرچہ کیا اور وہ ملک مشترک قابل تقسیم بھی ہو تو یہ اس کی طرف سے تبرع واحسان متصور ہوگا،جس کا وہ اپنے شرکاء سے مطالبہ نہیں کر سکتا۔     لہذا اگر بیٹے نے دیگر ورثاء کی اجازت کے بغیر بغیر کسی معاہدہ کے والد کے متروکہ گھر میں اپنے ذاتی خرچہ سے کچھ تعمیر کی ہو تو شرعًا اس کے لیے یہ جائز نہیں کہ تعمیر پر لگائی گئی رقم کا دیگر ورثاء سے مطالبہ کرے ، بلکہ وہ اس صورت میں متبرع شمار ہوگا۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، الباب الثانی فیما یجوز من الھبۃ وما لایجوز، ج:4، ص:378، ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة، ج:5، ص:690، ط :ایچ ایم سعید)فتاوى تاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار."(کتاب الھبة،  فیما یجوز من الھبة وما لا یجوز، نوع منه، ج:14، ص:431، ط: زکریا، دیوبند)مجلۃ الاحکام میں ہے:"إذا  عمر أحدالشریکین الملك المشترك ففي ذالك احتمالات أربعة ۔۔۔الاحتمال الثاني :إذا عمر أحدالشریکین المال المشترك للشركة بدون إذن الشریك  كان متبرعا۔۔۔۔الاحتمال الرابع:إذا عمر أحدالشريكين المال المشترك بدون إذن شريكه على أن يكون ما عمره لنفسه فتكون التعميرات المذكورة ملكا له وللشريك الذي بنى وأنشأ أن يرفع ما عمره من المرمة الغيرالمستهلكة،مالم يكن رفعها مضرا بالأرض ففي هذاالحال يمنع من رفعها."(الباب الخامس في بيان النفقات المشتركة، الفصل الاول في تعميرالأموال المشتركة، المادة1309، ص250، ط:كارخانه تجارت كتب)فقط واللہ اعلم

عنوان: صرف نام کردینے سے ہبہ مکمل نہیں ہوتا
سوال: نانی کا ایک گھر ہے،ان کا انتقال ہوگیا ہے۔ان کی تین بیٹیاں ہیں،نانی نے اپنی زندگی میں اپنا گھر جس میں وہ خود رہتی تھیں اور میں بھی وہیں رہتا تھا،انہوں نے وہ گھر اپنی حیاتی میں میرے نام کردیا تھا،کاغذات وغیرہ میں،اور اس وقت کسی کو اعتراض نہیں تھا،نانی تاحیات اسی گھر میں رہیں۔سوال یہ ہے کہ اس گھر کا مالک میں ہوں یا یہ گھر وراثت میں تقسیم ہوگا؟
جواب: واضح رہے کہ  ہبہ(گفٹ)مکمل ہونے کے لیے قبضہ وتصرف کے ساتھ وہ مکان /گھر وغیرہ  موہوب لہ(جس کو گفٹ دیا جارہا ہے) کے حوالہ کرنا ضروری ہے،صرف نام کردینے سے ہبہ مکمل نہیں ہوتا،لہذا صورت مسئولہ میں سائل کی نانی کا  اپنا رہائشی مکان محض سائل کے نام کردینے سے ہبہ(گفٹ)مکمل نہیں ہوا،وہ مکان  سائل کی  نانی کے قبضہ میں رہنے کی وجہ سے انہی کی ملکیت میں رہا،لہذا اب جب کہ ان کا انتقال ہوچکا ہے تو وہ مکان ان کی دیگر املاک کے ساتھ ان کے ترکہ میں شمار ہوکر ان کے ورثاء میں ان کے شرعی حصوں کے تناسب سے تقسیم ہوگا۔الدر المختار وحاشیہ ابن عابدین میں ہے:"و) شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح.......بخلاف جعلته باسمك فإنه ليس بهبة."(کتاب الہبۃ،ج5،ص689،ط؛سعید)فقط واللہ اعلم

عنوان: زندگی میں اولاد کے مابین مکان کی تقسیم کا شرعی طریق کار
سوال: میرے دو بیٹے اور تین بیٹیاں ہیں، میں اپنا مکان بیچ کر اس کی قیمت اولاد میں تقسیم کرنا چاہتا ہوں، اس تقسیم کا شرعی طریقۂ کار کیا ہوگا؟
جواب:
زندگی میں تقسیم کی جانے والی جائیداد یا رقم ہبہ (گفٹ) کہلاتی ہے،اور  ہبہ (گفٹ) کا حکم یہ ہے کہ اس میں تمام اولاد (بیٹے اور بیٹیوں) میں برابری کی جائے، یعنی جتنا بیٹے کو دے اتنا ہی بیٹی کو دے، بلا وجہ کسی کے حق میں کمی بیشی کرنا یا کسی کو محروم کرنا شرعاً جائز نہیں، البتہ اولاد  میں سے کسی کو فرماں برداری، دین داری،یا محتاجگی کی وجہ سے بنسبت اوروں کے کچھ زائد حصہ بھی دیا جاسکتا ہے۔مذکورہ شخص کے لیے زندگی میں مکان کی رقم  کی تقسیم کا شرعی طریقہ یہ ہے کہ اولاً اپنے لیے جس قدر چاہے رکھ لے جس سے بقیہ زندگی بغیر محتاجگی کے گزار سکے ، پھر بقیہ رقم  اپنی اولاد (بیٹوں اور بیٹیوں) میں برابری کے ساتھ تقسیم کر دے،  کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، لیکن اگر کسی کی خدمت، اطاعت، دین داری یا محتاجگی کی وجہ سے اسے اورو ں کی بہ نسبت کچھ زیادہ دے تو اس کی بھی گنجائش ہے۔نیز ہبہ کے مکمل ہونے  کے لیے ضروری ہے کہ تقسیم کے بعد رقم  ان کے حوالے بھی کر دی جائے۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه و في رواية ...... قال: فاتقوا الله واعدلوا بين أولادكم."(مشکاۃ  المصابیح، 1/261، باب العطایا، ط: قدیمی)”ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق جدید،باب العطایا 3/ 193 ط: دارالاشاعت)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: سووا بين أولادكم في العطية ولو كنت مؤثرًا أحدًا لآثرت النساء على الرجال، رواه سعيد في سننه وفي صحيح مسلم من حديث النعمان بن بشير: اتقوا الله واعدلوا في أولادكم، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(رد المحتار، كتاب الوقف 4/ 444 ط:سعيد)"فتاویٰ شامی" میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا...."(کتاب الھبة، 5/ 690، ط:سعید)فقط و الله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ایک مکان چار بیٹوں کو ہبہ کرنے کا حکم
سوال: ہمارے دادا نے اپنی زندگی میں ایک مکان خریدا تھا، اور خریدنے کے بعد وہ مکان اپنے چار بیٹوں کے نام کر دیا تھا، کاغذات میں بھی چاروں بیٹوں کا نام ہے، اور اختیارات بھی ان کو سونپ دیے تھے، پھر دادا کا انتقال ہو گیا، اب پوچھنا یہ ہے کہ اس مکان میں ہماری پھوپھیوں کا حصہ ہو گا یا نہیں؟یہ دو منزلہ مکان ہے، تین کمرے اوپر ہیں، تین کمرے نیچے ہیں، والد کی حیات میں ایک بیٹے کی شادی ہوئی تھی اور والد صاحب نے کہا تھا کہ تم نیچے شفٹ ہو جاؤ، نیچے والا حصہ اپنے استعمال میں کر لو، غرض یہ کہ تعیین و تقسیم کر کے بیٹوں کو حصے نہیں دیے تھے۔
جواب: واضح رہے کہ قابلِ تقسیم چیز اگر چند افراد کو ہدیہ کے طور پر دی جائے تو ضروری ہے کہ ہر ایک فرد کا حصہ متعین کر کے اس کو حوالہ کیا جائے،اگر ہر ایک فرد کا حصہ متعین نہ کیا جائے تو یہ ہدیہ درست نہیں ہو گا، اور وہ چیز اصل مالک کی ملکیت میں رہے گی.مذکورہ ضابطہ کی رو سے صورتِ مسئولہ میں آپ کے دادا نے اپنے بیٹوں کو چوں کہ اپنی زندگی میں تعیین کے ساتھ کچھ نہیں دیا تھا؛ صرف کاغذات میں نام کیا تو محض نام کرنے سے بیٹے کسی چیز کے مالک نہیں بنے، مکمل مکان والد کی ملکیت رہا، اور ان کے انتقال کی صورت میں وہ مکمل مکان تمام ورثاء میں تقسیم کیا جائے گا جس میں پھوپھیاں بھی شامل ہوں گی۔بدائع الصنائع میں ہے:"(ومنها) أن يكون محوزا فلا تجوز ‌هبة ‌المشاع فيما يقسم وتجوز فيما لا يقسم."(كتاب الهبة، فصل في شرائط ركن الهبة، ج: 6، ص : 119، ط: دار الكتب العلمية)فقط والله اعلم

عنوان: باپ کی حیات میں اس کی جائیداد میں اولاد کا کوئی حق نہیں
سوال: میرا ایک بیٹا اور دو بیٹیاں ہیں، جن کی ابھی شادی نہیں ہوئی ہے، میرا ایک فلیٹ ہے،  مجھے اپنی بیٹیوں  کی شادی کروانی  ہے۔1۔ کیا میں اپنا فلیٹ  فروخت  کرکے بیٹیوں کی شادی کرا سکتا ہوں؟2۔ شرعی طور پر میرے فلیٹ  میں بیٹا اور بیٹیوں کا کتنا حصہ ہے؟3۔ میرا بیٹا مجھے بہت تنگ کر رہا ہے، کیا میں اسے عاق کر سکتا ہوں؟
جواب: 1۔ بیٹیوں کی  شادی کے لیے فلیٹ  فروخت کرنا  جائز ہوگا،یعنی آپ فلیٹ کے مالک ہیں اپنی کسی ضرورت کے لیے فروخت کرسکتےہیں۔2۔ سائل جب تک حیات ہے، اس کے فلیٹ میں اس کے اکلوتے  بیٹے اور بیٹیوں کا شرعا کوئی حق نہیں، اپنی زندگی میں وہ تمام جائز تصرفات کرنے کا شرعًا حق دار  ہے، اولاد میں سے کسی کو اعتراض کا شرعًا حق نہیں۔درر الحكام في شرح مجلة الأحكام میں ہے:"المادة (١١٩٢) - (كل يتصرف في ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال. مثلًا: الأبنية التي فوقانيها ملك لأحد وتحتانيها لآخر فبما أن لصاحب الفوقاني حق القرار في التحتاني ولصاحب التحتاني حق السقف في الفوقاني أي حق التستر والتحفظ من الشمس والمطر فليس لأحدهما أن يعمل عملًا مضرًّا بالآخر بدون إذنه ولا أن يهدم بناء نفسه).كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."(الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك،3/ 201، ط: دار الجيل)3۔ جائیداد  سے عاق کرنا شرعًا معتبر  نہیں۔کفایت المفتی میں ہے:بیٹے کو عاق کر کے میراث سے محروم کرنا نا جائز ہے" (سوال) میں اپنے لڑکے مسمی عید و عمرش کو اپنی فرزندیت سے عاق کرنا چاہتا ہوں مجھے کس طرح سے عاق کرنا چاہیے ؟ المستفتی نمبر ۲۵۷۴  (جواب ۵۱۱) جو لڑکا والدین کا نافرمان ہوا انہیں ایذا پہنچائے وہ تو خود ہی عاق ہے، یعنی نافرمان۔ رہا یہ کہ عاق کر دینا یعنی اس کو میراث سے محروم کر دینا تو یہ کوئی شرعی بات نہیں ہے اور نہ شرعا اس کی اجازت ہے اگرچہ عوام میں یہ بات مشہور ہے مگر بے اصل ہے۔ محمد کفایت اللہ کان اللہ لہ دہلی."( کتاب الفرائض، 8/ 365، ط: دار الاشاعت )امداد الأحكام میں ہے:عاق اور محروم الارث کرنے کا جو دستور ہے مثلاً والد کہہ دیتا ہے کہ میرے فلاں بیٹے کو میرے ترکہ میں سے کچھ حصہ نہ ملے اس کی شرع میں کوئی اصل نہیں ، اس طرح کہنے کے بعد بھی وہ وارث ہو گا ۔ اگر عاق کر دینے کی وجہ سے دوسرے ورثاء نے اس کا حصہ نہ دیا تو وہ گناہ گار ہوں گے ، اس لیے محروم الارث کرنا بالکل فضول ہے، البتہ اگر اپنے نیک بخت بچوں کی زندگی میں ہبہ دے دے اور ہبہ تمام شرائط کے ساتھ پورا کر دے پھر اس فاسق کو کوئی حق نہ ہوگا اور اس ہبہ میں کوئی گناہ نہیں، بلکہ بہتر ہے۔ في العالمكيرية : (ص ۱۰۶۴ ، ۱۰۶۵ - ج /۳) ، ولو كان ولده فاسقا و أراد أن يصرف ماله إلي وجوه الخير ويحرمه عن الميراث هذا خير من تركه كذا فى الخلاصة (فتاوى امدادية ص ۱۰۰ ج ٣)  و في الدر المختار ولوكان ولده مسيئاً دون البعض لزيادة أشده لا باس به و لو كانا سواء يجوز في القضاء ولكن هو آثم( مجموعة الفتاوى - مع خلاصة الفتاوى ص ۳۹۳ - ج ٤ )( كتاب الفرائض، صرف عاق لکھ دینے سے وارث محروم نہیں ہوگا اور فاسق بیٹے کو جائیداد سے محروم کرنے کا طریقہ 4/ 614- 615، ط: مکتبہ دار العلوم کراچی)فقط واللہ اعلم

عنوان: زندگی میں تقسیمِ جائیداد کا حکم
سوال: میں اپنی زندگی میں اپنی اولاد کے درمیان اپنا پورا مال تقسیم کرنا چاہتا ہوں، میری اولاد میں ایک بیٹا اور تین بیٹیاں ہیں، میں چاہتا ہوں کہ میں بھی کچھ حصہ لے لوں اور میری بیوی کو بھی حصہ مل جائے ۔ تو اس کی شرعی تقسیم بتا دیں۔
جواب:
واضح رہے کہ زندگی میں اپنی جائیدادکی تقسیم ہبہ (گفٹ) کہلاتی ہے،( وراثت  نہیں) اور  ہبہ (گفٹ) کا حکم یہ ہے کہ اس میں تمام اولاد (بیٹے اور بیٹیوں) میں برابری کی جائے،بلا وجہ کمی بیشی نہ کی جائے، رسول اللہ ﷺ نے اولاد کے درمیان ہبہ(گفٹ) کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»".(مشکاة المصابیح، 1 /261، باب العطایا، ط: قدیمی)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟ انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت) البتہ اولاد میں سے کسی کو اس کی فرمانبرداری، دین داری یا محتاجی کی وجہ سے کچھ زائد حصہ بھی دیا جاسکتا ہے۔لہذا صورتِ مسئولہ میں اگر آپ اپنی زندگی میں اپنی اولاد کے درمیان جائیداد  کی تقسیم  کرنا چاہیں تو کر سکتے ہیں، اور اس کا طریقہ یہ ہے کہ سب سے پہلے اپنے لیے اِس قدر رکھ لیں کہ  جس سے بقیہ زندگی بغیر محتاجی کے گزر سکے، اس کے بعد بہتر یہ ہے کہ بیوی کو آٹھویں حصے کے بقدر دے دیں،پھر اس کے بعد  بقیہ جائیداداپنی تمام  اولاد (بیٹے ،  بیٹیوں)  میں برابری کے ساتھ  تقسیم کردیں اور  ہر ایک کو اس کا  حصہ مکمل قبضہ اور تصرف کے ساتھ دے دیں، صرف نام کرنا کافی نہیں ہو گا،اسی طرح  کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، لیکن اگر کسی کی خدمت،اطاعت،  دین داری یا محتاجی کی وجہ سے اسے اوروں کی بہ نسبت کچھ زیادہ دینا چاہیں تو دے سکتے ہیں ،اس کی بھی گنجائش ہے۔البحر الرائق میں ہے :"وفي الخلاصة المختار التسوية بين الذكر والأنثى في الهبة."(7 /288، دار الكتاب الإسلامي)الدر المختار  مع رد المحتار  میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(کتاب الہبہ،5 / 696، ط:سعید)وفیه أیضاً:"(وتتم) الهبة (بالقبض) الكامل."(کتاب الہبہ،5 / 690،ط: سعید)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: نفلی صدقہ رفاہی کاموں میں لگانا
سوال: میرا جب روزگار بناتو میں نے نیت کی تھی کہ آمدن کا مخصوص حصہ بطور نفلی شکریہ اللہ کی راہ میں دوں گا،ہمارے گاؤں میں پیدل چلنے کا راستہ خراب ہے، کیا میں وہ رقم اس راستے کی تعمیر پر خرچ کرسکتا ہوں،  مزید یہ کہ میرے دادا کا گھر بھی اسی راستے میں آتا ہے؟
جواب:
صورتِ  مسئولہ میں آپ اپنی آمدن کا مخصوص نفلی حصہ مذکورہ راستے کے تعمیر میں لگاسکتے ہیں اگرچہ اس راستے میں آپ کے دادا کا گھر پڑتا ہو۔قرآن مجید میں ہے:مَّثَلُ ٱلَّذِينَ يُنفِقُونَ أَمْوٰلَهُمْ فِي سَبِيلِ ٱللّٰهِ كَمَثَلِ حَبَّةٍ أَنۢبَتَتْ سَبْعَ سَنَابِلَ فِي كُلِّ سُنۢبُلَةٖ مِّاْئَةُ حَبَّةٖۗ وَٱللَّهُ يُضَٰعِفُ لِمَن يَشَآءُۚ وَٱللَّهُ وَٰسِعٌ عَلِيمٌ (سورۃ البقرۃ آیۃ 261)ترجمہ:جو لوگ اللہ کی راہ میں (یعنی امور خیر میں اپنے مالوں کو خرچ کرتے ہیں اُن کے خرچ کئے ہوئے مالوں کی حالت (عند اللہ ، ایسی ہے جیسے ایک دانہ کی حالت جس سے (فرض کرو) سات بالیں جمیں (اور) ہر بالی کے اندر سو دانے ہوں (اسی طرح خدا تعالیٰ ان کا ثو اب سات سو حصہ تک بڑھاتا ہے) اور یہ افزونی خدا تعالیٰ جس کو چاہتا ہے (بقدر اس کے اخلاص اور مشقت کے عطا فرماتا ہے اور اللہ تعالیٰ بڑی وسعت والے ہیں(ان کے یہاں کسی چیز کی کمی نہیں وہ سب کو یہ افزونی  دے سکتے ہیں مگر ساتھ ہی)جاننے والے (بھی) ہیں (اس لئے اخلاص نیت وغیرہ کو دیکھ کر عطافرماتے ہیں) (معارف القرآن،ج:1،ص:628،ط:معارف القرآن)تفسیر روح البیان میں ہے:"وسبيل وان عم ‌كل ‌طاعة الا انه خص بالغزو إذا اطلق وعند محمد هو الحجيج المنقطع بهم."(ج:3،ص؛454،دار الفكر - بيروت)مرقاة المفاتيح شرح مشكاة المصابيح  میں ہے:"(وعن أبي عبس رضي الله عنه : بفتح فسكون موحدة. قال المؤلف. هو عبد الرحمن بن جبير الأنصاري الحارثي غلبت عليه كنيته، شهد بدرا ومات بالمدينة سنة أربع وثلاثين ودفن بالبقيع وله سبعون سنة. (قال: قال رسول الله صلى الله عليه وسلم: ما اغبرت قدما عبد) : وفي رواية المستملي: اغبرتا، ذكره السيوطي، فيكون من قبيل أكلوني البراغيث، والمعنى صارتا ذاتي غبار (في سبيل الله) ; هو في الحقيقة كل ‌سبيل ‌يطلب فيه رضاه."(کتاب الجہاد،ج:6،ص:2458،رقم الحدیث،3794،ط:دار الفكر، بيروت - لبنان)فتح الباری میں ہے:"والمراد في سبيل الله ‌جميع ‌طاعاته اه وهو كما قال إلا أن المتبادر عند الإطلاق من لفظ سبيل الله الجهاد."(کتاب الجہاد،‌‌قوله إن الله لا يضيع أجر المحسنين،ج:6،ص:29،ط:دار المعرفة-بیروت)النہایۃ لابن الاثیر میں ہے:"وسبيل الله عام يقع على كل عمل خالص سلك به طريق التقرب إلى الله تعالى بأداء الفرائض والنوافل وأنواع التطوعات، وإذا أطلق فهو في الغالب واقع على الجهاد حتى صار لكثرة الاستعمال كأنه مقصور عليه»."(باب السین مع الباء،ج:2،ص:339،ط؛المکتبۃ الاسلامیة)الدرمع الرد میں ہے:"ثم رأيت في البزازية لو قال: ثلث مالي ‌في ‌سبيل ‌الله فهو لغزو فإن أعطوا حاجا منقطعا جاز."(کتاب الوصایا،ج:6،ص:664،ط:دار الفكر - بيروت)وفیہ أیضا:"(وفي سبيل الله وهو منقطع الغزاة) وقيل الحاج وقيل طلبة العلم، وفسره في البدائع بجميع القرب."(باب مصرف الزکوۃوالعشر،ج:2،ص:343،ط:دار الفكر - بيروت)البحرالرائق میں ہے:"ولو قال ثلث مالي في سبيل الله فهو للغزو فإن أعطوه حاجا منقطعا جاز وفي النوازل لو صرف إلى سراج المسجد يجوز اهـ"(باب التحکیم،قوله ولو‌‌ ادعى دارا إرثا لنفسه ولأخ له غائب وبرهن عليه أخذ نصف المدعى فقط،ج:7،ص:48،ط:دار الكتاب الإسلامي)بدائع الصنائع میں ہے:"وأما قوله تعالى: {وفي سبيل الله}[التوبة: 60] عبارة عن ‌جميع ‌القرب فيدخل فيه كل من سعى في طاعة الله وسبيل الخيرات إذا كان محتاجاوقال أبو يوسف المراد منه فقراء الغزاة؛ لأن سبيل الله إذا أطلق في عرف الشرع يراد به ذلك، وقال محمد: المراد منه الحاج المنقطع."(کتاب الزکوۃ،فصل في الذي یرجع الي المؤدی الیه،ج:2،ص:46،ط:دارالکتب العلمية)فتاوی ہندیہ میں ہے:"ولا يجوز أن يبني بالزكاة المسجد، وكذا ‌القناطر والسقايات، وإصلاح الطرقات، وكري الأنهار والحج والجهاد وكل ما لا تمليك فيه۔۔۔۔۔۔۔ هذا في الواجبات كالزكاة والنذر والعشر والكفارة فأما التطوع فيجوز الصرف إليهم كذا في الكافي."( کتاب الزکوۃ،الباب السابع في المصارف،ج:1،ص:189،ط:دار الفکر بیروت)فقط واللہ اعلم

Reference: Riyad as-Salihin 516 In-book reference : Introduction, Hadith 516: حوالہ

Reference: Reference: Surah At-Tawbah, Ayah 60 | : سورۃ التوبة، آیت نمبر 60 حوالہ

عنوان: پوتے کے لیے ہبہ کرنا
سوال: ہم تین بھائی  اور   ایک بہن ہیں ، 1978 میں جب ہمارے  بڑے بھائی آٹھ سال کے تھے ،  میرے والد صاحب کا انتقال ہو گیا تھا، جب کہ ہمارے دادا 1996 تک زندہ رہے، والد صاحب کی وفات کے کافی عرصہ بعد جب ہمارے بڑے بھائی کا ابھی لڑکپن اور باقی کا بچپن چل رہا تھا ، دادا جی نے ہم تین بھائیوں کو جائیداد میں سے زمین (بقدر حصہ والد) ہبہ کر دی تھی، اب جب کہ ہم سبھی بہن بھائی اللّٰہ کے فضل سے خوشحال زندگی گزار رہے ہیں ،مجھے خیال آتا ہے ،کہ بہن کو جائیداد میں حصہ کیوں نہیں ملا؟ بہن اپنی خوشحالی اور روایات کی بدولت جائیداد میں سے حصہ لینے میں کوئی دلچسپی نہیں رکھتی بلکہ انکار کرتی ہے، بڑے بھائی کا موقف ہے، کہ ہمیں وراثتی جائیداد والد سے نہیں ملی  ، بلکہ ہبہ (گفٹ ،بطورتحفہ) ملا ہوا ہے، بہن کا تحفہ شدہ زمین میں حصہ نہیں بنتا،یہ ہبہ دینے والی کی مرضی تھی ،کہ وہ جسے چاہتا تحفہ دیتا،اب سوال یہ ہے، کہ بہن کا حصہ ہماری زمین میں بنتا ہے یا نہیں؟ کیا موجودہ صورت میں ہماری زمین ہمارے لیے حلال ہے ،یا نہیں؟
جواب: صورت مسؤلہ میں سائل کا بیان اگر واقعتا صحیح ہے،کہ دادا نے اپنی ملکیتی جائیدادمیں سے مذکورہ جائیداد بطور ہبہ سائل اور اس کے دونوں بھائیوں (اپنے  نابالغ پوتوں) کو دیدی  تھی،   تو اس    صورت میں سائل اور اس کے دونوں بھائی اپنے اپنے حصہ کی زمین کے مالک بن گئے تھے،کیونکہ دادا کا اپنے پوتوں کو اپنی ملکیتی زمین میں سے جو کچھ زمین دی گئی تھی وہ ان کے حق میں ہبہ تھا،البتہ دادا کو چاہیے تھا،کہ وہ اپنی پوتی کو بھی کچھ دیتا،بہر حال سائل اور اس کے دونوں بھائیوں کے حق میں دادا کی طرف سے مذکورہ  زمین کی تقسیم ہبہ تھی،اس زمین میں سائل کی مذکورہ بہن کا شرعی حصہ نہیں ہے،البتہ اگر تینوں بھائی خوشی سے اپنی بہن  کو کچھ دے دیں تو یہ احسان اور باعث اجر وثواب ہوگا،دادا کا اپنے نابالغ پوتوں کو دینا ہی کافی ہےاگرچہ قبضہ دادا کے پاس ہو۔درر الحکام شرح مجلة الأحكام میں  ہے:‌"كل ‌يتصرف ‌في ‌ملكه ‌المستقل ‌كيفما ‌شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."(الكتاب العاشر الشركات،الباب الثالث في بيان المسائل المتعلقة بالحيطان والجيران،الفصل الأول في بيان بعض القواعد المتعلقة بأحكام الأملاك،المادة 1192،ج201/3،ط ،دار الجيل)فتاوی شامی میں ہے:"وفي التلويح أيضا من بحث القضاء: والتحقيق أن المنفعة ملك لا مال؛ لأن الملك ما من شأنه أن يتصرف فيه بوصف الاختصاص."(کتاب البیوع ،مطلب فی الملک والمال والتقوم ،502/4 ط: سعید) درر الحکام شرح مجلة الأحكاممیں  ہے: "رجل تصدق على ابنه الصغير بدار والأب ساكنها جاز وعليه الفتوى (الهندية باختصار) .الحكم الثاني: إذا كان الموهوب في يد الواهب أو وديعة في يد آخر فلا حاجة في ذلك إلى تجديد القبض؛ لأنه إذا وهب شيء لطفل تتم الهبة بقبض هؤلاء إياه على ما هو مذكور في المادة (842) وبما أنه يكفي كون الموهوب في يد الموهوب له بمقتضى المادة (846) ولا يلزم تجديد القبض فلا لزوم لقبض آخر (الهداية، مجمع الأنهر، الأنقروي) ؛ لأن قبض الإنسان ماله بما أنه قبض وبما أن القبض في الهبة  قبض أمانة أيضا فيقوم أحدهما مقام الآخر كما هو مذكور في شرح المادة (846) (النهاية) ."(الكتاب السابع الهبة،‌‌الباب الأول بيان المسائل المتعلقة بعقد الهبة،المادة 851 يملك الصغير المال الذي وهبه إياه وصيه،421/2ط:دار الجيل)    وفیه أ یضاً"المادة 852 الهبة للطفل ،إذا وهب أحد شيئا لطفل تتم الهبة بقبض وليه أو مربيه."(الكتاب السابع الهبة،‌‌الباب الأول بيان المسائل المتعلقة بعقد الهبة،المادة 852 الهبة للطفل،2/422،ط:دار الجيل) فقط واللہ أعلم

عنوان: مسلمان اور غير مسلم كا ہدیہ قبول كرنے کا حکم
سوال: اگر کوئی انجان آدمی  اپنی خوشی سے   کچھ رقم بطور ٹپ دینا چاہے ،تو کیااس کا لینا جائز ہے؟ جب کہ دینے والا کبھی غیر مسلم ہوتا ہےاور کھبی مسلمان اور پتہ نہیں ہو تا کہ اس کا ذریعہ آمدن حرام ہے یا حلال؟ راہ نمائی فرمائیں!
جواب: کسی   مسلمان کا  غیر مسلم  کاہدیہ قبول کرنے کے بارے میں حکم یہ ہےکہ اگر   اس میں دین کی بے توقیری نہ ہوتی ہو   یا آئندہ اس ہدیہ  کی وجہ سے کسی قسم کا ملی نقصان کا اندیشہ نہ ہویا اسی طرح اس میں کوئی دینی مصلحت ہو  نیز جو چیز ہدیہ میں دی گئی ہو وہ مسلمان کے لیے بذاتِ خود   جائز و حلال ہو،تو ایسا ہدیہ قبول کرنا جائزہےاسی طرح اگر ہدیہ کرنے والا مسلمان ہو تو جب تک اس کےمال کے بارے میں یہ معلوم نہ ہو جائے کہ اس کی اکثر آمدنی حرام ہےتواس کے دئیے ہوئے ہدیہ کو قبول کرنا جائز ہےاور اگر معلوم ہو کہ اس کی اکثر آمدنی حرام کی ہے تو اس کا ہدیہ قبول کرنا جائز نہیں ہے۔فتاوی عالمگیری میں ہے:،" أهدى إلى رجل شيئا أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لا يقبل الهدية، ولا يأكل الطعام إلا أن يخبره بأنه حلال ورثته أو استقرضته من رجل، كذا في الينابيع."(كتاب الكراهية، الباب الثاني عشر في الهدايا والضيافات، ج: 5، ص: 342، ط: دار الفکر)وفیه ايضاً:"فقد روى محمد - رحمه الله تعالى - في السير الكبير أخبارا متعارضة في بعضها أن رسول الله صلى الله عليه وآله وسلم قبل هدايا المشرك وفي بعضها أنه صلى الله عليه وسلم لم يقبل فلا بد من التوفيق واختلفت عبارة المشايخ رحمهم الله تعالى في وجه التوفيق فعبارة الفقيه أبي جعفر الهندواني أن ما روي أنه لم يقبلها محمول على أنه إنما لم يقبلها من شخص غلب على ظن رسول الله صلى الله عليه وآله وسلم أنه وقع عند ذلك الشخص أن رسول الله صلى الله عليه وآله وسلم إنما يقاتلهم طمعًا في المال لا لإعلاء كلمة الله و لايجوز قبول الهدية من مثل هذا الشخص في زماننا و ما روي أنه قبلها محمول على أنه قبل من شخص غلب على ظن رسول الله صلى الله عليه وآله وسلم أنه وقع عند ذلك الشخص أن رسول الله صلى الله عليه وسلم إنما يقاتلهم لإعزاز الدين ولإعلاء كلمة الله العليا لا لطلب المال وقبول الهدية من مثل هذا الشخص جائز في زماننا أيضا ومن المشايخ من وفق من وجه آخر فقال لم يقبل من شخص علم أنه لو قبل منه لا يقل صلابته وعزته في حقه ويلين له بسبب قبول الهدية وقبل من شخص علم أنه لايقل صلابته وعزته في حقه ولا يلين بسبب قبول الهدية كذا في المحيط لا بأس بأن يكون بين المسلم والذمي معاملة إذا كان مما لا بد منه كذا في السراجية."(كتاب الكراهية، الباب الرابع عشر في أهل الذمة والأحكام، ج: 5، ص: 347۔348، ط: دار الفكر)معارف القرآن( مفتی شفیع صاحب ؒ) میں ہے:"تحقیق اس مسئلے میں یہ ہے کہ کافر کا ہدیہ قبول کرنے میں اگر اپنی یا مسلمانوں کی کسی مصلحت میں خلل آتاہو یا ان کے حق میں رائے کی کمزوری پیدا ہوتی ہو تو ان کا ہدیہ قبول کرنا درست نہیں، ہاں اگر کوئی دینی مصلحت اس ہدیہ کے قبول کرنے کی داعی ہو، مثلاً اسکے ذریعہ کافر کے مانوس ہو کر اسلام سے قریب آنے پھر مسلمان ہو  نےکی امید ہو یا اس کے کسی شر و فساد کو اس کے ذریعہ دفع کیا جا سکتا ہو تو قبول کرنےکی گنجائش      ہے۔"(ج: 6، ص: 581، ط: مکتبہ معارف القرآن)فقط واللہ أعلم

عنوان: کسی کو بطورِ خوشی کے کچھ پیسے دینے کا حکم
سوال: بندہ عمرے کے لیے گیا، مسجد نبوی میں اور حرم میں زم زم کا پانی مفت تقسیم ہوتا ہے ،اس نے تقسیم کرنے والے خادم سے گزارش کی کہ مجھے کچھ زیادہ بوتلیں چاہیے، اگر مل جائیں تو اس خادم نے زم زم کی بوتلیں جمع کر کے اس کو دے دیں اور اس نے بطور ِخوشی اسے کچھ پیسے دے دیے، کیا ایسا کرنا جائز ہے یا نہیں؟حالاں کہ وہ بوتلیں حکومت کی طرف سے مفت تقسیم کی جاتی ہیں ۔
جواب: صورتِ مسئولہ میں سائل کا مذکورہ فعل درست ہے ،ایسا کرنا کوئی حرج کی بات نہیں ۔فتاوی شامی میں ہے:"وشرعا: (تمليك العين مجانا) أي بلا عوض."(کتاب الہبۃ،ج:5،ص:687،ط:سعید)فقط واللہ اعلم

عنوان: والد کا مکان بیٹے کو دینا
سوال: آج سے تقریباً سولہ سترہ سال قبل والد صاحب کا انتقالِ پُر مَلال ہوا، اور ترکہ میں انہوں نےجو زمین و جائداد اور دیگر اَملاک چھوڑیں اُس کی کُل قیمت اُس وقت کے اعتبار سے چودہ لاکھ پندرہ ہزار روپے تھی۔ وارثین میں ایک بیوہ ، دو بیٹیاں، اور تین بیٹے تھے۔ از روئے شرع ہر ایک کے حق و حصے کی تعیین و توضیح فرماکر عنداللہ مأجور ہوں۔ ۲) ایک مکان جس کی موجودہ قیمت ومالیت چالیس لاکھ روپے ہے، جس کو والد صاحب نے اپنے حینِ حیات پورے ہوش و حواس میں بغیر کسی جبر و اِکراہ اور دباؤ کے، کاغذی و دستاویزی، علیحدگی اور سپردگی ہر اعتبار سے میرے نام اور میرے قبضے و تصرُّف میں دے دیا تھا۔ اور میری معلومات کے مطابق اُس مکان کے تعلق سے کسی طرح کی کوئی وصیت بھی نہیں کی تھی (کہ میری وفات کے بعد اس کو تمام بھائیوں اور بہنوں میں شرعی اعتبار سے تقسیم کر دینا وغیرہ وغیرہ۔ ) لیکن اب والد صاحب کی وفات کے بعد بھائیوں اور بہنوں نے میرے اُس مملوکہ مکان کی تقسیم پر بارہا اصرار اور زور دیا اور اس میں سے بھی اپنے حصہ کا مطالبہ کیا، جبکہ میں اُس مکان کی دیکھ ریکھ، اس کے نظم و نسق اور اُس کے ٹیکس و دیگر اخراجات کو جب سے میری ملکیت میں ہے تنہا ہی ادا کرتا چلا آیا ہوں، اور اسی طرح اُس کے منافع و آمدن کو تنہا میں ہی وصول کرتا چلا آیا ہوں، اس پر کسی بھائی یا بہن کو کبھی اعتراض نہیں تھا۔ اور مزید یہ کہ والد صاحب کے ترکہ(یعنی چودہ لاکھ پندرہ ہزار ) میں سے میں نے اپنا حق و حصہ بھی نہیں لیا اس رعایت و لحاظ اور خیال میں کہ والد صاحب نے از خود پہلے ہی مکان میرے سپرد کر دیا ہے اور الحمد للہ میری مالی حالت بھی مستحکم ہے۔ تو کیا اب اس طرح بھائیوں اور بہنوں کا میرے اُس مملوکہ مکان کی تقسیم کا مطالبہ اور اصرار کرنا دُرست اور جائز ہے؟ اور دوسرے یہ کہ : اگر میں نے اختلاف و نزاع کے سیّد باب کے لیے اور جذبۂ اُخوَّت و ہمدردی اور ترحُّم کی بناء پر اُن کے مطالبے کو تسلیم کرتے ہوئے اُس مکان کو تقسیم کیا، تو کیا شرعی اعتبار سے اسے بھی والد صاحب کا ترکہ شمار کرتے ہوئے بھائیوں اور بہنوں کے درمیان تقسیم کرنا ہوگا؟ یا پھر میری منشاء کے مطابق کم و بیش اور حسبِ ضرورت بھائیوں اور بہنوں کو دینا جائز ہوگا؟ نیز یہ بھی واضح فرمادیں کہ : اس مکان کی موجودہ تقسیم کے وقت والدہ محترمہ بھی چونکہ اس دنیا سے رخصت ہو چلی ہیں تو اب صرف موجودہ وارثوں، دو بہنوں اور تین بھائیوں کے درمیان اس مکان کی کُل قیمت یعنی چالیس لاکھ روپے میں سے ہر ایک کو کتنا کتنا حصہ ملے گا؟
جواب: 1)صورت مسؤلہ میں  جس  مکان کو والد صاحب نے اپنے  ہوش و حواس میں بغیر کسی جبر و اِکراہ اور دباؤ کے، ہر اعتبار سےسائل کے نام اوراس کے  قبضے و تصرُّف میں دے دیا تھا، اور اُس مکان کے متعلق  کسی طرح کی کوئی وصیت بھی نہیں کی تھی (کہ میری وفات کے بعد اس کو تمام بھائیوں اور بہنوں میں شرعی اعتبار سے تقسیم کر دینا وغیرہ وغیرہ۔ ) اور اب والد صاحب کی وفات کے بعد بھائیوں اور بہنوں نے میرے اُس مملوکہ مکان کی تقسیم پر   زور دیا اور اس میں سے بھی اپنے حصہ کا مطالبہ کیا، جبکہ میں اُس مکان کی ذمہ داری اور ملکیت  اور  اس کے نظم و نسق اور اُس کے ٹیکس و دیگر اخراجات کو جب سے والد نے دیا  ہے  تنہا ادا  کرتا رہا ہے   اور اُس کے منافع و آمدن کو وصول کرتا  رہا ہے تو اب بھائیوں اور بہنوں کا اُس  مکان کی تقسیم کا مطالبہ اور اصرار کرنا دُرست اور جائز نہیں  ہے، بلکہ وہ گھر   سائل کی ملکیت ہے۔ البتہ  اگرسائل  اختلاف و نزاع کےسد باب کے لیے  اُن کے مطالبے کو تسلیم کرتے ہوئے اُس مکان کو تقسیم کردے  تو یہ اس کی  جانب سے تبرع ہوگا، اور پھر بھی والد کا ترکہ شمار نہیں ہوگا۔2) صورتِ  مسؤلہ  میں مرحوم کے  ترکہ  کی تقسیم کا شرعی طریقہ کار یہ ہے کہ سب سے پہلے مرحوم کی کل جائیداد منقولہ و غیر منقولہ میں سے مرحوم کے   حقوقِ متقدمہ (یعنی تجہیز و تکفین کے اخراجات) ادا کرنے کے بعد باقی کل جائیداد کو   64حصوں میں تقسیم کر کے اس میں سے  8 حصے  بیوہ کو ، 14،14 حصے  بیٹے کو اور 7،7 حصے ہر بیٹی کو ملیں  گے۔میت 8  -64بیوہ بیٹیبیٹی بیٹابیٹابیٹا17877141414یعنی    12اعشاریہ 50 فیصد   بیوہ کو 21 اعشاریہ 875  فیصد  ہر  بیٹے کو اور10 اعشاریہ 93 فیصد ہر بیٹی کو ملیں  گے۔فقط واللہ اعلم

عنوان: مشاع چیز کے ہبہ کرنے کا حکم
سوال: ہمارے گھر میں تین کمرے ہیں، جن کو میرے دادا نے نو(9) بیٹوں کے درمیان تقسیم کرلیا ہے، اور تقسیم کا طریقہ کار یہ تھا کہ ہرایک کمرے کو تین تین بیٹوں کو دے دیا تھا، آیا یہ تقسیم درست ہے یا اس میں میراث جاری ہوگا؟
جواب: صورتِ مسئولہ میں مذکورہ کمرے اگر ناقابلِ تقسیم ہوں  بایں طور کہ تقسیم کے بعد اس سے نفع اُٹھانا ممکن نہ ہو تو اس صورت میں یہ مشترکہ ہبہ شرعاً درست ہے، بشرطیکہ مجموعی قبضہ بھی دے دیا ہو، اور دادا کی وفات کے بعد یہ تینوں کمرے ترکہ میں شامل ہوکر تقسیم نہیں ہوں گے۔بدائع الصنائع میں ہے:"(ومنها) أن يكون محوزا فلا تجوز ‌هبة ‌المشاع فيما يقسم وتجوز فيما لا يقسم."(كتاب الهبة، فصل في شرائط ركن الهبة، ج:6، ص:119، ط:دار الكتب العلمية)فتاویٰ شامی میں ہے:"(وتتم) الهبة (بالقبض) الكامل....(في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لأنها (لا) تتم بالقبض (فيما يقسم ولو) وهبه (لشريكه) أو لأجنبي."(كتاب الهبة، ج:5، ص:690۔692، ط:سعيد)فقط والله أعلم

عنوان: اگر کوئی شخص مدرس کو اپنی طرف سے وظیفہ دے تو مہتمم کو بتانے کا حکم
سوال: اگر کوئی شخص کسی مدرسے میں مدرس ہو اور وہاں اس کی تنخواہ مقرر ہو، اب اگر کوئی شخص اس مدرس صاحب سے کہے کہ آپ کی تنخواہ کم ہے اس لیے میں آپ کو ماہانہ ایک متعین رقم دوں گا آپ اس کو اپنی تنخواہ میں شامل کر لیں تو کیا اب اس مدرس صاحب کے لیے مدرسے کے مہتمم صاحب کو بتائے بغیر یہ پیسے اپنے استعمال میں لاناجائز ہے یا مہتمم صاحب سے اجازت لینا ضروری ہے؟
جواب: صورت مسئولہ میں اگر کوئی شخص ذاتی حیثیت میں مدرس کا ماہانہ وظیفہ مقرر کرتا ہے تو   مدرس کا مہتمم کو بغیر بتائے مذکورہ پیسے استعمال کرنا در ست ہے، مہتمم سے اجازت لینا ضروری نہیں ہے۔فتاوی شامی میں ہے:"(وتتم) الهبة (بالقبض) الكامل".(کتاب الھبۃ،ج:5،ص:690،ط : سعید)فقط واللہ اعلم

عنوان: کیا زبانی کلامی ہدیہ کرنے سے ملکیت ثابت ہوجاتی ہے؟
سوال: زید کے والد کا انتقال کچھ عرصہ قبل ہوگیا، ورثاء میں 2 بیٹے اور 7 بیٹیاں اور ایک بیوہ  ہیں ، ان کی ملکیت میں کچھ زمین ہے،  مرحوم کے بھتیجے اس زمین پر گھر بنا رہے ہیں، اور یہ کہہ رہے ہیں کہ مرحوم نے ہمارے والد(اپنے بھائی) کو کہا تھا کہ ہم تمھیں بھی حصہ دیں گے ، جب کہ ان کے پاس کوئی ثبوت نہیں ۔
جواب: صورتِ مسئولہ میں اگر مذکورہ زمین صرف زید کے والد کی مملوکہ  تھی، کسی اور کا اس میں حق وحصہ نہیں تھا، اور زید کے والد نے اپنی حیات میں اپنے بھائی کو اس زمین میں سے کچھ حصہ دینے کا کہا  تھاکہ "ہم تمہیں حصہ دیں گے"لیکن اپنی حیات میں قبضہ وتصرف کے ساتھ اس زمین میں سے اُنہیں کچھ حوالہ نہیں کیاتھا، تواب  زید کے والد کے انتقال کے بعد  محض مذکورہ وعدہ کی بنیادپر زید  مرحوم کے بھتیجوں کا مذکورہ زمین پرگھربنانا جائز نہیں، بل کہ مذکورہ زمین مرحوم کا ترکہ ہے، جو مرحوم کے تمام ورثاء میں درج ذیل تناسب سے تقسیم ہوگا۔زید کے والد مرحوم کی میراث تقسیم کرنے کا شرعی طریقہ یہ ہےکہ سب سے پہلے زیدکے والد کے حقوقِ متقدمہ یعنی تجہیز وتکفین کا خرچہ نکالنے کے بعد، اگر اُن کے ذمہ کوئی قرضہ ہو،تو بقیہ کل ترکہ میں سے قرضہ ادا کرنے کے بعد،اور اگر انہوں نے کوئی جائز وصیت کی ہو،تو بقیہ ترکہ کے ایک تہائی میں سے وصیت نافذکرنے کےبعد کل منقولہ وغیر منقولہ ترکہ کو88 حصوں میں تقسیم کرکے11 حصے مرحوم کی بیوہ کو، اور 14 حصے ہر ایک بیٹے کو، اور 7 حصے ہر ایک بیٹی کو ملیں گے۔صورتِ تقسیم یہ ہے:زیدکا والد مرحوم:8/ 88بیوہبیٹابیٹابیٹیبیٹیبیٹیبیٹیبیٹیبیٹیبیٹی171114147777777یعنی فیصد کے اعتبار سے 12.5 فیصد  مرحوم کی بیوہ کو، اور 15.909فیصدہر ایک بیٹے کو، اور 7.954فیصد ہر ایک بیٹی کو ملےگا۔نوٹ: مرحوم کے ترکہ کی مذکورہ تقسیم مرحوم کے والدین کے فوت ہونے کی صورت میں ہے، اگر مرحوم کے والدین میں سے کوئی ایک یادونوں حیات ہوں، تو ترکہ کی تقسیم الگ ہوگی۔الجوہرۃ النیرۃ میں ہے:"(وتتم بالقبض) قال في الهداية القبض لا بد منه لثبوت الملك؛ لأن الهبة عقد تبرع وفي إثبات الملك قبل القبض إلزام المتبرع شيئا لم يتبرع به وهو التسليم فلا يصح."(كتاب الهبة،325/1،ط:المطبعة الخيرية)فقط والله أعلم

عنوان: بیٹے کے نام پلاٹ خریدنے سے ہبہ کا حکم
سوال: سوال یہ ہے کہ میرے والد صاحب نے 1965ء میں نیلامی میں ایک پلاٹ میرے نام سے لیا تھا، جو میں نے والد صاحب کے ہی بار بار اصرار پر ہی 1981ء میں اپنے نام لیز بھی کروایا تھا، اور اُس لیز کے تمام اخراجات بھی میں نے اپنی ذاتی رقم لگا کر کروائی، یہاں تک کے اُس پلاٹ کے تمام بجلی، ٹیلی فون اور تمام سرکاری ٹیکس بھی میرے ہی نام سے آتے تھے حتی کہ جو کاروبار اس پلاٹ پر ہوتا تھا وہ بھی میرے نام سے تھا۔اب مسئلہ یہ ہے کہ میرے والد کی وفات 1996ء میں ہوئی، اس وقت میری عمر41 سال تھی، اور انہوں نے کبھی بھی اپنی زندگی میں اس پلاٹ کی واپسی کا تقاضا بھی نہیں کیا، اب والد کی وفات کے بعد میرے بہن بھائی یہ تقاضا کررہے ہیں کہ اس پلاٹ کو بھی والدصاحب کی وراثت میں شامل کرکے تقسم کرو، جب کہ 1965ء سے لے کر آج 2024ء تک میرے ہی نام ہے۔سوال یہ ہے کہ کیا یہ پلاٹ والد کی وراثت میں آتا ہے یا میں ہی اس کا مالک ہو؟ جواب عنایت فرما دیجیے۔
جواب:
صورتِ مسئولہ میں اگر مذکورہ پلاٹ سائل کے والد نے پہلے اپنے لیے خریدا تھا اور پھر بعد میں سائل کو کہا کہ اپنے نام کروادو اور سائل نے والد کے کہنے پر اپنے نام کروایا، تو اگر نام کروانے کے ساتھ ساتھ والد نے پلاٹ سے اپنا قبضہ و تصرف ختم کرکے سائل کو مکمل قبضہ و اختیارات بھی دئیے تھے، تو پھر یہ سائل کی ملکیت شمار ہوگا، اور اگر والد نے صرف نام پہ کروانے کا کہا تھا اور باقاعدہ مکمل قبضہ و اختیارات نہیں دئیے تھے، تو پھر وہ ہبہ مکمل نہیں ہوا اور وہ پلاٹ بدستور والد کی ملکیت ہی رہا، اور اگر مذکورہ پلاٹ والد نے شروع ہی سے سائل کے نام پر خریدا تھا اور سائل کے لیے خریدنے سے سائل کو ہی مالک بنانا مقصود تھا اور اس پر شواہد بھی موجود ہوں، تو اس صورت میں مذکورہ پلاٹ سائل کی ہی ملکیت شمار ہوگا، لیکن اگر مذکورہ پلاٹ صرف سائل کے نام پہ خریداتھا اور اس کو مالک بنانا مقصود نہیں تھا (بلکہ صرف کاغذات میں نام کروا یاتھا یا ٹیکس وغیرہ سے بچنے کے لیے یا کسی اور غرض سے سائل کے نام پہ کروایا تھا) تو پھر مذکورہ پلاٹ والد کی ملکیت شمار ہوگا، تاہم ذکر کی گئی صورتوں کے مطابق جس صورت میں پلاٹ والد کی ملکیت میں تھا، تو اس صورت میں والد کے انتقال کے بعد مذکورہ پلاٹ والد کا ترکہ شمار ہوگا اور دیگر ترکہ کے ساتھ  مل کرتمام ورثاء میں ان کے شرعی حصوں کے مطابق تقسیم ہوگا، اور جس صورت میں پلاٹ سائل کی ملکیت شمار ہے، تو اس صورت میں پلاٹ ترکہ میں شمار نہیں ہوگا بلکہ وہ سائل کی ہی ملکیت ہوگی اور کسی اور (بہن، بھائیوں) کا اس میں حصے کا مطالبہ کرنا درست نہیں ہے۔فتاوی شامی میں ہے:"وجعلته لك) لأن اللام للتمليك بخلاف جعلته باسمك فإنه ليس بهبة.(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: ‌جعلته ‌لابني، يكون هبة، وإن قال: باسم ابني، لا يكون هبة، ولو قال: أغرس باسم ابني، فالأمر متردد، وهو إلى الصحة أقرب اهـ.وفي المتن من الخانية بعد هذا قال: ‌جعلته ‌لابني فلان، يكون هبة؛ لأن الجعل عبارة عن التمليك، وإن قال: أغرس باسم ابني، لا يكون هبة، وإن قال: جعلته باسم ابني، يكون هبة؛ لأن الناس يريدون به التمليك والهبة اهـ... قال الرملي: أقول: ما في الخانية أقرب لعرف الناس تأمل اهـ.... (قوله: ليس بهبة) بقي ما لو قال: ملكتك هذا الثوب مثلا، فإن قامت قرينة على الهبة صحت، وإلا فلا لأن التمليك أعم منها لصدقه على البيع والوصية والإجارة وغيرها."(‌‌كتاب الهبة، ج: 5، ص: 689،688 ط: سعید)العقود الدریۃ فی تنقیح الفتاوی الحامدیۃ میں ہے:"(سئل) فيما إذا اتخذ زيد لخادمه عمرو كسوة وسلمها له ولبسها على سبيل التمليك ثم خرج الخادم من عنده ويريد زيد الآن أخذ الكسوة منه فهل ليس له ذلك والكسوة المزبورة صارت ملكا للخادم؟(الجواب) : نعم اتخذ لولده الصغير ثيابا ثم أراد أن يدفع إلى ولد له آخر لم يكن له ذلك؛ لأنه لما اتخذه ثوبا لولده الأول صار ملكا للأول بحكم العرف فلا يملك الدفع إلى غيره إلا إذا بين للأول عند اتخاذه أنها عارية؛ لأن الدفع إلى الأول يحتمل الإعارة وإذا بين ذلك صح بيانه وكذا إذا اتخذ ثيابا لتلميذه فأبق التلميذ بعدما دفع فأراد أن يدفع إلى غيره فهو على هذا إن بين وقت الاتخاذ أنها إعارة يمكنه الدفع إلى غيره خانية من فصل هبة الوالد لولده والهبة للصغير(أقول) والتقييد بقوله فأبق التلميذ بعدما دفع يفيد الفرق بينه وبين الولد الصغير من حيث إن التلميذ لا يملكها إلا بعد الدفع إليه بخلاف الولد فإنه بمجرد اتخاذ الأب صارت ملكه؛ لأنه هو الذي يقبض له ولذا قيد الولد بالصغير أما الكبير فلا بد من التسليم أيضا كما صرح به في جامع الفتاوى."(كتاب الهبة، ج: 2، ص: 93، ط: دار المعرفة)فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط."(کتاب الھبة، الباب الثاني فيما يجوز من الهبة وما لا يجوز، ج: 4، ص: 377، ط: رشیدیة)بدائع الصنائع میں ہے:"أما أصل الحكم فهو ثبوت الملك للموهوب له في الموهوب من غير عوض لأن الهبة تمليك العين من غير عوض فكان حكمها ملك الموهوب من غير عوض."(كتاب الهبة، فصل في حكم الهبة، ج: 6، ص: 127، ط: سعید)فتاوی محمودیہ میں ایک سوال کے جواب میں ہے:"سوال کے ابتداء میں ہے کہ "وہ جائیدا زوجہ کے نام خرید کرائی ہے" آخر میں ہے کہ "زوجہ کے نام منتقل کرائی ہے"۔ اگر یہ مطلب ہے کہ بائع سے براہ راست جائیداد زوجہ کے نام خریدی اور منتقل کرائی ہے تب تو وہ زوجہ کی ملک ہے، ترکہ زوج نہیں، مگر یہ کہ زوجہ اس بات کا اقرار کرلے، یا ورثاء زوج کے پاس اس کا ثبوت ہوکہ یہ جائیداد متوفی نے اصالۃً اور حقیقۃً اپنے لیے خریدی تھی اور کسی عارضی مصلحت کی وجہ سے کاغذ میں زوجہ کا نام تحریر کرادیا تھا تو اس وقت ترکہ میت شمار ہوکر حسبِ تحریر بالا ورثاء پر تقسیم ہوگا۔اگر یہ مطلب ہے کہ اپنے نام خرید کر پھر زوجہ کے نام منتقل کرادی تھی تو اس صورت میں اگر بحالتِ صحت و تندرستی بطورِ ہبہ منتقل کرکے زوجہ کا قبضہ اس پر کرادیا تھا تو وہ زوجہ کی ملک ہے ترکہ متوفی نہیں، بھائی مطالبہ نہیں کرسکتا۔"(کتاب الفرائض، ج: 20، ص: 313، ط: دار الافتاء جامعہ فاروقیہ کراچی)فقط واللہ اعلم

Reference: Riyad as-Salihin 463 In-book reference : Introduction, Hadith 463: حوالہ

عنوان: قاری صاحب کے لیے پڑھنے والے بچوں کے گھر سے کوئی چیز ہدیۃً آئے تو اس کے قبول کرنے کا حکم
سوال: قرآن پاک پڑھانے والے کے لیے پڑھنے والے بچوں کے گھر سے کوئی چیز ہدیۃً کھانے کی آ جائے تو کیا وہ لینا اور کھانا جائز ہے؟
جواب: واضح رہے کہ نابالغ کا اپنے مال میں سے کسی کو ہدیہ دینا درست نہیں ہے،البتہ اگر قاری صاحب کے  پاس پڑھنے والے بچوں کے والدین یا گھر کا کوئی بالغ فرد کچھ کھانا وغیرہ (چاہے بچے کےہاتھ) بھیجےتو اس کو قبول کرنا اور کھانا جائز ہو گا، لیکن اگر بچے ازخود اپنے مال میں سے کوئی چیز ( کھانے کی ہو یا اس کے علاوہ)قاری صاحب کو ہدیہ کرنا چاہیں  تو یہ جائز نہیں ہو گا، لہذا اس کے قبول کرنے سے اجتناب کرے۔فتاوی شامی میں ہے:"(وتصرف الصبي والمعتوه) الذي يعقل البيع والشراء (إن كان نافعا) محضا (كالإسلام والاتهاب صح بلا إذن وإن ضارا كالطلاق والعتاق) والصدقة والقرض (لا وإن أذن به وليهما وما تردد) من العقود (بين نفع وضرر كالبيع والشراء توقف على الإذن) حتى لو بلغ فأجازه نفذ.(قوله: والاتهاب) أي قبول الهبة وقبضها وكذا الصدقة، قهستاني (قوله: وإن ضاراً) أي من كل وجه أي ضرراً دنيوياً، وإن كان فيه نفع أخروي كالصدقة والقرض (قوله: كالطلاق والعتاق) ولو على مال فإنهما وضعاً لإزالة الملك وهي ضرر محض، ولايضر سقوط النفقة بالأول وحصول الثواب بالثاني، وغير ذلك مما لم يوضعا له إذ الاعتبار للوضع، وكذا الهبة والصدقة وغيرهما قهستاني".(كتاب المأذون، ج: 6، ص: 173، ط: سعيد)فقط والله أعلم

عنوان: اولاد کو ہبہ (گفٹ) دینے میں برابری کا حکم
سوال: میرے سسر کے دو گھر تھے،2005ء میں ایک گھر پہاڑی پر  تھا،جس کو ڈیڑھ لاکھ  روپےمیں فروخت کیا ،اور اس میں سے دو بیٹیوں کو حصہ(50 ،50 ہزار) یہ کہہ کر ساس نے دیا کہ یہ آپ کا حصہ ہے،ایسی کوئی بات نہیں ہوئی کہ والدین کے انتقال کے بعد وراثت میں حصہ نہیں ہوگا،سسر نے کسی قسم کی  ناراضگی کا اظہار نہیں کیا تھا ،دوسرے گھر کی ویلیو 87 لاکھ روپے ہے،ساس کا انتقال ہوچکا ہے،جب کہ سسر حیات ہے،پہلے ساس کا انتقال ہو ا،ورثاء میں شوہر 3 بیٹے ،3 بیٹیاں ہیں ،والدین حیات نہیں۔اب بیٹے یہ کہتے ہے کہ پہاڑی والے گھر میں سے بہنوں کو حصہ دے دیا گیاہے،لہذا اب موجودہ  گھر میں بیٹیوں کا کوئی حصہ نہیں ہوگا،اور صرف ایک ایک لاکھ روپے تینوں بہنوں کو دے رہے ہیں،کیا ان کا یہ رویہ  درست ہے ؟آیا ابھی بیٹیوں کا مذکورہ گھر میں کوئی حصہ ہوگا؟ اگر ہوگا تو کتنا ہوگا؟َنیز دوبھائی مل کر ایک بھائی  کو    صرف چار لاکھ دے کر حصہ سے فارغ کررہے ہیں جب کہ وہ بیٹا اس پر راضی نہیں ہے،تو کیا اس طرح سے کرنا صحیح ہے؟نوٹ :مذکورہ مکان اور اسی طرح سے فروخت کردہ مکان کے اصل مالک میرے سسر ہیں،صرف سرکاری کاغذات میں ساس کے نام پر ہے؟
جواب:
صورتِ مسئولہ میں مذکور دونوں گھر چوں کہ سائل کے سسرکی ملکیت ہیں،ساس کے انتقال کے بعد ان کو بطور ترکہ تقسیم نہیں کیاجاسکتا، سسر صاحب کی حیات تک یہ سسرصاحب کی ملکیت ہیں، ان کے  انتقال کے بعد بطور ترکہ ان کے ورثاء میں تقسیم کیاجائے گا،البتہ اگر  سائل کا سسراپنی زندگی میں اپنی خوشی،اور مرضی سے اپنی جائیداد تقسیم کرنا چاہتاہے،تو اس کا طریقہ یہ ہےکہ سائل کا سسراپنی تمام جائیداد سے اپنے لیے جتنا چاہے رکھ لے،تاکہ بوقت ضرورت کام آئے،اور باقی ماندہ مال اپنی تمام اولاد  یعنی بیٹے بیٹیوں میں برابری کی بنیاد پرتقسیم کردے،بلا وجہ کمی بیشی کرنا یا کسی کو محروم کرنا شرعاً جائز نہیں ،اور ایسی تقسیم غیر منصفانہ کہلائے گی،سائل  کا سسرگناہ گار ہوگا،البتہ اولاد میں سے کسی کو معقول وجہ کی بناء پرکچھ زیادہ دیا جا سکتا ہے،یعنی کسی کی کثرت شرافت و دینداری کے،یا غریب ہونے کی بناء پر یا زیادہ خدمت  گزاری کی وجہ سےبنسبت اوروں کے زیادہ دینا جائز ہے،اور جس کو جو دے، اس پر اسے مالکانہ قبضہ ،اور تصرف بھی دے دے،صرف نام کردینا کافی نہیں ہوگا۔اورساس کاشوہر کی اجازت سےاپنی حیات میں اولاد (بیٹیوں) کو پہاڑی والے گھر   کی قیمت کی رقم حصہ کہہ کر دینے سے بیٹیاں مالک ہوگئیں، البتہ ہبہ یا وراثت کے طور پر رقم تقسیم ہونے کی صورت میں ان کے حصے سے کم کردی جائے گی اور وہ والد کے انتقال کے بعد وراثت سے محروم نہیں ہوں گی۔نیز بھائیوں کا ایک بھائی کو  کچھ دے کر ترکہ میں اپنے حصہ سے دستبردار ہونے پر مجبورکرنا جائز نہیں ہے،بلکہ مذکورہ بھائی کی رضامندی ضروری ہے بصورتِ دیگرمذکورہ بھائی کو باقی بھائیوں کے برابر حصہ دینا لازم ہے۔ مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»."(كتاب البيوع،باب العطایا ، الفصل الأول، ج:2  ص:909 ط: المكتب الإسلامي)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبۃ، ج:5 ص:690 ط: سعید)شرح المجلۃمیں ہے:"المادة:96:لایجوز لأحد أن یتصرف في ملك غیره بلا إذنه أو وکالة منه أو ولایة علیه لا يصح أيضاً الأمر بالتصرف فيه   و يكون الضمان علي المأمور لا علي الأمر مالم يكن مجبراً."(المقالة الثانية، في قواعد الكلية الفقهية، الأمر بالتصرف في ملك الغير باطل، ج:1 ص:50 ط: شيدية)البحر الرائق میں ہے:"(قوله: فروع) يكره تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز قضاء وهو آثم."(کتاب الھبة، هبة الأب لطفله، ج:7 ص:288 ط: دار الکتاب الإسلامی)فتح القدير میں ہے:"(وإذا كانت ‌الشركة ‌بين ‌ورثة فأخرجوا أحدهم منها بمال أعطوه إياه والتركة عقار أو عروض جاز قليلا كان ما أعطوه إياه أو كثيرا) لأنه أمكن تصحيحه بيعا. وفيه أثر عثمان، فإنه صالح تماضر الأشجعية امرأة عبد الرحمن بن عوف - رضي الله عنه - عن ربع ثمنها على ثمانين ألف دينار."(كتاب الصلح، فصل في التخارج، ج:8 ص:439 ط: دارالفكر)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: تبرع کا حکم
سوال: میرے کالج کے ایک ٹیچر جو کہ جاننے والے بھی تھے تو انہوں نے مجھے کہہ رکھا تھا کہ مجھے اپنا بڑا بھائی سمجھیں ،کالج میں کوئی مسئلہ ہو یا کسی چیز کی ضرورت ہو تو میں ان سے مانگ سکتا ہوں تو دو تین بار مجھے پیسوں کی ضرورت پڑی تو میں نے ان سے مانگ لیے اور چونکہ یہ بات چار پانچ سال پرانی ہے، مجھے صحیح یاد نہیں مگر غالب امکان ہے کہ میں نے شروع میں ایک بار انہیں پیسے واپس کرنے کی بھی کوشش کی مگر انہوں نے نہیں لیے اور کہا کہ آپ میرے بھائی ہو ایسے اچھا نہیں لگتا تو اس کے بعد بھی میں نے ان سے شاید دو بار پیسے لیے تھے جن میں سے ایک بار مجھے ضرورت تھی اور شاید ایک بار ویسے ہی میں نے انہیں بولا کہ ضرورت ہیں لیکن میں نے وہ کھا لیے تھے مگر نا میں نے وہ واپس کیے نا انہوں نے کبھی مانگے اور جب انہوں نے دیے تو واپس دینے یا قرض ادھار کی بات نہیں ہوئی بس میں نے انہیں کہا مجھے پیسوں  کی  ضرورت ہے، انہوں نے دے دیے،  اب کچھ مہینے پہلے ان کی اچانک وفات ہوگئی ہے، تو کیا یہ پیسے مجھے واپس کرنے ہوں گے یا نہیں، کیونکہ میں نے پہلی بار انہیں واپس کرنے کی کوشش بھی کی تھی مگر انہوں نے نہیں لیے اور کہا بھائی ہو اور دوسرا جب میں نے اس کے بعد ان سے دو بارہ پیسے لیے تو ان کی طرف سے یا میری طرف سے واپسی یا ادھار کی کوئی بات نہیں ہوئی ۔
جواب: صورتِ مسئولہ میں مذکورہ شخص کی طرف سے چونکہ رقم دیتے وقت    كسي قسم كي واپسي كا مطالبه نه تھا اورجب ایک موقع پر آپ نے لوٹانا چاہا تو مذکورہ شخص نے صراحتا لینے سے انکار کردیا،  لہذا  وہ رقم ان کی طرف سے  بطوراحسان اور  تبرع تھی، اس لیے اس کے لوٹانے کی ضرورت نہیں۔فتاوی ہندیہ میں ہے:"هبة الدين ممن عليه الدين جائزة قياسًا واستحسانًا ...هبة الدين ممن عليه الدين وإبراءه يتم من غير قبول من المديون ويرتد برده ذكره عامة المشايخ رحمهم الله تعالى، وهو المختار، كذا في جواهر الأخلاطي."(الباب الرابع في هبة الدين ممن عليه الدين، ج:4، ص:384، ط:مكتبه رشيديه)فقط والله أعلم

عنوان: داماد کا اپنی ساس کی وراثت سے حصہ مانگنا
سوال: میرے والد صاحب کا انتقال ہو گیا ،ورثاء  میں ایک بیوہ ایک بیٹا اور سات بیٹیاں ہیں، والد مرحوم کی وراثت ورثاء میں تقسیم ہو گئی، والدہ کا حصہ والدہ کے نام پر، بیٹے کا حصہ بیٹے کے نام پر، اور بیٹیوں کا حصہ بیٹیوں کے نام پر منتقل ہو گیا، میری والدہ نے اپنی زندگی میں اپنے حصے کا قبضہ مجھے یعنی اپنے بیٹے کو دے دیا تھا،اور میری  سات   بہنوں کو کہا کہ میں اپنا حصہ اپنے بیٹے کو دیتی  ہوں، اب میرے حصے کا مالک میرا بیٹا ہے، تب سے اب تلک والدہ کا حصہ میرے ملکیت میں ہے، اور اس سے جو بھی آمدن آتی ہے اسے میں ہی رکھتا ہے، میری والدہ کے انتقال کے بعد میری ساتوں بہنیں والدہ مرحومہ کی کہنے کے مطابق اس بات کو مانتی ہیں کہ والدہ کا حصہ ہمارے بھائی کا ہے، کیوں کہ والدہ نے اپنی زندگی میں ہی بھائی کو دے کر مالک بنا دیا تھا، البتہ میرا ایک بہنوئی والدہ کے اس تصرف  سے انکار کرتا ہے،اور کہتا ہےمیں اس  کو میں نہیں مانتا، اور مجھے ساس کے حصے سے بھی حصہ چاہیے۔برائے مہربانی راہ نمائی فرمائیں کہ میں اپنی والدہ کے حصے کا حقدار ہوں یا نہیں؟
جواب: صورتِ مسئولہ میں اگر واقعی  سائل کی والدہ نے  اپنی زندگی میں ہی اپنا حصہ سائل کو دے دیا تھا تو یہ  شرعاً ہبہ ( گفٹ) کے حکم میں ہے، جوکہ سائل کو  مالکانہ قبضہ  و تصرف دینے سے ہبہ مکمل ہو گیا ہے ، وہ  جائیداد والدہ کی ملکت سے نکل کر سائل کی ملکیت میں داخل ہوگئی ہے،چناں چہ اب اُس مذکورہ جائیداد میں سائل  کے باقی بھائی  بہنوں اور بہنوئی کا حصہ نہیں بنتا،نیز شرعاً  ساس کی وراثت میں داماد کا  حصہ ہوتا بھی نہیں ۔لہذا سائل  کے بہنوئی کا اپنی ساس کے ترکہ  میں سے حصہ کا مطالبہ کرنا درست نہیں ہے۔فتاوی شامی میں ہے:"(وتتم) الهبة (بالقبض) الكامل."(كتاب الهبة، ج: 5، ص:690،  ط : سعید)فتاوی ہندیہ میں ہے:‌"ويستحق ‌الإرث بإحدى خصال ثلاث: بالنسب وهو القرابة، والسبب وهو الزوجية، والولاء."(كتاب الفرائض، ج:6، ص:447، ط:دار الفكر)فقط واللہ اعلم

عنوان: ہدیہ کا حکم
سوال: مسجد میں ایک نمازی نےدو سو روپے قرآن میں رکھے وہ قرآن اپنے گھر سےلایا تھا، امام صاحب سے کہا کچھ ھدیہ  رکھا ہے آپ اٹھا لینا کیا یہ ہدیہ امام کے لیے لینا جائز ہے ؟
جواب:
صورت مسئولہ میں امام صاحب کے لیے یہ ہدیہ لینا جائز ہے، تاہم نماز ی کا ہدیہ دینے کا یہ طریقہ مناسب نہیں ہے۔ کسی اور شائستہ طریقے سے بھی دیا جاسکتا ہے۔حدیث شریف میں ہے: "أخبرنا أبو عبد الله الحافظ وأبو بكر أحمد بن الحسن الحيري قالا: حدثنا أبو العباس محمد بن يعقوب، حدثنا العباس بن محمد الدورى، حدثنا محمد بن بكير الحضرمي، حدثنا ضمام بن إسماعيل المصرى، عن موسى بن وردان، عن أبى هريرة، عن النبي - صلى الله عليه وسلم - قال: "تهادوا تحابوا".(سنن الکبری للبیہقی، باب التحريض على الهبة والهدية صلة بين الناس، ج: ۱۲، صفحہ: ۲۹۶، رقم الحدیث: ۱۲۰۶۹، ط: مركز هجر للبحوث والدراسات العربية والإسلامية )فقط واللہ اعلم

Reference: Sunan Abi Dawud 3444 In-book reference : Book 24, Hadith 29 English translation : Book 23, Hadith 3437: حوالہ

عنوان: مسلمان یتیم بچوں کی کفالت کے لیے غیر مسلموں سے عطیات لینے کا حکم
سوال: مسلمان یتیم بچوں کے کفالت کی خاطر غیر مسلم سے عطیات لینا کیسا ہے؟
جواب: بصورتِ مسئولہ غیر مسلم سے عطیات لینے کی اصولاً گنجائش ہے، تاہم اگر یہ اندیشہ ہو کہ وہ عطیات دینے کے بعد احسان جتلائیں گے، یا مسلمان یتیم بچوں کی اپنے مذہب کے مطابق تربیت کرنے پر ادارے کو مجبور کریں گے، تو ایسی صورت میں ان سے چندہ یا عطیات لینا درست نہیں ہے۔النتف في الفتاوي میں ہے:"واما ‌هبة ‌الكافر للمسلم فجائزة ايضا سواء كانت في دار الاسلام او في دار الكفر."(ص:٥٢١،ج:١،کتاب الهبة، باب هبة الكافر للمسلم،ط: دار الفرقان)المبسوط للسرخسي   میں ہے:"قال: ‌وأهل ‌الذمة في حكم ‌الهبة بمنزلة المسلمين؛ لأنهم التزموا أحكام الإسلام فيما يرجع إلى المعاملات."(ص:١٠٦،ج:١٢،کتاب الهبة، باب هبة المريض، ط:دار المعرفة)الأصل لمحمد بن الحسن الشيبانيؒ میں ہے:"قلت: أرأيت مسلما ‌وهب لنصراني هبة أو ليهودي أو مجوسي هل يجوز ذلك؟ قال: نعم. قلت: وكذلك ‌الذمي لو كان هو الواهب ‌للمسلم؟ قال: نعم. قلت: وهما في ذلك بمنزلة المسلمين؟ قال: نعم."(ص:٤١٩،ج:٣،کتاب الهبة، باب هبة ‌المسلم ‌للذمي ‌والذمي ‌للمسلم، ط:دار ابن حزم)المحيط البرهاني في الفقه النعماني   میں ہے:"جئنا إلى صلة المشرك المسلم، فقد روى محمد رحمه الله في السير الكبير أخبارا متعارضة في بعضها أن رسول الله صلى الله عليه وسلم قبل هدايا المشرك، وفي بعضها أنه لم يقبل، فلا بد من التوفيق، واختلفت عبارة المشايخ في وجه التوفيق، فعبارة الفقيه أبي جعفر الهندواني أن ما روي أنه لم يقبلها محمول على أنه لم يقبلها من شخص غلب على ظن رسول الله عليه السلام أنه وقع عند ذلك الشخص أن رسول الله عليه السلام إنما يقاتلهم طمعا في المال؛ لا لإعلاء كلمة الله، ولا يجوز قبول الهدية من مثل هذا الشخص في زماننا، وما روي أنه قبلها محمول على أنه قبل من شخص غلب على ظن رسول الله أنه وقع عند ذلك الشخص أن رسول الله عليه السلام إنما يقاتلهم لإعزاز الدين، وإعلاء كلمة الله لا لطلب المال، وقبول الهدية من مثل هذا الشخص جائز في زماننا أيضا؛ لأن قبول الهدية حينئذ لا يكون لترك القتال بل للتألف وإنه جائز ومن المشايخ من وفق من وجه آخر، فقال: لم يقبل من شخص علم أنه لو قبل منه تقل صلابته وعزمه في حقه، ويلين له بسبب قبول الهدية على ما قال عليه السلام: الهدية تذهب وحر الصدر ومتى كانت الحالة هذه لا يجوز قبول الهدية؛ لأن سبيل المسلم أن يكون غليظا شديدا على الكفرة، وقبل من شخص علم أنه لا تقل صلابته، وعزمه في حقه، ولا يلين له بسبب قبول الهدية."(ص:٣٦٢،ج:٥،کتاب الإستحسان والکراهية، ‌‌الفصل السادس عشر في معاملة أهل الذمة، ط: دار الكتب العلمية، بيروت)فقط والله أعلم

عنوان: ہبہ اور صلح رحمی سے متعلق چند سوالات
سوال: 1) ہم تین بھائی اور آٹھ بہنیں ہیں، میں سب سے چھوٹا ہوں، میرے ابو کا  پٹرول پمپ ہے، میرا منجھلا  بھائی ابو سے سارا پٹرول پمپ اپنے نام لکھوانا چاہ رہا ہے اور سب کا حق مارنا چاہ رہا ہے، اور بہنوں سے دستاویز پر دستخط کروا رہا ہے جس میں میرے ابو ان کا بھرپور ساتھ دے رہے ہیں کیا ابو کو ایسا کرنا چاہیے؟ابو   ان بہنوں سے کہہ رہے ہیں کہ میری بات مانو میں آپ کو کیش نقد رقم میں سے کچھ دے دوں گا ،فقط آپ اپنے بھائی کو لکھ کر دے دو کہ ابو کے بعد  آپ کا پیٹرول پمپ میں کوئی حصہ نہ ہوگا ابو صرف ایک بیٹے کو اپنی پراپرٹی دے رہے ہیں ،اور باقی ہم دو بھائیوں کو بھی نہیں دے رہے ۔2)میں  اپنے اس بھائی سے بات بھی نہیں کرتا کہ ان سے تعلق رکھنا میرے لیے تکلیف کا باعث ہے کیا میرا عمل درست ہے؟3)کیا ہم ابو سے بھی قطع تعلق کر سکتے ہیں  مذکورہ زیادتی کی وجہ سے ؟
جواب:
واضح رہے کہ زندگی میں  والدین جو کچھ اپنی اولاد کو دیتے ہیں اس کی حیثیت وراثت کی نہیں ہوتی،اس لیے کہ وراثت کی تقسیم مورث  کی موت کے بعد  ہوتی ہے، بلکہ اس کی شرعی حیثیت ہبہ کی ہوتی ہے، اور ہبہ کے حوالے سے شریعتِ مطہرہ نے والد ین کو پابند کیا ہے کہ وہ اپنی اولاد میں برابری کریں، کسی معقول شرعی عذر کے بغیر کسی کو کم اور کسی کو زیادہ، یا کسی کو دینے اور کسی کو محروم رکھنے کا اختیار نہیں دیا ہے،کسی کو دینا اور کسی کو بالکل محروم کر دینا گناہ کا سبب ہے ۔حدیث شریف میں   ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم.''(مشکاۃ  المصابیح، باب العطایا،1/261،ط: قدیمی)ترجمہ:’’حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا:  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔‘‘(مظاہر حق، 3/193، باب العطایا، ط: دارالاشاعت)1. لہذا صورتِ مسئولہ میں  سائل کے والد کا مذکورہ پٹرول پمپ تنہا ایک بیٹے کےنام کرنا اور باقی سب اولاد کو محروم کرنا  درست نہیں ہے ،بلکہ  ایسا کرنا گناہ ہے ،اس کے باوجود  اگر  والد نےاپنی زندگی میں مذکورہ پٹرول پمپ بیٹے کو مالکانہ حقوق کے ساتھ  دے کر قبضہ  دے دیا ،تو اس سے بیٹاپٹرول پمپ کا مالک بن جائے گا ،اور پھر دوسرے بہن بھائیوں کا اس میں کوئی حق وحصہ نہیں ہوگا۔2. بھائی سے بالکلیہ تعلقات ترک کر دینا کہ سلام وکلام کی نوبت بھی نہ آئے درست نہیں ،اگر  گھر آمدورفت سے تکلیف ہوتی ہو تو   کم از کم بھائی سے دعا سلام کر لیا کریں ،قطع رحمی شریعت میں جائز نہیں ہے ،آپ ﷺ نے برائی کرنے والوں کے ساتھ حسن سلوک کرنے کی ترغیب دی ہے ۔3.واضح رہےکہ شریعت میں  اولاد کے والد ین پر اور والدین کے اولاد پر  حقوق واضح کردیے گئے ہیں،شرعًا والدین کے اولادپر  بہت سے  حقوق ہیں ،قرآنِ کریم اور احادیثِ نبوی  میں والدین کے ساتھ حسنِ سلوک اور ان کی خدمت کی بہت زیادہ تاکید آئی ہے،یہاں تک کہ اگر والدین مشرک ہوں تو تب بھی ان کے ساتھ  حسنِ سلوک کا درس دیا گیا ہے ،چہ جائے کہ زیادتی کی وجہ سے قطع تعلقی کرنا ،یہ کسی صورت جائز نہیں ہے ،بلکہ ایسی صورت حال میں اللہ سے دعا کرنی چاہیے اور والدین کے بقیہ احسانات کو یا د کرنا  چاہیے ۔لہذا صورتِ مسئولہ میں سائل یا اس کے دیگر بہن بھائیوں کے لیے   والد محترم سے قطع تعلقی کرنا جائز نہیں ہے ۔قرآن  کریم میں ہے:"{وَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا إِمَّا يَبْلُغَنَّ عِنْدَكَ الْكِبَرَ أَحَدُهُمَا أَوْ كِلَاهُمَا فَلَا تَقُلْ لَهُمَا أُفٍّ وَلَا تَنْهَرْهُمَا وَقُلْ لَهُمَا قَوْلًا كَرِيمًا  وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُلْ رَّبِّ ارْحَمْهُمَا كَمَا رَبَّيَانِي صَغِيرًا}."(سورۃ الإسراء: 23،24)ترجمہ :"اور تیرے رب  نے حکم دیا ہے کہ بجز اس کے کسی کی  عبادت مت کرو، اور تم (اپنے)  ماں  باپ کے ساتھ حسنِ سلوک کیا کرو،  اگر  تیرے پاس ان میں سے ایک یا دونوں بڑھاپے کو پہنچ جاویں، سو ان کو کبھی (ہاں سے) ہوں  بھی مت کرنا اور نہ ان کو جھڑکنا ، اور ان سے خوب اَدب سے بات کرنا، اور ان کے سامنے شفقت سے، انکساری کے ساتھ جھکے رہنا اور یوں دعا کرتے رہنا  کہ اے  پروردگار ان دونوں پر رحمت فرمائیں جیساکہ انہوں  نےمجھ کو بچپن میں پالا پرورش کیا ہے۔"(بیان القرآن  2/ 374، ط:رحمانیہ)صحیح البخاری میں ہے:"وعن أنس: سُئِلَ النبي صلى اللَّه عليه وسلم عن الكبائر فقال: الإشراك باللَّه، وعقوق الوالدين،وقتل النفس، وشهادة الزور".(كتاب الشهادات2/374ط: دار النوادر)ترجمہ :" حضرت انس رضی اللہ عنہ روایت کرتے ہیں کہ نبی صلی اللہ علیہ وآلہ وسلم سے کبائر کے متعلق دریافت کیا گیا تو آپ صلی اللہ علیہ وآلہ وسلم نے فرمایا کہ اللہ کے ساتھ کسی کو شریک بنانا اور والدین کی نافرمانی کرنا کسی آدمی کا قتل کرنا جھوٹی گواہی دینا ۔"مشکاۃ المصابیح میں ہے:"وعن ابن عباس قال: قال رسول الله صلى الله عليه وسلم: «من أصبح مطيعا لله في والديه أصبح له بابان مفتوحان من الجنة وإن كان واحدا فواحدا. ومن أمسى عاصيا لله في والديه أصبح له بابان مفتوحان من النار وإن كان واحدا فواحدا» قال رجل: وإن ظلماه؟ قال: وإن ظلماه وإن ظلماه وإن ظلماه."(باب البر والصلة،الفصل الثالث3/ 1382،ط: المكتب الإسلامي)ترجمہ: "حضرت عبداللہ بن عباس رضی اللہ عنہما سے روایت ہے کہ رسول اللہ ﷺ نے ارشاد فرمایا: جو شخص اس حال میں صبح کرے کہ وہ اپنے والدین کا مطیع وفرماں بردار ہو تو اس کے لیے جنت کے دو دروازے کھول دیے جاتے ہیں، اور اگر والدین میں سے کوئی ایک (حیات) ہو (اور وہ اس کا مطیع ہو) تو ایک دروازہ کھول دیا جاتاہے۔ اور جو شخص اس حال میں صبح کرے کہ وہ اپنے والدین کا نافرمان ہو تو اس کے لیے صبح کے وقت جہنم کے دو دروازے کھول دیے جاتے ہیں، اور اگر والدین میں سے کسی ایک کا نافرمان ہو تو ایک دروازہ جہنم کا کھول دیا جاتاہے۔ ایک شخص نے سوال کیا: اگرچہ والدین ظلم کریں؟ رسول اللہ ﷺ نے ارشاد فرمایا: اگرچہ وہ دونوں اس پر ظلم کریں، اگرچہ وہ اس پر ظلم کریں، اگرچہ وہ اس پر ظلم کریں۔"مشکاۃ المصابیح میں ہے:"وعن أبي بكرة رضي الله عنه قال: قال رسول الله صلى الله عليه وسلم: كل الذنوب يغفر الله منها ما شاء إلا عقوق الوالدين فإنه يعجل لصاحبه في الحياة قبل الممات."(باب البر والصلة،الفصل الثالث3/ 1383،ط: المكتب الإسلامي)ترجمہ : "رسول کریمﷺ نے فرمایا ؛ شرک کے علاوہ تمام گناہ ایسے ہیں کہ اللہ تعالیٰ ان میں سے جس قدر چاہتا ہے بخش دیتا ہے، مگر والدین کی نافرمانی کے گناہ کو نہیں بخشتا، بلکہ اللہ تعالیٰ ماں باپ کی نافرمانی کرنے والے کو موت سے پہلے اس کی زندگی میں  جلد ہی سزا  دے دیتا ہے"۔مرقاۃ المفاتیح میں ہے:"(وعن جابر قال: قال رسول الله - صلى الله عليه وسلم -: «اتقوا الظلم» ) أي: المشتمل على الشح وغيره من الأخلاق الدنية والأفعال الردية ( «فإن الظلم ظلمات يوم القيامة» ) ، قال الطيبي: محمول على ظاهره، فيكون الظلم ظلمات على صاحبه لا يهتدي بسببها."(کتاب الزکوۃ،باب الإنفاق وكراهية الإمساك4/1321،ط:سعید)"بدائع الصنائع"میں ہے: "ولأن في التسوية تأليف القلوب والتفضيل يورث الوحشة بينهم فكانت التسوية أولى ولو نحل بعضا وحرم بعضا جاز من طريق الحكم لأنه تصرف في خالص ملكه لا حق لأحد فيه ."(كتاب الهبة، فصل في شرائط ركن الهبة، ج:6، ص:127، ط:دار الكتب العلمية)فتاویٰ شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".( كتاب الوقف،مطلب متى ذكر الواقف شرطين متعارضين يعمل بالمتأخر،4/ 444 ،ط:سعيد)فتاویٰ ہندیہ میں ہے :"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة، الباب السادس في الهبة للصغير، 4/ 391 ط:دار الفكر)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زہر دے کر قتل کرنے کا حکم / جس کا کوئی وارث نہ ہو، اس کی میراث کا حکم
سوال: 1 ) جائیداد کے نام پر لینے اور نام پر کرنے میں کیا فرق ہے؟ اس کی فقہی تکییف اور واضح قیودات اور مثالیں بتائیں جن سے یہ سمجھنا آسان ہو کہ کن کن صورتوں میں سامنے والا(جس کے نام پر لیا جائے یا کیا جائے) مالک ہوگا ،اور کن میں نہیں ہوگا ؟ہر صورت کی وضاحت مطلوب ہے۔2)   زہر دے کر مارنا، گلا گھوٹنا، پانی میں ڈوبادینا بھی قتل ہے،سوال یہ ہے کہ قتل کی پانچ اقسام میں سے کون سی قسم میں داخل ہے؟ نیز وراثت کے لحاظ سے یہ قتل مانع ہیں یا نہیں؟ اسی طرح کسی کو پیسے دےکر قتل کروانے والا یا کسی طرح مجبور کرکے قتل کروانے والا قاتل شمار ہوگا یا نہیں؟ قتل کی مشہور پانچ اقسام کے علاوہ اور کیا کیا قسمیں ہوسکتی ہیں، اور وہ مشہور پانچ اقسام (عمد، شبہ عمد، خطا، جاری مجری خطا اور بالسبب) میں سے کہاں داخل ہوں گی؟ ان کا وراثت سے مانع ہونے کے لحاظ سے کیا حکم ہوگا؟3)  ایک لاوارث بچہ یتیم خانے میں بڑا ہوتا ہے ،اس کے ماں باپ رشتے وغیرہ میں سے کسی کا کوئی علم نہیں ہوتا،وہ بڑا ہوکر کمانے لگتا ہے اور کچھ عرصے بعد  وہ انتقال کرجاتا ہے،اس صورت میں اس کی ذاتی جائیداد کا مالک کون ہوگا؟ اور اگر وہ شادی کرلے لیکن  اولاد نہ ہو تو اس صورت میں  اس کی ذاتی جائیداد کا مالک کون ہوگا؟
جواب:
1) واضح رہے کہ سوال :کلیات سے نہیں کیا جاتا کہ جواب میں تمام صورتوں کا احاطہ کیا جائے لہذا جس مخصوص صورت کے بارے میں حکم معلوم کرنا ہو وہ لکھ کر معلوم کریں ۔2)واضح رہے کہ  چند امور ایسے ہیں کہ اگر ان میں سے کوئی امر کسی وارث میں پایا جائے تو شریعت خود اس وارث کو میراث سے محروم کردیتی ہے، ان امور میں سے ایک یہ ہے کہ کوئی وارث اپنے مورث کو ایسے طریقے سے قتل کردے کہ جس سے قاتل پر شرعاً قصاص یا کفارہ لازم ہوجائے ،لہذاصورت مسئولہ میں  اگر کسی شخص نے کسی دوسرے کو  دھوکے سے  زہر پلادیا  اور اس کو زہر کے پینے  پر مجبور نہیں کیا تو اس صورت میں وہ شخص سخت گناہ گار اور حرام فعل کا مرتکب ہوگا،اور تعزیری سزا کا مستحق ہوگا، حاکمِ وقت  (قاضی) اُس پر تعزیراً سزا جاری کرے گا اور اس پر لازم ہوگا کہ صدق دل سے توبہ اور استغفار کرے اورآئندہ کےلیے اس طرح کے فعل سے اجتناب کرے۔ لیکن اس پر قصاص یا دیت لازم  نہیں ہوگی اوراگر جس کو زہر پلایا گیا ہے وہ پلانے والے کا مورث ہو تو اس صورت میں زہر پلانے والامیراث سے محروم نہیں ہوگا،یہ حکم اس وقت ہے کہ جب زہر زبردستی نہ پلایا گیا ہو۔اور   اگر اس نے زبردستی زہر پلایا تو اس صورت میں اس پر اور اس کے عاقلہ (خاندان) پر دیت لازم ہوگی اورزہر پلانے والا میراث سےبھی محروم ہو گا اور شرعاً یہ قتلِ  شبہ عمد میں داخل ہوگا،نیز  گلا گھوٹنا، پانی میں ڈوبادینا  بھی شبہ عمد میں داخل ہوگا۔3) پہلی صورت میں اولاً حتی الامکان اس کے شرعی ورثاء کو تلاش کرکے مرحوم کی جائیداد ان کے درمیان تقسیم کی جاۓ گی اور وہی اس کی جائیداد کے حقیقی وارث ہوں گےاور اور اگر اس  کے کسی بھی وارث کا علم نہ ہوتواگر اس نے سارے مال کی کسی کے لیےوصیت کی ہوگی تو  اس کے سارے مال کا مستحق وہی شخص ہوگا جس کے لیے اس نے موت کے بعد سارے مال کی وصیت لکھی ہو۔ اور اگر کسی کے لیے وصیت نہیں لکھی توبیت المال کے انتظام میں فساد کی وجہ سے اس کی جائیداد  فقراء میں تقسیم کردی جاۓ گی۔دوسری صورت میں اس کی بیوہ ہی تما م جائدیداد کی مستحق ہوگی۔نیز دوسری  صورت(کہ اس نے شادی کی ہو) میں اس کی بیوی زندہ ہے یا نہیں؟ پوری تفصیل وضاحت کے ساتھ بھیج دیں۔فتاوی عالمگیری میں ہے:"وإذا سقى رجلا ‌سما فمات من ذلك، فإن أوجره إيجارا على كره منه، أو ناوله ثم أكرهه على شربه حتى شرب، أو ناوله من غير إكراه عليه، فإن أوجره، أو ناوله وأكرهه على شربه فلا قصاص عليه، وعلى عاقلته الدية، وإذا ناوله فشرب من غير أن أكرهه عليه لم يكن عليه قصاص، ولا دية سواء علم الشارب بكونه ‌سما، أو لم يعلم هكذا في الذخيرة ويرث منه وكذا لو قال لآخر: كل هذا الطعام فإنه طيب فأكله، فإذا هو مسموم فمات لم يضمن كذا في الخلاصة."(کتاب الجنایات، الباب الثانی،٦/٦ ، ط:دار الفکر)فتاوی شامی  میں ہے:"(سقاه ‌سما حتى مات، إن دفعه إليه حتى أكله ولم يعلم به فمات لا قصاص ولا دية لكنه يحبس ويعزر، ولو أوجره) السم (إيجارا تجب الدية) على عاقلته (وإن دفعه له في شربة فشربه ومات) منه (فكالأول) ؛ لأنه شرب منه باختياره إلا أن الدفع خدعة فلا يلزم إلا التعزير والاستغفار، خانية."(كتاب الجنايات، فصل فيما يوجب القود وما لايوجبه،٥٤٢/٦، ط:سعيد)"الفقہ الاسلامی وادلتہ" میں ہے:"ويتحمل القاتل جزءاً من الدية مع العاقلة؛ لأنه هو المطالب أصالة بتحمل جريرة فعله، ودور العاقلة تابع، فهو مطالب بحفظ نفسه من ارتكاب الجرائم، وعاقلته مطالبة أيضاً بحفظه من الجريمة، فإذا لم يحفظوا فرَّطوا، والتفريط منهم ذنب. والقاتل يعتمد على مناصرة عاقلته وحمايتها له، فتشاركه في تحمل تبعة المسؤولية، لا أنها تستقل بتحملها عنه.وبناء على هذا الرأي: إذا لم يكن للجاني عاقلة يرجع بالدية كلها عليه ."(الباب الثالث، الفصل الاول، المبحث الثالث،٥٧٢٣/٧، ط:دارالفكر)فتح القدیر میں ہے:"والتعزير تأديب دون الحد، وأصله من العزر بمعنى الرد والردع. وهو مشروع بالكتاب، قال الله تعالى {فعظوهن واهجروهن في المضاجع واضربوهن فإن أطعنكم فلا تبغوا عليهن سبيلا} [النساء: 34] أمر بضرب الزوجات تأديبا وتهذيبا. وفي الكافي قال عليه الصلاة والسلام «لا ترفع عصاك عن أهلك» وروي «أنه عليه الصلاة والسلام عزر رجلا قال لغيره يا مخنث» . وفي المحيط: روي عنه عليه الصلاة والسلام قال «رحم الله امرأ علق سوطه حيث يراه أهله» وأقوى من هذه الأحاديث قوله عليه الصلاة والسلام «لا يجلد فوق عشر إلا في حد."(‌‌كتاب الحدود،‌‌فصل في التعزير،٣٤٥/٥،ط : شركة مكتبة ومطبعة)فتاوی شامی میں ہے:"و المستحقون للتركة عشرة أصناف مرتبة كما أفاده بقوله: (فيبدأ بذوي الفروض) أي السهام المقدرة وهم اثنا عشر من النسب ثلاثة من الرجال وسبعة من النساء واثنان من التسبب وهما الزوجان (ثم بالعصبات) أل للجنس فيستوي فيه الواحد والجمع وجمعه للازدواج (النسبية) لأنها أقوى (ثم بالمعتق) ولو أنثى وهو العصبة السببية(ثم عصبته الذكور) لأنه ليس للنساء من الولاء إلا ما أعتقن (ثم الرد) على ذوي الفروض النسبية بقدر حقوقهم (ثم ذوي الأرحام ثم بعدهم مولى الموالاة) كما مر في كتاب الولاء وله الباقي بعد فرض أحد الزوجين ذكره السيد (ثم المقر له بنسب) على غيره (لم يثبت) فلو ثبت بأن صدقه المقر عليه أو أقر بمثل إقراره أو شهد رجل آخر ثبت نسبه حقيقة وزاحم الورثة وإن رجع المقر وكذا لو صدقه المقر له قبل رجوعه وتمامه في شروح السراجية سيما روح الشروح وقد لخصته فيما علقته عليها (ثم) بعدهم (الموصى له بما زاد على الثلث) ولو بالكل وإنما قدم عليه المقر له لأنه نوع قرابة بخلاف الموصى له (ثم) يوضع (في بيت المال) لا إرثًا بل فيئًا للمسلمين."(كتاب الفرائض ،٧٦٢/٦،ط: سعيد)بدائع الصنائع میں ہے:"فلا بد من أهلية التبرع فلا تصح من الصبي، والمجنون؛ لأنهما ليسا من أهل التبرع لكونه من التصرفات الضارة المحضة إذ لا يقابله عوض دنيوي، وهذا عندنا."(كتاب الهبة ،٣٣٤/٧،ط: رشيدية)البحر الرائق میں ہے:" فإنما لا تصح وصيته بما زاد على الثلث ‌إن ‌لم ‌تجز ‌الورثة، وإن أجازوه صحت وصيته به، وأما إذا لم يترك وارثا فتصح وصيته بما زاد على الثلث حتى بجميع ماله عندنا كما تقرر في موضعه فلا بد من التقييد مرتين مرة بأن يكون له وارث، وأخرى بأن لا يجيزه الوارث، والله أعلم".‌‌[كتاب الوصايا،٤٦٠/٨،ط : دار الكتاب الإسلامي]فقط والله أعلم

Reference: Sunan Abi Dawud 924 In-book reference : Book 2, Hadith 535 English translation : Book 3, Hadith 924: حوالہ

Reference: Reference: Surah An-Nisa, Ayah 34 | : سورۃ النساء، آیت نمبر 34 حوالہ

عنوان: استاد کا شاگرد کے ہدیہ کو قبول کرنے سے انکار کرنا
سوال: کیا استاد صاحب اپنے شاگر د سے ہدیہ وصول کرنے سے انکار کرسکتے ہیں؟اگرچہ ہدیہ آب زم زم ہی کیوں نہ ہو۔
جواب: سوال میں یہ واضح نہیں کہ شاگرد بالغ ہے یا نابالغ، اگر نا بالغ ہو تو نابالغ بچے کا کسی کو اپنے مال میں سے ہدیہ دینا شرعا درست نہیں، اس لیے کہ اپنے مال میں اس طرح کا تصرف صحیح ہونے کے لیے بالغ ہونا شرط ہے، لہٰذا کسی بھی نابالغ بچے سے ہدیہ قبول کرنا جائز نہیں ہے۔اور اگر شاگرد بالغ ہو نیز مال کے حرام یا مشتبہ ہونے کا شبہ بھی نہ ہو تو ہدیہ قبول کر لینا چاہیے، خصوصاً جب ہدیہ میں دی جانے والی چیز تبرکات میں سے ہو، الا یہ کہ تہمت کی کوئی بات ہو جس کی وجہ سے ہدیہ قبول نہ کیا جائے۔جو استاد صاحب ہدیہ قبول نہ کرتے ہوں اُن سے وجہ پوچھ لینی چاہیے کہ اس کی وجہ کیا ہے؟ نیز ایک استاد سے یہی گمان کرنا چاہیے کہ یقیناً وہ  کسی مضبوط علت کی بنا پر ہی ہدیہ قبول کرنے سے منع کرتے ہوں گے۔مشکوۃ شریف میں ہے :"وعن عطاء الخراساني أنّ رسول الله صلى الله عليه وسلم قال: تصافحوا يذهب الغلّ، وتهادوا تحابوا وتذهب الشحناء، رواه مالك مرسلاً". (رقم الحدیث :4693، باب السلام ، الفصل الأول، 3/15، ط: المكتب الإسلامي - بيروت)ترجمہ : حضرت عطاء خراسانی  رحمہ اللہ سے روایت ہے کہ رسولِ اکرم صلی اللہ علیہ وسلم نے فرمایا: آپس میں ایک دوسرے سے مصافحہ کیا کرو کہ اس سے بغض و کینہ جاتا رہے گا اور آپس میں ایک دوسرے کو ہدیہ و تحفہ بھیجتے رہا کرو، اس سے محبت بڑھتی ہے اور دشمنی جاتی رہتی ہے۔فتاویٰ شامی میں ہے:"(وتصرف الصبي والمعتوه) الذي يعقل البيع والشراء (إن كان نافعا) محضا (كالإسلام والاتهاب صح بلا إذن وإن ضارا كالطلاق والعتاق) والصدقة والقرض (لا وإن أذن به وليهما وما تردد) من العقود (بين نفع وضرر كالبيع والشراء توقف على الإذن) حتى لو بلغ فأجازه نفذ.(قوله: والاتهاب) أي قبول الهبة وقبضها وكذا الصدقة، قهستاني (قوله: وإن ضاراً) أي من كل وجه أي ضرراً دنيوياً، وإن كان فيه نفع أخروي كالصدقة والقرض (قوله: كالطلاق والعتاق) ولو على مال فإنهما وضعاً لإزالة الملك وهي ضرر محض، ولايضر سقوط النفقة بالأول وحصول الثواب بالثاني، وغير ذلك مما لم يوضعا له إذ الاعتبار للوضع، وكذا الهبة والصدقة وغيرهما قهستاني".(كتاب المأذون، جلد:6، صفحہ:173، طبع:سعيد)فقط واللہ اعلم

عنوان: جیز کمپنی کی طرف سے ایپ آن کرنے پر فری منٹ ملنے کا حکم
سوال: میں جیز کی سم استعمال کرتا ہوں اور جیز والوں نے ایک ایپ بنائی ہے جیز ورلڈ کے نام سے، انہوں نے ایک آفر رکھی ہے، آپ پہلے دن ایپ آن کریں گے تو اپ کو 50 منٹ ملیں گے ،دوسرے دن ایپ آن کریں گے تو آپ کو 100 منٹ ملیں گے ،تیسرے دن آپ ایپ آن کریں گے تو آپ کو 400 منٹ اس طرح کی آفر سے فائدہ اٹھانا جائز ہے یا نہیں؟
جواب: صورتِ  مسئولہ میں مذکورہ کمپنی  کی جانب سے اگر فری منٹس کسی مخصوص شرط  ( جیسے اکاؤنٹ میں متعین رقم جمع کرانے کی شرط کے عوض) کے  بغیر  ایپ آن کرنے پر تبرعًا فراہم  کیے جاتے  ہوں تو اس کا استعمال کرنا شرعاً درست ہے ، ورنہ بصورت دیگر پوری تفصیل لکھ کر جواب معلوم کریں ۔فتاوی ہندیہ میں ہے :"أما تفسيرها شرعا فهي تمليك عين بلا عوض، كذا في الكنز."(کتاب الہبۃ،ج:4،ص:374،دارالفکر)فقط واللہ اعلم

عنوان: دارز ایپ سے خریدی ہوئی چیز میں عیب کی وجہ سے چیز اور قیمت دونوں کا رکھنا
سوال: میں آن لائن شاپنگ اور اسلامی احکام سے متعلق ایک معاملے میں آپ کی راہ نمائی کا طالب ہوں، صورتِ حال کچھ یوں ہے: آن لائن شاپنگ پلیٹ فارم، Daraz، کبھی کبھار ان صارفین کو معافی یا بونس واؤچر جاری کرتا ہے، جنہیں اپنی خریداریوں میں مسائل کا سامنا کرنا پڑتا ہے، ان مسائل میں خراب شدہ مصنوعات وصول کرنا یا شپمنٹ میں تاخیر کا سامنا کرنا شامل ہو سکتا ہے، دراز کے لیے یہ واؤچرز جاری کرنا لازمی نہیں ہے، انہیں کمپنی کی صواب دید پر گاہکوں کی اطمینان کو برقرار رکھنے کے لیے خیر سگالی کے اشارے کے طور پر دیا جاتا ہے، آرڈر کی گئی رقم کے سلسلے میں ان واؤچرز کے لیے کوئی مقررہ رقم یا فیصد مقرر نہیں ہے، واؤچر کی رقم کا فیصلہ کسٹمر سپورٹ ایجنٹ کی طرف سے کسٹمر کو درپیش تکلیف کے بارے میں ان کے فیصلے کی بنیاد پر کیا جاتا ہے، اہم بات یہ ہے کہ یہ واؤچر گاہک کے مانگے بغیر جاری کیے جاتے ہیں، بعض صورتوں میں کم قیمت پروڈکٹس کے لیے جو خراب یا غلط موصول ہوئی ہیں، Daraz خریدی گئی رقم واپس کر دیتا ہے اور صارف کو پروڈکٹ رکھنے کی اجازت دے دیتا ہے، ان شرائط کے پیش نظر میں پوچھنا چاہوں گا: کیا اسلامی احکام کے مطابق صارف کے لیے دراز کی طرف سے جاری کردہ معافی/بونس واؤچر استعمال کرنا جائز ہے؟ کیا گاہک کے لیے وہ پروڈکٹ استعمال کرنا جائز ہے جس کے لیے Daraz پہلے ہی ریفنڈ جاری کر چکا ہے؟ میں اس معاملے میں آپ کی راہ نمائی کا منتظر ہوں۔
جواب: صورتِ مسئولہ میں اگر  دراز  کی طرف سے مذکورہ معافی کا آفر اور اسی طرح خریدی ہوئی چیز  عیب کی صورت میں   واپس نہ لینے، اور اس کی  قیمت بھی واپس کرنا بلا کسی شرط  اپنی خوشی سے ہے، تو اس  کا استعمال صارف کے لیے جائز ہوگا اور یہ دراز ایپ کی طرف سے اپنے صارف کو تبرع اور ہبہ ہوگا۔فتاوی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض لا أن عدم العوض شرط فيه.... مندوبة وقبولها سنة قال - صلى الله عليه وسلم - "تهادوا تحابوا  ."(كتاب الهبة، ج:5، ص:687، ط:سعيد)فتاویٰ ہندیہ میں ہے:"أما تفسيرها شرعا فهي تمليك عين بلا عوض، كذا في الكنز.وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي."(كتاب ‌الهبة، الباب الأول في تفسير ‌الهبة، ج:4، ص:374،  ط:دار الفكر)وفیہ ایضاً:" خيار العيب يثبت من غير شرط كذا في السراج الوهاج وإذا اشترى شيئا لم يعلم بالعيب وقت الشراء ولا علمه قبله والعيب يسير أو فاحش فله الخيار إن شاء رضي بجميع الثمن وإن شاء رده كذا في شرح الطحاوي... ثم ينظر إن كان الاطلاع على العيب قبل القبض فللمشتري أن يرده عليه و ينفسخ العقد بقوله: رددت، و لايحتاج إلى رضا البائع و لا إلى قضاء القاضي و إن كان بعد القبض لاينفسخ إلا برضا أو قضاء."(كتاب البيوع، الباب الثامن في خيار العيب، الفصل الأول في ثبوت الخيار و حكمه و شرائطه و معرفة العيب و تفصيله، ج:3، ص:66،   ط:دار الفكر)فقط والله أعلم

عنوان: فرضی ہبہ کا حکم
سوال: فرضی طور پر بعض کو ہبہ کرنے کا کیا حکم ہے؟
جواب: کوئی چیز   محض کسی کے نام پر گفٹ کر دینا، یا کسی کے بارے میں دستاویز لکھنا کہ  فلاں چیز فلاں  کو دے دی ہے، / گفٹ کردی ہے، شرعا انتقال ملک کے لیے کافی نہیں ہوتا، بلکہ   چیز گفٹ کرنے کے بعد  اس شخص کے قبضہ و مالکانہ تصرف و اختیار میں دینا شرعا ضروری ہوتا ہے، لہذا صورت مسئولہ میں فرضی گفٹ کرنے سے گفٹ شدہ چیز  مالک کی ملکیت  سے خارج نہیں ہوگی،  اس پر مالک کی ملکیت بدستور  قائم رہے گی۔درر الحكام في شرح مجلة الأحكاممیں ہے: "(المادة ٥٧: لا يتم التبرع إلا بقبض)لا يتم التبرع إلا بقبض هذه القاعدة مأخوذة من الحديث الشريف القائل «لا تجوز الهبة إلا مقبوضة» على أنه لو كانت الهبة تتم بدون القبض لأصبح الواهب حينئذ مجبرا على أداء شيء ليس بمجبر على أدائه، وذلك مخالف لروح التبرع فالتبرع هو إعطاء الشيء غير الواجب، إعطاؤه إحسانا من المعطي."(المقالة الثانية في بيان القواعد الكلية الفقهية، ١ / ٥٧، ط: دار الجيل )مجلة الأحكام العدليةمیں ہے:"(المادة: ٨٥٠) إذا وهب أحد لابنه الكبير العاقل البالغ شيئا يلزم التسليم والقبض. (المادة ٨٥١) يملك الصغير المال الذي وهبه إياه وصيه أو مربيه يعني من هو في حجره وتربيته سواء أكان المال في يده أم كان وديعة عند غيره بمجرد الإيجاب أي بمجرد قول الواهب: وهبت , ولا يحتاج إلى القبض."( الباب الأول: بيان المسائل المتعلقة بعقد الهبة، الفصل الأول: في بيان المسائل المتعلقة بركن الهبة وقبضها، ١ / ١٦٤، ط: نور محمد، كارخانه تجارتِ كتب، آرام باغ، كراتشي)فقط واللہ اعلم

عنوان: والد اپنی زندگی میں کسی بیٹے کو کوئی چیز ہبہ کرنے کاحکم
سوال: اگر کوئی شخص اپنے کسی بیٹے کو کوئی چیز زندگی میں وراثت کہہ کردے اور سامنے والا قبول کرلے، تو اس کا کیاحکم ہے؟اگر  اس   چیز کو بیٹا قبول کرے اور اسے استعمال کرے  وہ والد  کے انتقال کرجانے تک ہبہ ہوگی یا عاریت یا کچھ اور؟  اگر قبول کرنے والا والد کے انتقال کے بعد اس چیز سے انکار کردے اور مکمل جائیداد میں شامل ہونا چاہیے تو اس کا یہ عمل کیسا ہے؟ اگر کسی صورت نہ مانے تو کیا ہوگا؟ اگر اسے جائیداد میں حصہ دینا ضروری ہوجائے تو اس کی ترتیب کیا ہوگی۔ جائیداد میں شامل کرنے کے لیے دیگر ورثا کی رضامندی شرط ہے یا نہیں۔
جواب:
صورتِ مسئولہ میں اگر والدنےاپنی زندگی میں بیٹے  کو  کوئی چیز اس شرط پر دی ہو کے آپ میری زندگی میں یہ چیز بطور میراث لے لو اور آیندہ ترکہ میں آپ کا حصہ نہیں ہوگا اور بیٹے نے یہ بات قبول کر کے وہ چیزیں لے لی ہوں تو پھرمعاہدہ کے مطابق بیٹے  کو اپنے والد کی میراث میں سے حصہ لینے کا حق نہیں ،تاہم اگر یہ چیز  صرف میراث کہہ کردی تھی باقی کوئی معاہدہ نہیں ہواتھا تو اب والد کے انتقال کے بعد والد کی میراث تقسیم کرتے وقت مذکورہ بیٹے کو دیا جانے والا حصہ بھی میراث میں  شامل کیا جائے گا،اگر اس بیٹے کا حصہ اس چیز کی مالیت سے زیادہ بننا ہوتو اس بیٹے کو اضافی حصہ  دیاجائے،باقی اگر تمام ورثاء باہمی رضامندی سے نئے سرے سے تقسیم پرراضی ہوئی تو والدنے جوچیز اس بیٹے کودی تھی وہ بھی میراث سے شامل کرکے والدکے تمام ترکہ کو شرعی حساب سے تقسیم کیا جا سکتاہے۔فتاوی شامی میں ہے: " قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئاً كالدار على أن لا يكون له في سائر التركة حق يجوز، وقيل: هذا إذا رضي ذلك الوارث به بعد موته، فحينئذٍ يكون تعيين الميت كتعيين باقي الورثة معه، كما في الجواهر اهـ. قلت: وحكى القولين في جامع الفصولين فقال: قيل: جاز، وبه أفتى بعضهم، وقيل لا ".(کتاب الوصایا،ج:6،ص:655،ط: دار الفکر) فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: ہبہ کی تعریف
سوال: ہبہ کی مکمل تعریف کیا ہے؟
جواب: کسی شخص کی اپنی ذاتی ملکیت میں موجود چیز  کا بلامعاوضہ کسی دوسرے  شخص کو مالک  بناناشرعاً ہبہ کہلاتاہے، ہبہ کے مکمل ہونے کے لیے شرط ہے کہ وہ چیز علیحدہ کرکے مالکانہ اختیارات بھی دے دیئے جائیں۔الموسوعۃ الفقہیۃ میں ہے:"الهبة لغة: العطية بلا عوض.وهو المعنى الاصطلاحي أيضا، يقول ابن قدامة: الهبة والصدقة والهدية والعطية معانيها متقاربة، وكلها تمليك في الحياة بغير عوض، واسم العطية شامل لجميعها .والفرق بين الوقف والهبة أن الوقف تمليك المنفعة مع بقاء العين على ملك الله تعالى فلا يجوز التصرف فيها.أما الهبة فهي تمليك للعين، فللموهوب له أن يتصرف فيها بما يشاء."(وقف، التعريف، الألفاظ ذات الصلة، الهبة، ج:44 ص:109،110 ط: وزارة الأوقاف والشئون الإسلامية)فقط واللہ اعلم

عنوان: بھائی کا بھائی کو ہدیہ دینا
سوال: کیا کوئی بھائی اپنے بھائی کو کوئی چیز ہبہ(gift) کرسکتا ہے؟
جواب:
واضح رہے کہ احادیثِ مبارکہ میں ہدیہ/تحفہ دینے کی ترغیب دی گئی ہے اور آپس میں ایک دوسرے کو ہدیہ دینے کو محبت کے بڑھنے کا ذریعہ قرار دیا گیا ہے، خاص طور پر رشتہ داروں کو ہبہ کرنے میں صلہ رحمی کی بھی فضیلت ہے، ہدیہ وہ عطیہ ہے جو دوسرے کا دل خوش کرنے اور اس کے ساتھ اپنا تعلق ظاہر کرنے کے لیے دیا جائے ۔لہٰذا بھائی اپنے بھائی کو بالکل ہدیہ دے سکتا ہے، ایسا کرنے سے آپس میں شقت اور محبت بھی بڑھے گی، صلہ رحمی کا ثواب بھی ملے گا۔حدیث شریف میں ہے:"عن عائشة عن النبي صلى الله عليه وسلم قال: تهادوا فإن الهدية تذهب الضغائن."(كتاب البيوع، باب العطايا، الفصل الثاني، ج:٢، ص:٩١١، رقم:٣٠٢٧، ط:المكتب الإسلامي)ترجمہ:"حضرت عائشہ صدیقہ رضی اللہ عنہ رسول اللہﷺ سے روایت کرتی ہیں کہ آپ ﷺ نے فرمایا: آپس میں ہدیے تحفے بھیجا کرو، ہدیے تحفے دلوں کے کینے ختم کر دیتے ہیں۔ "بدائع الصنائع میں ہے:"وقوله - عليه الصلاة والسلام - «تهادوا تحابوا» وهذا ندب إلى التهادي والهدية هبة وروينا عن الصديق - رضي الله عنه - أنه قال لسيدتنا عائشة - رضي الله عنها - إني كنت نحلتك كذا وكذا وعن سيدنا عمر - رضي الله عنه - أنه قال من وهب هبة لصلة رحم أو على وجه صدقة فإنه لا يرجع فيها ومن وهب هبة يرى أنه أراد بها الثواب فهو على هبته يرجع فيها إن لم يرض عنها."(كتاب الهبة، ج:٦، ص:١١٧، ط:دار الكتب العلمية)فقط والله أعلم

Reference: Mishkat al-Masabih 3027 In-book reference : Book 11, Hadith 261: حوالہ

عنوان: عمر رسیدہ شخص کا اپنی مملوکہ زمین میں سے کچھ حصہ کسی غریب کو دینے کا حکم
سوال: کیا کوئی اپنی وراثتی زمین کے علاوہ خود کی خریدی ہوئی زرعی زمین کا کچھ حصہ اپنی اولاد سے ناراض ہو کر یا بغیر ناراض ہوئےکسی غریب رشتہ دار کو دے سکتا ہے؟ دینے والے کی عمر ۹۲ سال ہے،لیکن وہ پڑھا لکھا باشعور مذہبی انسان ہے۔
جواب:
صورتِ مسئولہ میں اگر مذکورہ زمین اس شخص کی ملکیت کے ایک تہائی یا اس سے کم ہےتو اس کے لیے مذکورہ جائیداد کسی غیر کو یا کارِ خیروغیرہ میں دینا شرعاًجائز ہے،اور اگر ایک تہائی ملکیت سے زائد ہے تو ایک تہائی سے زائد نہ دے،البتہ اگر ورثاء کو اعتراض نہ ہو تو جتنادینا چاہے جائز ہے۔شرح النووي على صحيح مسلممیں ہے:"قوله صلى الله عليه وسلم (إنك ان تذر ورثتك أغنياء خير من أن تذرهم ‌عالة ‌يتكففون الناس) العالة: الفقراء ويتكففون: يسألون الناس في أكفهم ... وفي هذا الحديث حث على صلة الأرحام والإحسان إلى الأقارب والشفقة على الورثة وأن صلة القريب الأقرب والإحسان إليه أفضل من الأبعد واستدل به بعضهم على ترجيح الغني على الفقير."(ص:٧٧،ج:١١،کتاب الوصية،ط:دار إحياء التراث)مرقاة المفاتيح  میں ہے:"وعن أنس رضي الله عنه قال: قال رسول الله صلى الله عليه وسلم: من قطع ميراث وارثه، ‌قطع ‌الله ‌ميراثه من الجنة يوم القيامة.قال الطيبي رحمه الله: تخصيص ذكر القيامة وقطعه ميراث الجنة للدلالة على مزيد الخيبة والخسران، ووجه المناسبة أن الوارث كما انتظر فترقب وصول الميراث من مورثه في العاقبة فقطعه كذلك يخيب الله تعالى آماله عند الوصول إليها والفوز بها اه. وختم الله لنا بالحسنى وبلغنا المقام الأسنى."(ص:٢٠٤٠،ج:٥،باب الوصایا،ط:دار الفکر،بیروت)رد المحتار علی الدر المختار  میں ہے:"(وندبت بأقل منه) ولو (عند غنى ورثته أو استغنائهم بحصتهم كتركها) أي كما ندب تركها (بلا أحدهما) أي غنى واستغناء لأنه حينئذ صلة وصدقة.هل الوصية بأقل من الثلث أولى أم تركها؟ قالوا وإن كانت الورثة فقراء ولا يستغنون بما يرثون فالترك أولى لما فيه من الصدقة، على القريب، وقد قال عليه الصلاة والسلام: أفضل الصدقة على ذي الرحم الكاشح؛ ولأن فيه رعاية حق الفقر والقرابة جميعا، وإن كانوا أغنياء أو يستغنون بنصيبهم فالوصية أولى، لأنه يكون صدقة على الأجنبي والترك هبة من القريب، والأول أولى لأنه يبتغي بها وجه الله تعالى وقد قيل في هذا الوجه يخير لاشتمال كل على فضيلة وهو الصدقة أو الصلة اهـ كلام الهداية. وحاصله: أنه لا تنبغي الوصية بتمام الثلث بل المستحب التنقيص عنه مطلقا لأنه عليه الصلاة والسلام قد استكثر الثلث بقوله: والثلث كثير لكن التنقيص عند فقر الورثة وإن كان مستحبا إلا أن ثمة ما هو أولى منه، وهو الترك أصلا."(ص:٦٥١،ج:٦،کتاب الوصايا،ط:ایج ایم سعید)الفتاوي الهنديةمیں ہے:"قال في الأصل: ولا تجوز هبة المريض ولا صدقته إلا مقبوضة فإذا قبضت جازت من الثلث وإذا مات الواهب قبل التسليم بطلت، يجب أن يعلم بأن هبة المريض هبة عقدا وليست بوصية واعتبارها من الثلث ما كانت؛ لأنها وصية معنى؛ لأن حق الورثة يتعلق بمال المريض وقد تبرع بالهبة فيلزم تبرعه بقدر ما جعل الشرع له وهو الثلث، وإذا كان هذا التصرف هبة عقدا شرط له سائر شرائط الهبة ومن جملة شرائطها قبض الموهوب له قبل موت الواهب."(ص:٤٠٠،ج:٤،کتاب الهبة،الباب العاشر في هبة المريض،ط:دار الفکر،بیروت)فقط واللہ أعلم

Reference: Sunan Ibn Majah 2703 In-book reference : Book 22, Hadith 9 English translation : Vol. 3, Book 22, Hadith 2703: حوالہ

عنوان: کیافقط زمین نام کروانے سے بیٹا اس زمین کا مالک ہو جائے گا؟
سوال: اگر ایک شخص اپنی زندگی میں ہی 10 کنال زمین اپنے بیٹے کے نام کر دیتا ہے، اس شخص کا 1 بیٹا اور 4 بیٹیاں ہیں، وہ شخص فوت ہو جاتا ہے، اب ترکہ کی تقسیم کس طرح ہو گی؟ فوت ہونے سے پہلے اس شخص نے زمین اپنے بیٹے کے نام کر دی تھی ،اب بھائی کس طرح سے اپنی بہنوں کا حصہ نکالے گا؟
جواب:
صورتِ مسئولہ میں مرحوم (شخص)نے مذکورہ زمین اپنی زندگی میں  فقط بیٹے کے نام کی تھی مکمل قبضہ ،تصرف  اور اپنے استعمال سے فارغ کر کے بیٹے کے  حوالے  نہیں کی تھی ،تو اس طرح فقط نام کرنے سے بیٹا اس زمین کا  شرعاً مالک نہیں بنا بلکہ یہ زمین مرحوم کی زندگی میں اسی کی ملکیت میں رہی ،اور اب اس کے انتقال کے بعد اس کے بیٹے اور سب بیٹیوں میں  ان کے  شرعی حصوں کے تناسب سے تقسیم ہو گی ۔مرحوم کے ترکہ کی تقسیم کا شرعی طریقہ یہ ہے کہ سب سے پہلے ترکہ میں سے  تجہیز و تکفین کے اخراجات نکالے جائیں،پھر  اگر مرحوم پر کوئی قرض ہو تو اسے ادا کیا جائے، پھر اگر مرحوم نے کوئی  جائز  وصیت کی ہو تو باقی کل  ترکہ کے ایک تہائی میں اسے نافذ کیا جائے، پھر اس کے بعد باقی تمام متروکہ جائیداد منقولہ و غیر منقولہ   کو 6 حصوں میں تقسیم کر کے 2 حصے بیٹے کو جب کہ ایک حصہ  ہر ایک بیٹی کو ملے گا ۔صورتِ تقسیم یہ ہے :میت (مذکورہ شخص)مسئلہ :6 بیٹابیٹیبیٹیبیٹیبیٹی21111یعنی 100 روپے میں سے 33.333روپے مرحوم کے بیٹے کو ،جب کہ 16.666  ہر ایک بیٹی کو ملیں گے ۔فتاوی ہندیہ میں ہے :"وتصح في محوز مفرغ عن أملاك الواهب وحقوقه ومشاع لا يقسم ولا يبقى منتفعا به بعد القسمة من جنس الانتفاع الذي كان قبل القسمة كالبيت الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(كتاب الهبة،الباب الثاني فيما يجوز من الهبة وما لا يجوز،ج:4، ص:376، ط:دارالفكر)فتاوی عالمگیریہ میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4، ص:377، ط: رشیدیة)فتاویٰ التتار خانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة، فیما یجوز من الھبة وما لا یجوز،  نوع منه،ج: 14 ،ص: 431، ط زکریا، دیوبند، دہلی)فتاوی شامی میں ہے :"لو قال: ‌جعلته ‌باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا تكون هبة."(كتاب الهبة ،ج:6 ،ص:689 ،ط:سعيد)البحر الرائق میں ہے :"لو قال ‌جعلته ‌باسمك لا يكون هبة ولهذا قال في الخلاصة لو غرس لابنه كرما إن قال جعلته لابني تكون هبة وإن قال باسم ابني لا تكون هبة."(كتاب الهبة ،مؤنة رد الوديعة علي المالك ،ج:7 ،ص:285 ،ط:دارالكتاب الإسلامي)فقط واللہ اعلم

Reference: Riyad as-Salihin 42 In-book reference : Introduction, Hadith 42: حوالہ

عنوان: لڑکی کو شادی کے موقع پر ملنے والے سونے کا حکم
سوال: میرے بیٹے نے اپنی بیوی کو طلاق دے دی ہے، اس کی بیوی (ہماری بہو) کو ہم نےشادی کے موقع پر سونا(تقریباً 6 لاکھ روپے کا) دیا تھا، جس میں  سے میں (سُسر ) نے الگ دیا تھا، اور اس کے شوہر نے الگ دیا تھا، یہ سونا مہر کے علاوہ دیا گیا تھا، مہر 5 ہزار روپے تھا، جو ہم نے اسی وقت نقد دے دیا تھا، اب پوچھنا یہ ہے کہ کیا طلاق کے بعد یہ سونا ہم واپس لے سکتے ہیں؟ جب کہ یہ سونا ہم نے ملکیتاً (ہبہ کے طور پر) دے دیا تھا، اور انہوں نے کچھ سامان(موٹر سائکل وغیرہ)میرے بیٹے کو شادی کے موقع پر دیا تھا جو انہوں نے واپس لے لیا ہے، جب کہ وہ بھی ہمارے ہاں ملکیتاً دیا جاتا ہے۔
جواب: صورتِ مسئولہ میں جب کہ آپ نے یہ سونا ہبہ کے طور پر ملکیتاً دے دیا تھا اور آپ کے ہاں کے عرف میں بھی یہ ملکیتاً دیا جاتا ہے تو یہ سونا لڑکی کی ملکیت شمار ہوگا، لہذا طلاق کے بعد آپ لوگ مذکورہ سونا لڑکی سے واپس نہیں لے سکتے ہیں، اسی طرح لڑکی والوں نے جوسامان(موٹر سائکل وغیرہ) لڑکے کودیا تھا اگر وہ بھی بطورہبہ  کےدیا تھا تو ایسی صورت میں وہ لڑکے کی ملکیت ہے، لہذا ان کا یہ سامان بھی واپس لینا درست نہیں ہے۔الفقہ الاسلامی وادلتہ میں ہے:"وأما‌‌ ما يتعلق بالمهر حالة البقاء: فهو حق المرأة، فيكون ملكاً خالصاً لها لايشاركها فيه أحد، فلها أن تتصرف فيه، كما تتصرف في سائر أموالها متى كانت أهلاً للتصرف، فلها حق إبراء الزوج منه أو هبته له".(القسم السادس،الباب الاول،الفصل السادس،ج:9،ص:6785۔6786، ط:دار الفکر)فتح القدیر میں ہے:"(وإن وهب هبةً لذي رحم محرم منه فلا رجوع فيها) لقوله - عليه الصّلاة والسّلام - :إذا كانت الهبة لذي رحم محرم منه لم يرجع فيها، ولأنّ المقصود فيها صلة الرحم وقد حصل (وكذلك ما وهب ‌أحد ‌الزوجين للآخر) ؛ لأنّ المقصود فيها الصلة كما في القرابة، وإنما يُنظر إلى هذا المقصود وقت العقد حتّى لو تزوّجها بعدما وهب لها فله الرجوع، ولو أبانها بعدما وهب فلا رجوع" .(فتح القدیر،کتاب الہبۃ،باب الرجوع فی الہبۃ، ج:9،ص:44،ط:دار الفکر)فتاوی شامی میں ہے:"كل أحد يعلم الجهاز للمرأة إذا طلقها تأخذه كله، وإذا ماتت يورث عنها.قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ‌ليلة ‌العرس ويسمى في العرف صبحة، فإن كل ذلك تعورف في زماننا كونه هدية لا من المهر ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضا.(جهز ابنته بجهاز وسلمها ذلك ليس له الاسترداد منها ولا لورثته بعد أن سلمها ذلك وفي صحته) بل تختص به (وبه يفتى)."(كتاب النكاح، باب المهر، ج:3، ص:135 تا 158، ط:ايچ ايم سعيد)وفيه ايضاً:"‌لا ‌يجوز ‌لأحد من المسلمين أخذ مال أحد بغير سبب شرعي."(كتاب الحدود، باب التعزير، ج:4، ص:61، ط: سعید)وفيه ایضاً:"لا يجوز التصرف في مال غيره بلا إذنه ولا ولايته."(كتاب الغصب،مطلب فيما يجوز من التصرف بمال الغير بدون إذن صريح، ج:6، ص:200، ط: سعید)دررالحکام فی شرح مجلۃ الاحکام میں ہے:"الهدايا التي تأتي في الختان أو الزفاف تكون لمن تأتي باسمه من المختون أو العروس أو الوالد والوالدة وإن لم يذكر أنها وردت لمن ولم يمكن السؤال والتحقيق فعلى ذلك يراعى عرف البلدة وعادتها.(الخاتمة) إن الأشياء التي ترسل ‌في ‌حفلات كهذه إذا كانت تدفع عرفا وعادة على وجه البدل فيلزم القابض مثلها إذا كانت من المثليات وقيمتها إذا كانت من القيميات وإذا كان لا يرسل بمقتضى العرف والعادة على وجه البدل بل ترسل على طريق الهبة والتبرع فحكمها كحكم الهبة ولا رجوع بعد الهلاك والاستهلاك والأصل في هذا الباب هو أن المعروف عرفا كالمشروط شرطا."(الكتاب السابع الهبة، الباب الثاني في بيان احكام الهبة، ج:2، ص:482، ط:دار الجيل)فتاوی ہندیہ میں ہے:"وإذا بعث الزوج إلى أهل زوجته أشياء عند زفافها، منها ديباج فلما زفت إليه أراد أن يسترد من المرأة الديباج ليس له ذلك إذا بعث إليها على جهة التمليك، كذا في الفصول العمادية".(كتاب النكاح،الباب الثاني، الفصل السادس عشر في جهاز البنت، ج:1، ص:327، ط: دارالفكر)وفيه ايضاً:"أما العوارض المانعة من الرجوع فأنواع (منها) هلاك الموهوب ... (ومنها) خروج الموهوب عن ملك الموهوب له ... (ومنها) موت الواهب، . . (ومنها) الزيادة في الموهوب زيادة متصلة . . . (ومنها) أن يتغير الموهوب .. (ومنها الزوجية) (ومنها القرابة المحرمية)".(الباب الخامس في الرجوع في الهبة وفيما يمنع عن الرجوع ما لا يمنع، ج: 4، ص: 385، ط: ماجدية)العقود الدریہ  فی تنقیح  الفتاوی  الحامدیہ   میں ہے :"المتبرع لا يرجع ‌بما ‌تبرع به على غيره كما لو قضى دين غيره بغير أمره."(كتاب المداينات،ج:2،ص:226،ط: دار المعرفة)فقط والله أعلم

عنوان: عقیقہ کے موقع پر بہن یا بیٹی کو کپڑے وغیرہ تحفہ میں دینا
سوال: عقیقہ پر اپنی بہن یا بیٹی کو کپڑے وغیرہ دینا کیسا ہے؟
جواب: صورت مسئولہ میں خوشی اوراظہارمحبت کےلیےعقیقہ کے موقع پربہن یا بیٹی کو کپڑے وغیرہ تحفہ میں دینےمیں حرج نہیں ہے ؛ لیکن آج کل عقیقے کے موقع پر تحائف کا دینا ایک رسم بن گئی ہے، بعض لوگ اس کو ضروری اور لازم سمجھتے ہیں اور بے جا تکلفات میں پڑتے ہیں، اسراف اور فضول خرچی کرتے ہیں، یہ چیزیں قابل ترک ہیں، ایسی رسومات سے بچنا چاہیے ۔الفتاوی الخانیة علی ہامش الہندیة:"رجل اتخذ ولیمة للختان فأہدی الناس ہدایا وضعوا بین یدیه، قالوا إن کانت الهدیة ممایصلح للصبیان مثل ثیاب الصبیان أو یکون شیئا یستعمله الصبیان فهی للصبی؛ لأن مثله یکون هبة للصبی عادة،وإن کانت الهدیة دراهم أو دنانیر أوغیر ذلک یرجع إلی المهدی فإن قال المهدی: هی هبة للصغیر کانت للصغیر،وإن تعذر الرجوع إلیه ینظر إن کان المهدی من معارف الأب أوأقاربه فهی للأب وإن کان من قرابة الأم أو من معارفها فہی للأم."(کتاب الهبة،فصل فیما یکون هبة من الألفاظ وما لایکون:۳/ ۲۶۴،ط: رشیدیہ)فتاوی شامی میں ہے:"ويباح لوالديه أن يأكلا من مأكول وهب له، وقيل: لا، انتهى، فأفاد أن غير المأكول لايباح لهما إلا لحاجة وضعوا هدايا الختان بين يدي الصبي فما يصلح له كثياب الصبيان فالهدية له، وإلا فإن المهدي من أقرباء الأب أو معارفه فللأب أو من معارف الأم فللأم، قال: هذا لصبي أو لا، ولو قال: أهديت للأب أو للأم فالقول له، وكذا زفاف البنت، خلاصة. وفيها: اتخذ لولده أو لتلميذه ثيابًا ثم أراد دفعها لغيره ليس له ذلك ما لم يبين وقت الاتخاذ أنها عارية، وفي المبتغى: ثياب البدن يملكها بلبسها بخلاف نحو ملحفة ووسادة."(ردالمحتار علی الدر المختار،کتاب الھبۃ،5/ 696،  ط: سعید)فقط واللہ اعلم

عنوان: والد کی زندگی میں حصہ کا مطالبہ کرنا
سوال: میرا سوال یہ ہے کہ ترکہ کی تقسیم کیا ہے، میرے والد صاحب اور والدہ دونوں حیات ہیں، اور میرے بھائی حصہ کا تقاضا کر رہے ہیں ،اور میرے والد اپنی حیات میں ہی اس مسئلہ کو نمٹانا چاہتے ہیں، میرے والد کے 4 بیٹے اور 1 بیٹی ہے، براہ کرم شرعاً حصہ کے متعلق راہنمائی فرمائیں۔
جواب: واضح رہے کہ  والد کی زندگی میں اولاد  کا ان کی جائیداد  میں کوئی  مالکانہ حق  اورحصہ  نہیں  ہوتا اور نہ ہی کسی کو اس کی جائیداد  میں مطالبہ کا حق حاصل  ہوتاہے،  تاہم   اگر جائیدادکامالک اپنی  زندگی میں  اپنی جائیداد خوشی ا وررضا مندی سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کو ہبہ کرنے میں  شریعت کا حکم یہ ہے کہ سب کے درمیان برابری ،مساوات اور انصاف کا پہلو اختیار کرے۔البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا کسی معقول وجہ کےبغیر کم زیادہ دینا شرعاً سخت گناہ ہے، اس سے بچنا لازم ہے۔لہذا  اگر سائل کے والد صاحب اپنی خوشی سے زندگی میں اپنی جائیداد تقسیم کرناچاہتے  ہیں تو اس کا شرعی طریقہ یہ ہے :سب سے پہلے اپنے لئے بقدر ضرورت رکھ لے ،تاکہ ضرورت کے وقت کسی کامحتاج نہ ہوناپڑے،اس کے بعد اپنی شریک حیات (بیوی) کو آٹھواں حصہ دیدے،اس کےبعد اپنی تمام اولادکوبرابری اورمساوات کی بنیادپردیدے،یعنی جتناحصہ اپنے ایک بیٹے کودے اتنا حصہ اپنے دوسرے ہر ایک بیٹے اورہرایک بیٹی کودے ، ہرایک کواس کے حصہ پرمالکانہ  قبضہ اورتصرف دیدے،کسی معقول وجہ کے بغیر کمی بیشی نہ کرے،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ۔وفي درر الحكام في شرح مجلة الأحكام :"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. انظر المادة (1197)۔"(کتاب الثاني الاجارۃ،3 /201، دار الجلیل)وفی الدر المختار وحاشية ابن عابدين :"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى۔"(مطلب في المصادفة علي النظر،4، 444، ط:سعید)فقط واللہ اعلم

عنوان: والد کا کاروبار بیٹوں کے نام کرنا
سوال: میرے والد مرحوم کی 2 شادیاں تھیں،  ہم 10 بہن بھائی ہیں،  3بھائی ، اور 3 بہن،  ایک  والدہ سے ہیں ،  اور میری 3 چھوٹی بہن،  اور ایک بھائی ،  دوسری والدہ سےہیں ،  ہمارا اپنا کاروبار ہے ، جو میرے والد نے خود بڑی محنت سے بنایا تھا،  اور جب بیمار ہوئے  تو وہ کاروبار ہم چار بیٹوں کے نام کر دیا،  اس کے علاوہ ہمارا کوئی اور روزگار نہیں تھا،  اور میرے والد نے میری بہنو ں کی شادی بہت اچھے  گھرانو میں کی،  اور اس وقت کے حساب سے بہت سونا اور سامان دیا،   اس وجہ سے والد نے کاروبار ہم بھائیوں نام کر دیا تھا،  تاکہ کل یہ 6 داماد اس کاروبار کو نقصان نہ دیں، ا ور جو ہمارا گھر تھا وہ اپنے نام پر رکھا،  ان کے انتقال کے بعد اس گھر کا شرعی بٹوارہ ہو گیا،  اب سوال یہ ہے کہ کیا جو کاروبار والد نے  ہمارے نام کیا تھا،  اس میں میری بہنوں کا حق بنتا ہے ؟ میں اپنا حصہ کاروبار سے بیچنا چاہتا ہوں ، کیا اس میں مجھے اپنی بہنوں کو حصہ دینا ہو گا؟
جواب:
کسی چیز  کا  ہبہ  (گفٹ)  مکمل ہونے کے لیے ضروری ہے کہ ہبہ (گفٹ) کرنے والا "موہوبہ"  چیز  (یعنی جو چیز گفٹ کی جارہی ہے)  کو موہوب لہ (جس کو ہبہ کررہا ہے) کے نام کرنے کے ساتھ ساتھ  اس کا مکمل  قبضہ اور تصرف بھی  اسے دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، ورنہ مکمل قبضہ دیے بغیر محض زبانی یا تحریری  ہبہ (گفٹ) کرنا شرعاً  کافی نہیں ہوتا اور وہ موہوبہ  چیز بدستور مالک کی ملکیت میں برقرار رہتی ہے۔صورتِ مسئولہ میں اگر والد صاحب  نے اپنا کاروبار اپنے بیٹوں کو ہبہ (گفٹ) کرتے وقت  ہرایک بیٹے  کو اس کا حصہ الگ کرکے مکمل قبضہ واختیار بھی دے دیا تھا ، تو ہبہ (گفٹ) مکمل ہونے کی وجہ سے وہ ان بیٹوں کی ملکیت شمار ہوگا ، اور اس میں مرحوم کے کسی اور  وارث کاکوئی حصہ نہیں ہوگا ، اور اگر    والد صاحب  نے اپنا کاروبار اپنے بیٹوں کو ہبہ (گفٹ) کرتے وقت  ہرایک بیٹے  کو اس کا حصہ الگ کرکے نہیں دیا تھا ، اور مکمل قبضہ واختیاربھی نہیں    دیا تھا،  تو یہ ہبہ مشاع کے حکم میں ہے، اور ایسی چیز جو قابلِ تقسیم ہو اس کو تقسیم کیے بغیر مشترکہ طور پر اس کا ہبہ کرنا درست نہیں ہوتا،  لہذا  وہ والد ہی کی ملکیت تھا،اب ان کاترکہ  شمار ہوگا ، اور اس میں والد کے تمام ورثاء کا حصہ ہوگا ، محض والد صاحب کا آپ بیٹوں کے نام کروانے سے وہ بیٹوں کی ملکیت میں  شمار نہیں ہوگا ۔فتاوی ہندیہ میں ہے: "لايثبت الملك للموهوب له إلا بالقبض هو المختار، هكذا في الفصول العمادية".(کتاب الهبۃ ، الباب الثانی فیما یجوز من الھبۃ وما لا یجوز ج: 4 ص: 378 ط: دار الفکر)فتاوی شامی میں ہے :"وفي الأشباه: هبة المشغول لا تجوز إلا إذا وهب الأب لطفله.قلت: وكذا الدار المعارة.(قوله: المعارة) أي لو وهب طفله دارا يسكن فيها قوم بغير أجر جاز ويصير قابضا لابنه، لا لو كان بأجر كذا نقل عن الخانية." (كتاب الهبة ج: 5 ص: 691 ط: سعيد)وفیہ ایضا :"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."(كتاب الهبة ج: 5 ص: 691،688 ط:  سعيد)فتاوی ہندیہ میں ہے: "لايثبت الملك للموهوب له إلا بالقبض هو المختار، هكذا في الفصول العمادية." (کتاب الهبة ، الباب الثانی فیما یجوز من الھبة وما لا یجوز ج: 4 ص: 378 ط: دار الفکر)فتاوی شامی میں ہے :"(ولو سلمه شائعاً لايملكه فلاينفذ تصرفه فيه) فيضمنه وينفذ تصرف الواهب، درر.(قوله: ولو سلمه شائعاً إلخ) قال في الفتاوى الخيرية: ولاتفيد الملك في ظاهر الرواية، قال الزيلعي: ولو سلمه شائعاً لايملكه حتى لاينفد تصرفه فيه فيكون مضموناً عليه، وينفذ فيه تصرف الواهب، ذكره الطحاوي وقاضي خان، وروي عن ابن رستم مثله، ... وذكر قبله هبة المشاع فيما يقسم لاتفيد الملك عند أبي حنيفة، وفي القهستاني: لاتفيد الملك، وهو المختار، كما في المضمرات، وهذا مروي عن أبي حنيفة وهو الصحيح اهـ".(‌‌كتاب الهبة ج: 5 ص: 692 ط: سعید)وفیہ ایضا:"لو قال: ‌جعلته ‌باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا تكون هبة."(كتاب الهبة ج: 5 ص: 689 ط: سعيد)فقط واللہ اعلم

Reference: Arabic reference : Book 42, Hadith 5: حوالہ

عنوان: شوہر نے اپنا گھرمکمل طورپر اپنی بیوی کے نام کروا دیا
سوال: والد صاحب کا ایک گھر اورنگی ٹاؤن میں تھا، جس کی تعمیر میں والد صاحب کے پیسوں کے علاوہ والدہ کا زیور اور نقد رقم بھی لگی ،جو والدہ ماجدہ کو اُن کے گھر والے اکثر اوقات والدہ کی مدد کے لیے دیا کرتے تھے، والد صاحب نے اپنی ریٹائرمنٹ کے پیسوں سے ایک زمین کسی ہاؤسنگ سوسائٹی میں اپنے بیٹے کے نام پر خرید لی، پھر کچھ عرصہ بعد والد صاحب نے اپنا وہ گھر جس میں والدہ کے پیسے بھی شامل تھے جو اورنگی ٹاون میں تھا بیچ کر اور وہ زمین جو بیٹے کے نام پر لی تھی دونوں بیچ کر ان کے پیسوں  کا ایک بنا بنایا گھر والدہ کے نام پر خرید لیا ،اور اس نئے گھر میں آ نے سے پہلے ہی والدہ کو گھر کا مالک بنا دیا، اور  بحالتِ صحت اور خوشی یہ سارے معاملات والدہ ماجدہ کے سپرد کر دیے، اور کافی بار اس بات کا اظہار بھی کیا کے بہت اچھا ہوا کہ یہ گھر والدہ کے نام ہوگیا ، والدہ ماجدہ والد صاحب کے سامنے اِس گھر میں تصرّف بھی کرتی رہتی تھیں ،اِس گھر میں رہتے ہوئے والد صاحب کو 8 سال کا عرصہ گزرا، پھر والد صاحب کی کینسر کے مرض سے اِس دُنیا سے رخصت ہو گئے،اب اس مسئلے کی وضاحت چاہیے کے یہ گھر جس میں والدہ اب بھی رہتی ہیں وہ والد صاحب کی میراث ہے یا والدہ ماجدہ کی ملکیت ہے ؟
جواب: صورتِ مسئولہ میں  والدنے اپنا گھرآپ کی والدہ  کو مکمل قبضہ و تصرف کے ساتھ دے کر نام کروا یا تھا ،تو یہ گھرآپ کی والدہ  ملکیت ہو گیا ہے ،یہ گھر مرحوم والد کی میراث نہیں ۔فتاوی ہندیہ میں ہے :"وتصح في محوز مفرغ عن أملاك الواهب وحقوقه ومشاع لا يقسم ولا يبقى منتفعا به بعد القسمة من جنس الانتفاع الذي كان قبل القسمة كالبيت الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(كتاب الهبة،الباب الثاني فيما يجوز من الهبة وما لا يجوز،ج:4، ص:376، ط:دارالفكر.)فتاوی عالمگیریہ میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4، ص:377، ط: رشیدیة)فقط واللہ اعلم

عنوان: قرض معاف کرنے کے بعد دوبارہ مطالبہ کرسکتا ہے یا نہیں؟
سوال: چند عرصہ پہلے میں نے فریق اول کے ساتھ کاروبار کیا، اور ہمارے درمیان ایک آدمی ضامن بن گیا، یعنی وہ خود ضامن بنا کہ اگر فرق اول چیک (مال کی خریداری) کا چیک یا رقم  نہ دے گا، تو وہ ذمہ دار بن گیا، فریق اول اچانک غائب ہو گیا، اس کے ذمہ میرے تقریباً 50 لاکھ تک چیک وغیرہ واجب الاداء تھے، میں نے ضامن سے رابطہ کیا، اس نے ٹال مٹول کا طریقہ شروع کیا، لیکن آخر کار بڑی مشکل سے فریق اول کا اس ضامن کے پاس ایک پلاٹ تھا، اس کی قیمت 12 سے 16 لاکھ میں وہ پلاٹ سیل ہوا، اور رقم ادا کی، اب میرے فریق اول کے ذمہ 32 لاکھ روپے واجب الاداء تھے، پھر کسی طرح فریق اول سے رابطہ ممکن ہوا، تو وہ دو تین بندوں کے ساتھ آیا، اور مجھے ہر طرح سے (زبانی طور پر) پابند کر کے مجھ سے کہا 17 لاکھ روپے معاف کرو ورنہ کچھ بھی نہیں ملے گا،  میں نے ان کو کہا کہ آپ لوگ جو فیصلہ مناسب سمجھ کر کرلیں تو وہ مجھے قبول ہے، اور باقی (دو تین بندوں نے اپنے ذمہ لے کر کہا کہ ہم) ادا کریں گے، تو میں نے ان کے چیک واپس کر دئیے، پھر وہ فریق اول ان چار پانچ سالوں میں کاروبار کر کے مالدار ہوگیا، تو میں نے اس سے کہا کہ اب تم مالدار ہوگئے، اس لیے 17 لاکھ روپے جو تم نے زبردستی معاف کروائے تھے، (میں نے دلی رضامندی سے معاف نہیں کیے تھے) وہ مجھے واپس دو، اب وہ کہہ رہا ہے کہ تین شرطیں ہیں:(1) ضامن سے وصول کرو چیک اس کو دئیے تھے، (2) قسم اٹھاؤ، (3) میری قبر سے لو۔اب پوچھنا یہ چاہتا ہوں کہ:1۔ کیا مذکورہ صورتِ حال کو دیکھتے ہوئے بتائیں کہ کیا میں زبردستی معاف کرنے کے بعد اپنے پیسے 17 لاکھ واپس لے سکتا ہوں؟2۔ اگر لے سکتا ہوں تو اس کا کیا طریقہ ہونا چاہیے؟3۔ کیا میں حلف اٹھاؤں یا نہیں؟ یعنی وہ کہہ رہاہے کہ اس بات پر قسم اٹھاؤ کہ پیسے معاف نہیں کیے، اگر حلف نہ اٹھاؤں تو کیا سخت رویہ اپنا سکتا ہوں؟
جواب: صورتِ مسئولہ میں جب سائل نے وہ مذکورہ 17 لاکھ قرضہ کی رقم معاف کردی تھی، (اگرچہ انہوں نے یہ کہہ کرمعاف کروایاتھا کہ  17 لاکھ روپے معاف کرو ورنہ کچھ بھی نہیں ملے گا) تو وہ رقم معاف کرنے سے معاف ہوگئی تھی، اب سائل  کے لیے دوبارہ اس رقم کا مطالبہ کرنا جائز نہیں ہے۔الفقہ الإسلامی وأدلتہ للزحيلی میں ہے:"يصح ‌إبراء ‌الدين الثابت في الذمة... ويعد الإبراء من الدين تبرعا؛ لأن فيه معنى التمليك، وإن كان في صورة إسقاط."(‌‌الفصل الرابع عشر: الإبراء، ‌‌المبحث الأول ـ تعريف الإبراء ومشروعيته، ج: 6، ص: 4370، ط: دار الفكر - سوريَّة - دمشق)فتاوی شامی میں ہے:"(و) الدين الصحيح (هو ما لا يسقط إلا بالأداء أو الإبراء) ولو حكما بفعل يلزمه سقوط الدين."(‌‌كتاب الكفالة، ج: 5، ص: 302، ط: سعید)فتاوی ہندیہ میں ہے:"هبة الدين ممن عليه الدين جائزة قياسا واستحسانا...  هبة الدين ممن عليه الدين وإبراءه يتم من غير قبول من المديون ويرتد برده ذكره عامة المشايخ رحمهم الله تعالى، وهو المختار، كذا في جواهر الأخلاطي."(كتاب الهبة، الباب الرابع في هبة الدين ممن عليه، ج: 4، ص: 384، ط: دار الفكر)فقط والله أعلم

عنوان: لڑکے والوں کو شادی پر کپڑے دینا
سوال: لڑکے والوں کو شادی پر کپڑے دینا ؟
جواب:
شادی بیاہ وغیرہ کے موقع پر لڑکے اور لڑکی والوں کاآپس میں ایک دوسرے کو تحفے دینا جائز ہے،  بشرطیکہ یہ لین دین طیبِ نفس (یعنی دل کی خوشی) سے ہو، فخر و ریا کے طور پر  اور عار  سے بچنے کے  لیے نہ ہو، البتہ اس معاملے میں حد سے تجاوز کرنا اور اسے لازم سمجھ کر اور اپنے ہاں شادی کے موقع پر واپس وصول کرنے کی نیت سے لینا دینا اور نہ دینے والے پر طعن و تشنیع یا اس کے بارے میں برے جذبات دل میں لانا، ان امور سے اجتناب کرنا چاہیے۔ الغرض منفی جذبات اور منکرات کی اصلاح کی جائے، نفسِ ہدیہ کا لین دین نہ صرف پسندیدہ ہے، بلکہ جانبین میں محبت بڑھانے کا بھی ذریعہ ہے۔آج کل شادی بیاہ کے موقع پر تحائف کا لین دین رسم و رواج بننے کی وجہ سے بعض اوقات شرعی مفاسد کا ذریعہ  بن جاتا ہے، اس  لیے جہاں اس بات کا اندیشہ ہو، وہاں کوشش کرنی  چاہیے کہ  خاص شادی بیاہ وغیرہ کے موقع پر ہی تحائف کے لین دین کو رواج نہ دیا جائے، بلکہ کبھی عام اوقات اور کبھی شادی  بیاہ کے موقع پر تحائف کے لین دین کی عادت بنانی چاہیے ۔سنن ترمذی میں ہے:"عن أبي هريرة، عن النبي صلى الله عليه وسلم قال: «تهادوا فإن الهدية تذهب و حر الصدر، و لاتحقرن جارة لجارتها ولو شق فرسن شاة»: هذا حديث غريب من هذا الوجه وأبو معشر اسمه نجيح مولى بني هاشم وقد تكلم فيه بعض أهل العلم من قبل حفظه."(ابواب الولاء والھبۃ، ‌‌باب في حث النبي صلى الله عليه وسلم على التهادي، جلد:4، صفحہ: 441، طبع: شركة مكتبة ومطبعة مصطفى البابي الحلبي - مصر)فتاوی شامی میں ہے:"وفي الأشباه: لا جبر على الصلات".(كتاب الهبة، فصل فى مسائل متفرقة، جلد:5، صفحہ:710، طبع: سعيد)فقط و اللہ اعلم

Reference: Hadith 35, 40 Hadith Shah Waliullah: حوالہ

عنوان: اولاد کے درمیان جائیداد وغیرہ تقسیم کرنے کا شرعی طریقہ
سوال: میرا گھر جو کہ مجھے وراثتی تقسیم میں ملا ہے، میں اپنی صحت کی خرابی کی وجہ سے وہ گھر اپنے بچوں میں تقسیم کرنا چاہتا ہوں، تو کیا میں اپنے کسی بیٹے کو اپنی مرضی سے کم یا زیادہ حصہ دے سکتا ہوں؟
جواب:
واضح رہے کہ زندگی میں   جائیداد کی تقسیم ہبہ (گفٹ) کہلاتا ہے اور اس میں ہبہ (گفٹ ) کے احکام جاری ہوتے ہیں،جس میں اولاد کے درمیان  برابری ضروری ہوتی ہے ،یعنی جتنا بیٹے کو دے اُتنا ہی بیٹی کو دے، نہ کسی کو محروم کرے اور نہ ہی بلا وجہ کمی بیشی کرے، ورنہ تقسیم غیر منصفانہ قرار پائے گی۔صورتِ مسئولہ میں سائل جب تک زندہ ہے اپنی تمام جائیداد کا خود مالک ہے، اس میں کسی کا کوئی حِصّہ نہیں اور نہ ہی کسی کو زبردستی تقسیم کے مُطالبہ کا حق حاصل ہے، البتہ سائل اپنی زندگی میں اپنی رضا اور خوشی سے اپنی جائیداد اپنی اولاد کے درمیان تقسیم کرنا چاہتا ہے تو اس کا شرعی طریقہ یہ ہے کہ سائل اپنی جائیدادمیں اپنے لیے جتناچاہے رکھ لے،تاکہ بوقتِ ضرورت کام آئےاور کل مال کے آٹھویں حصہ کے بقدر اپنی زندہ بیوی کو دے دے ،اس کے بعد باقی کل جائیداداپنی  اولاد(بیٹوں اور بیٹیوں) میں برابر برابر تقسیم کردے،یعنی جتناحصہ ہر ایک بیٹے کودے اُتنا حصہ ہر ایک بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر  اولاد میں سےکسی ایک کواُس کی دین داری، خدمت گزاری یاتنگ دستی کی وجہ سے دیگر کی بنسبت کچھ حصہ زیادہ دیناچاہےتو اس کی گنجائش ہے، بشرطیکہ دوسروں کو نقصان پہنچانا مقصود نہ ہو اور جس کو جو دے اُس کا حصہ علیحدہ کرکے اُسے اُس پر مالکانہ حقوق کے ساتھ قبضہ اور تصرف کااختیار بھی دے دے،صرف نام کردینا کافی نہیں ہوگا۔مشکوٰۃ شریف میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال: «فاتقوا الله واعدلوا بين أولادكم".(مشکاۃ المصابیح، باب العطایا، ج:1، ص:261، ط:قدیمی)"ترجمہ:’’حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو‘‘۔(مظاہر حق،باب العطایا ، ج: 1، ص:193ط: دارالاشاعت)فتاوٰی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض .... (و) شرائط صحتها (في الموهوب أن يكون مقبوضا غير مشاع مميزا غير مشغول)".(کتاب الھبة، ج:5، ص:687/688، ط:سعید)وفیہ ایضاً:"(وتتم) الهبة (بالقبض) ‌الكامل".(کتاب الھبة، ج:5، ص:690، ط:سعید) بدائع الصنائع  میں ہے :"للمالک أن یتصرف في ملکه أي تصرف شاء".(کتاب الدعوٰی، ج:6، ص:264 ط: سعید)فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية".  (کتاب الھبة، الباب السادس: في الهبة للصغير، ج:4، ص:391، ط:رشیدیة)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(كتاب الوقف، ج:4، ص:444، ط:سعيد)فقط و الله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بینظیر انکم سپورٹ  پروگرام سے پیسے لینا اور اس کو صدقہ کرنا
سوال: کیا بینظیر انکم سپورٹ پروگرام کے تحت جو پیسے لوگوں مل رہے ہیں ان کا لینا جائز ہے یا نہیں ؟، آج کل چوں کے ب فارم پر بھی کچھ رقم مل رہی ہے، اس کا  شرعی حکم کیا ہے ،قرآن وحدیث کی روشنی میں جواب عنایت فرمائیں؟ان پیسوں سے اگر قربانی یا صدقہ وغیرہ کرنا چاہے تو کر سکتے ہیں یا نہیں؟
جواب: اگرمذکورہ پروگرام سے رقم  لینے والا حکومت کی طرف سے وضع کردہ  معیار کے مطابق مذکورہ پروگرام سے  رقم لینے کا اہل ہے،تو ایسی صورت میں مذکورہ رقم کا لینا جائز ہے، اور اس رقم کو صدقہ کرنا  یا اس رقم سے قربانی کرنا جائز ہے۔شرح المجلہ  لسلیم رستم  باز میں ہے:"الهدية هي المال الذي يعطى لأحد أو يرسل إليه إكراما له."(الكتاب السابع في الهبة، المادة: 834، 366/1، ط: رشيدية)فتاوی شامی میں ہے:"لان الملك من شانه ان یتصرف فيه بوصف الاختصاص."(کتاب البیوع 504/4 ط:سعید)فقط واللہ اعلم

عنوان: زندگی میں اولادکے درمیان جائیداد تقسیم کرنے کا حکم/ ہبہ کے مکمل ہونے کے شرائط
سوال: ہم چار بھائی اور ایک بہن ہیں،  والدہ فوت ہو چکی  ہیں جب کہ والدِ محترم  الحمد لله    حیات  ہے، سب بہن بھائیوں میں دو بھائی مالی طور پر کمزور ہیں، چند سال پہلے  والد صاحب نے اپنا ذاتی گھر رقبہ 10 مرلہ  دو چھوٹے بیٹوں کی کمزور مالی حالت کی وجہ سے اُن کو ہبہ کرنے کا ارادہ کیا، مگر اس سے پہلے ہم دو بھائیوں اور ایک بہن سے فرداً فرداً ذکر کرکے حسب خواہش ہبہ کرنے کا ارادہ ظاہر کیا، ہم تینوں (دو بڑے بھائی  اور بہن ) نے دوسرے دو بھائیوں کے حق میں دستبرداری پر  رضامندی دے دی، نتیجۃً  والد صاحب نے وہ مکان دو برابر حصوں میں تقسیم کر نے کے بعد دو بیٹوں کو ہبہ اور تملیک کر دیا، اور ساتھ ہی ہدایت کی کہ جب بھی وہ ہبہ کیا گیا اپنا حصہ کسی وقت فروخت کریں تو اس میں سے کچھ حصہ (غیر متعین) اپنی بہن کو بھی دیں، یہ بات بہن کے علم کے بغیر تھی، اسی دوران چند وجوہات کی بنا پر ایک چھوٹے بھائی اور بہن کے خاندان  کے درمیان ناچاقی پیدا ہو گئی ، بعد ازاں اس چھوٹے بھائی نے اپنا حصہ بیچ دیا جسے بہن سے پوشیدہ رکھا، مگر جب بہن کو گھر فروخت ہونے کا علم ہوا تو اس نے بھائی سے اپنےحصّے کے لئے دباؤ ڈالنا شروع کر دیا، والد صاحب سے بھی اپنے حصہ کا تقاضا کیا، جس پر والد صاحب نے ہبہ وصول کرنے والے دونوں بیٹوں کو باقاعدہ بلا کر بہن کو کوئی حصہ دینے سے قطعی منع کر دیا، کیونکہ وہ سمجھتے ہیں کہ انکی بیٹی شادی کے بعد وقتاً فوقتاً بہت کچھ اپنے حق سے زیادہ لے چکی ہے،جبکہ بہن٫ ایک بھائی سے اپنا حصّہ لینے پر مصر ہے جبکہ دوسرے بھائی کو باہمی تعلقات اچھے ہونے کی وجہ سے کہا ہے کہ وہ فکرمند نہ ہو، اُس سے  تقاضا نہیں کیا جائے گا، اس کے علاوہ والد صاحب نے بیٹوں کو بیٹی کے سسرال کے شر سے بچانے کیلیئے عدالت میں جا کر باقاعدہ بیان دیا کہ انہوں نے اپنا گھر دو چھوٹے بیٹوں کو برابر بانٹ دیا ہے، اس وقت والد صاحب کی عمر تقریباً 92 سال ہے،صحت بھی اچھی نہیں، ہر وقت فکرمند رہتے ہیں کہ بیٹی کو جائیداد سے محروم کر کے اُن سے گناہ تو سرزد نہیں ہو گیا، اگر ایسا ہے تو اس کا مداوا کیسے کیا جا سکتا ہے،اوپر بیان کی گئی صورت کے بارے درج ذیل سوالات کے توسط سے شرعی راہنمائی کی درخواست ہے :1۔کیا والد صاحب کی طرف سے ہبہ کے لئے اپنایا گیا طریقہ کار درُست ہے؟2۔کیا بڑے بھائیوں کا والد کی رضا کے لئے چھوٹے بھائیوں کے حق میں دستبردار ہونا جائز ہے؟3۔کیا والد صاحب کا بیٹوں کو غیر متعین حصہ بہن کو دینے کی ہدایت کرنا درُست ہے؟4۔کیا والد صاحب کا بعد میں بیٹوں کو بہن کو کچھ دینے سے منع کرنا درُست ہے؟5۔کیا بیٹی کا اپنے حق سے دستبردار ہونے کے بعد اور جائیداد کی منتقلی کے بعد پھر دوبارہ مطالبہ کرنا درُست ہے؟6۔اگر بیٹی کو برابری کی بنیاد حصہ دینا لازم ہے، تو بہن، بھائیوں کی تعداد پانچ ہونے کی بنیاد پر بیٹی کو پانچواں حصہ ملے گا یا دو بھائیوں کے اپنے حق سے دستبردار ہونے کی وجہ سے تیسرا حصہ یا پھر والد صاحب کی خواہش پر اس سے بھی کم ہو سکتا ہے؟اگر جو کچھ ہوا وہ غلط تھا تو اس کا حل کیا ہے؟
جواب:
واضح رہے کہ زندگی میں جو جائیداد تقسیم کی جائے  وہ شرعاً ہبہ (گفٹ) کہلاتی ہے، اور اولاد کے درمیان ہبہ (گفٹ) کرنے میں برابری ضروری  ہوتی  ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا  ہے، بلاوجہ کسی کو محروم کرنا یا  بعض اولاد کو زیادہ دینااور بعض کو کم دینا جائز نہیں ،البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے،1۔اب صورتِ مسئولہ میں اگر واقعۃً   سائل کے والد نے   اپنے چھوٹے بیٹوں کی مالی کمزوری کی بناپر   اپنے بڑے  بیٹوں اور بیٹی سے اجازت  لے کر اپناسامان آدھاآدھاتقسیم کرکے دونوں بیٹوں کو اپنا اپنا حصہ دے دیاتھاتو یہ فعل شرعاً درست  تھا ،بشرطیکہ مذکورہ مکان پر والد رہائش پذیر نہ ہوں۔2۔  زندگی میں اولاد کے مابین جو جائیدا تقسیم کی جاتی ہے ، چوں کہ وہ ہبہ ( گفٹ) ہے،اور اولاد کے درمیان جائیداد کی تقسیم میں کسی کو محروم کرنا درست نہیں ، ہاں اگر  دیگراولاد  اپنا حصہ لے کر دوسرے بھائی بہنوں کو دینا چاہیں تو دے سکتے ہیں۔3،4،5،6۔ واضح رہے کہ جو چیز قابل تقسیم ہو اور وہ متعدد افراد کو ہبہ(گفٹ)کی جارہی ہو  تو اس چیز کا ہبہ مکمل ہونے کے لیے ضروری ہے کہ وہ چیز تقسیم کر کے ہر بندے کا حصہ الگ کرکے  اس کے قبضہ میں دے دیا جائے ، صورتِ مسئولہ میں سائل کے والد نے   گھر اپنے دوبیٹوں کو ھبہ (گفٹ)کرکے دے دیاتھا تو سوال میں یہ واضح نہیں کہ بوقت ھبہ (گفٹ)والد خود بھی اس مکان میں سکونت پذیر تھے یا نہیں؟اگرسکونت پذیر تھے تو دونوں بیٹوں کے حق میں یہ ھبہ شرعاً درست اور  مکمل نہیں ہوا،اور اگر سکونت  پذیر نہیں تھے تو والد نے مکان کو باقاعدہ  تقسیم کرکے ان دونوں کو ہبہ   کیاتھا  یعنی ہر ایک کا حصہ  متعین کر کے ھبہ کیا  تھاتو اس صورت میں ان دونوں کے حق میں یہ ھبہ شرعاً مکمل اور درست ہوا،ورنہ نہیں۔باقی زیرِ نظر مسئلہ میں اوپر ذکر کردہ  جس صورت میں شرعاً ہبہ معتبر نہ ہوا ہے، تو ایسی صورت میں یہ مکان والد کا ترکہ ہے، جس میں تمام شرعی ورثاء اپنے اپنے شرعی حصوں کے تناسب سے حقدارہو ں گے،تاہم اس کے باوجود مذکورہ مکان والد کا ترکہ ہونے کی صورت میں ہر وارث بشمول مذکورہ بیٹی اپنے شرعی حصہ کے بقد ر حقدارہے۔مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال:فأرجعه و في رواية ...... قال: «فاتقوا الله واعدلوا بين أولادكم."(باب العطایا، ج:1، ص:261، ط: قدیمی)"ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق،باب العطایا ،ج:3، ص: 193 ط: داراالاشاعت)البحرائق میں ہے:"‌يكره ‌تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز قضاء وهو آثم."(كتاب الهبة، هبة الاب لطفله، ج:7، ص: 288، ط:دارالکتاب الاسلامی)فتاوی عالمگیری میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة."(کتاب الہبۃ،ج:4،ص:374،ط:سعید)وفيه أيضاً:"ولاتصح في مشاع يقسم ويبقى منتفعاً به قبل القسمة وبعدها، هكذا في الكافي."(4/374، الباب الثاني فيما يجوز من الهبة وما لايجوز، ط: سعید)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته و أن تهب لزوجها أو لأجنبي دارًا وهما فيها ساكنان، و كذلك الهبة للولد الكبير؛ لأن يد الواهب ثابتة علي الدار."(14/431،  فیما یجوز من الھبۃ وما لا یجوز،  نوع منہ، ط؛ زکریا، دیوبند، دہلی) عنایہ  شرح ہدایہ میں ہے:"( وإن وهب هبة لذي رحم محرم منه فلا رجوع فيها )لقوله عليه الصلاة والسلام «إذا كانت الهبة لذي رحم محرم منه لم يرجع فيها» ؛ ولأن المقصود فيها صلة الرحم وقد حصل."(ج:9، ص: 44، ط: دارالفکر بیروت) فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: جائیداد نام کرنے سے پہلے انتقال کی صورت میں حکم
سوال: میرے والد کے انتقال کے بعد ہم سب میں وراثت تقسیم ہوئی، لیکن میرے بھائی نے میری والدہ کا حصہ ان کو دیا نہیں، کیوں کہ ان کو فوری ضرورت نہیں تھی، اس کے کچھ عرصے بعد میری والدہ نے میرے بڑے بھائی اور مجھے کہنا شروع کر دیا کہ ان کا حصہ مجھے دے دیا جائے، جس کے گواہ میرے دو اور بہن بھائی سمیت میری کزن بھی ہے ،میرے بڑے بھائی نے بھی اس بات کو مان لیا تھا ،لیکن انہوں نے حصہ میرے نام نہیں کیا تھا اور میری والدہ کا انتقال ہو گیا،یہ سب بات زبانی کلامی طے ہوئی تھی اور میری دو بہنیں اس بات سے ناواقف تھیں،بھائی کا ارادہ یہی تھا کہ امی کی زندگی میں ہی نام کر دیں، لیکن امی کی اچانک ہی وفات ہو گئی تو کیا اب میں اس حصے کی اکیلی حق دار ہوں یا وہ سب ورثہ میں تقسیم کیا جائے؟
جواب: صورت ِ مسئولہ میں سائلہ کی مرحوم والدہ نے   اپنی  زندگی میں  اپنا حصہ سائلہ کے نام کرنے کا کہاتھا ،لیکن ان کی  زندگی میں  سائلہ کے نام کرکے  نہیں  دیا  گیا تھا،اس سے شرعاً سائلہ اس کی مالک نہیں بنی ؛لہذا اب چوں کہ والدہ  کا انتقال ہوچکا ہے تو مذکورہ حصہ والدہ کی میراث بن کر تمام ورثاء میں شرعی حصوں کے بقدر تقسیم ہوگا ۔فتاوی ہندیہ میں ہے :"لا يثبت الملك ‌للموهوب ‌له ‌إلا ‌بالقبض هو المختار، هكذا في الفصول العمادية."(کتاب الہبۃ،الباب الثانی فیما یجوز من الہبۃ،ج:4،ص:378،دارالفکر)فقط واللہ اعلم

عنوان: اولاد اور بیوی، دس بیٹیوں اور چاربیٹوں کو زندگی میں وراثت تقسیم کرنا
سوال: میرے  کراچی  میں  دو  مکان  ہیں جن کی  مارکیٹ  ویلیو  ساڑھے  چار کروڑ  ہے۔  اس کے علاوہ سیالکوٹ میں زرعی زمین ہے جس کی قیمت تقریبًا  ایک کروڑ ہے،  اس طرح میری جملہ جائیداد ساڑھے پانچ کروڑ ہے،  میری 10 بیٹیاں اور 4 بیٹے ہیں ،  دو بیویاں تھیں جن میں ایک فوت ہو گئی  اور ایک زندہ ہے،  میری جائیداد ہر ایک کے حصے میں کتنی آئے گی؟
جواب:
واضح رہے کہ زندگی میں اولاد کے درمیان  جائیداد کی تقسیم ہبہ (گفٹ) کہلاتا ہے اور اس میں ہبہ (گفٹ ) کے احکام جاری ہوتے ہیں،جس میں اولاد کے درمیان  برابری ضروری ہوتی ہے ،یعنی جتنا بیٹے کو دے اُتنا ہی بیٹی کو دےنہ کسی کو محروم کرے اور نہ ہی بلا وجہ کمی بیشی کرے ورنہ تقسیم غیر منصفانہ قرار پائے گی۔صورتِ مسئولہ میں سائل جب تک زندہ ہے اپنی تمام جائیداد کا خود مالک ہے، اس میں کسی کا کوئی حِصّہ نہیں اور نہ ہی کسی کو زبردستی تقسیم کے مُطالبہ کا حق حاصل ہے، البتہ سائل اگر اپنی زندگی میں اپنی رضا اور خوشی سے اپنی جائیداد اپنی اولاد کے درمیان تقسیم کرنا چاہے تو اس کا شرعی طریقہ یہ ہے کہ سائل اپنی جائیدادمیں اپنے لیے جتناچاہے رکھ لے،تاکہ بوقتِ ضرورت کام آئےاور کل مال کے آٹھویں حصہ کے بقدر اپنی بیوی کو دے دے ،اس کے بعد باقی کل جائیداداپنی  اولاد(بیٹوں اور بیٹیوں) میں برابر تقسیم کردے،یعنی جتناحصہ ہر ایک بیٹے کودے اُتنا حصہ ہر ایک بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر  اولاد میں سےکسی ایک کواُس کی دین داری، خدمت گزاری یاتنگ دستی کی وجہ سے دیگر کی بنسبت کچھ حصہ زیادہ دیناچاہےتو اس کی گنجائش ہے، بشرطیکہ دوسروں کو ضرر پہنچانا مقصود نہ ہو اور جس کو جو دے اُس پر اُسے مالکانہ حقوق کے ساتھ قبضہ اور تصرف کااختیار بھی دے دے،صرف نام کردینا کافی نہیں ہوگا۔مشکوٰۃ شریف میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال: «فاتقوا الله واعدلوا بين أولادكم".(مشکاۃ  المصابیح، باب العطایا، ج:1، ص:261، ط:قدیمی)"ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق،باب العطایا ، ج: 1، ص:193ط: دارالاشاعت)فتاوٰی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض .... (و) شرائط صحتها (في الموهوب أن يكون مقبوضا غير مشاع مميزا غير مشغول)".(کتاب الھبة، ج:5، ص:687/688، ط:سعید)وفیہ ایضاً:"(وتتم) الهبة (بالقبض) ‌الكامل".(کتاب الھبة، ج:5، ص:690، ط:سعید) بدائع الصنائع  میں ہے :"للمالک أن یتصرف في ملکه أي تصرف شاء".(کتاب الدعوٰی، ج:6، ص:264 ط: سعید)فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية".  (کتاب الھبة، الباب السادس: في الهبة للصغير، ج:4،ص:391، ط:رشیدیة)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(كتاب الوقف، ج:4، ص:444، ط:سعيد)فقط و الله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: دینی کتب کے لیے دی جانے والی رقم کا حکم
سوال: اگر دینی کتب کے لیے  طالب علم کو کسی نے رقم دی تو کیا وہ اس رقم کو دوسرے مصرف میں استعمال کر سکتا ہے ؟
جواب: صورتِ مسئولہ میں  جب رقم دینے والے نے طالبِ علم کو یہ کہہ کر رقم دی کہ اس سے کتابیں لے لینا، تو اس کے لیے اس رقم کو کسی اور مصرف میں استعمال کرنا درست نہیں، تاہم اگر یہ رقم زکوۃ کی ہے تو دینے والے کی طرف سے یہ مشورہ ہے، اور طالب علم کے لیے اس رقم کو کسی اور مصرف میں استعمال کرنے کی گنجائش ہے، البتہ بہتر یہ ہے کہ جس مصرف کے لیے دینے والے نے رقم  دی ہے اسی مصرف میں استعمال کیا جائے تاکہ دینے والے کا اعتماد برقرار رہے۔الجوہرۃ النیرہ میں ہے:"لا يجوز للوكيل أن يتصرف ‌إلا ‌فيما ‌جعل ‌إليه."(كتاب آداب القاضي، كتاب القاضي إلى القاضي، ج:2، ص:245، ط:المطبعة الخيرية)فقط واللہ اعلم

عنوان: والد کا زندگی میں اولاد کے درمیان جائیداد کی تقسیم
سوال: میں ایک سرکاری ملازم ہوں۔ 5 مرلے کے گھر میں رہائش پذیر ہوں۔ والدین کے دنیا سے رخصت ہونے کے بعد، آج سے  6 ماہ پہلے موجودہ گھر کو 3 بہنوں اور ہم 2 بھائیوں میں بھائی بہنوں کی ڈیمانڈ کے مطابق قرآن کے حکم کے مطابق شرعی ادائیگی بذریعہ چیک کر دی ہے اور جس کی ٹرانزیکشن بھی ہو چکی ہے۔ بھائی بہنوں کو ادائیگی کرتے ہی میرے بچے اب اس کے شرعی حق دار بن چکے ہیں۔ یاد رہے میری 4 بیٹیاں اور 1 بیٹا ھے۔ 2 بیٹیاں شادی شدہ اور 2 بیٹیاں اور بیٹا ابھی کنوارے ہیں۔ میرا سوال یہ ہے کہ مجھے بتایا جائے کہ میں اپنی زندگی میں تقسیم کس فارمولے سے کروں گا۔ میرے اوپر اللہ پاک کی مہربانی سے 1 روپے کا بھی قرض نہیں ھے۔ الحمد للہ حج کر چکا ھوں بیگم نے نہیں کیا۔ شریعت کی روشنی میں قرآن و سنت کے مطابق فارمولا درکار ہے۔ گھر کی قیمت سمجھ لیں 1 کروڑ روپے ہے۔
جواب:
واضح رہے کہ زندگی میں اولاد کے درمیان  جائیداد کی تقسیم ہبہ (گفٹ) کہلاتا ہے اور اس میں ہبہ (گفٹ ) کے احکام جاری ہوتے ہیں،اری ضروری ہوتی ہے ،یعنی جتنا بیٹے کو دے اُتنا ہی بیٹی کو دےنہ کسی کو محروم کرے اور نہ ہی بلا وجہ کمی بیشی کرے ورنہ تقسیم غیر منصفانہ قرار پائے گی۔صورتِ مسئولہ میں سائل جب تک زندہ ہے اپنی تمام جائیداد کا تنِ تنہا خود مالک ہے، کسی کا کوئی حِصّہ نہیں اور نہ ہی کسی کو مُطالبہ کا حق حاصل ہے، البتہ سائل اگر اپنی زندگی میں اپنی رضا اور خوشی سے اپنی جائیداد اپنی اولاد کے درمیان تقسیم کرنا چاہے تو اس کا شرعی طریقہ یہ ہے کہ سائل اپنی جائیدادمیں اپنے لیے جتناچاہے رکھ لے،تاکہ بوقتِ ضرورت کام آئےاور کل مال کے آٹھویں حصہ کے بقدر اپنی بیوی کو دے دے ،اس کے بعد باقی کل جائیداداپنی  اولاد(بیٹوں اور بیٹیوں) میں برابر تقسیم کردے،یعنی جتناحصہ ہر ایک بیٹے کودے اُتنا حصہ ہر ایک بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر  اولاد میں سےکسی ایک کواُس کی دین داری، خدمت گزاری یاتنگ دستی کی وجہ سے دیگر کی بنسبت کچھ حصہ زیادہ دیناچاہےتو اس کی گنجائش ہے۔اور جس کو جو دے اُس پر اُسے مالکانہ حقوق کے ساتھ قبضہ اور تصرف کااختیار بھی دے دے،صرف نام کردینا کافی نہیں ہوگا۔مشکوٰۃ شریف میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» و في رواية ...... قال: «فاتقوا الله واعدلوا بين أولادكم".(مشکاۃ  المصابیح، باب العطایا،ج:1، ص:261 ، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق،باب العطایا ، ج: 1، ص:193ط: دارالاشاعت)فتاوٰی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض .... (و) شرائط صحتها (في الموهوب أن يكون مقبوضا غير مشاع مميزا غير مشغول)".(کتاب الھبة، ج:5، ص:687/688، ط: سعید)وفیہ ایضاً:وتتم) الهبة (بالقبض) ‌الكامل".(کتاب الھبة، ج:5، ص:690، ط:سعید)  بدائع الصنائع  میں ہے :"للمالک أن یتصرف في ملکه أي تصرف شاء".(کتاب الدعوٰی، ج:6، ص:264 ط: سعید)فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية".  (کتاب الھبة، الباب السادس في الهبة للصغير، 391/4، ط: رشیدیة)فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(كتاب الوقف، ج:4، ص:444، ط:سعيد)فقط و الله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: والد نے رقم بھیجی زمین خریدنے کے لیے اور دادا نے وہ اپنے نام پر کرلی تو وہ کس کی ملکیت شمار ہوگی؟
سوال: میرے والد صاحب نے اپنے دادا کی زندگی میں زمین خریدنے کے لیے رقم بھیجی تھی،  اس وقت دادا ابو نے چار کنال زمین خریدنے کے بعد اپنےنام کروا دی، اب دادا ابو کے فوت ہونے کے بعد میرے والد کا مطالبہ ہے کہ مذکورہ چار کنال زمین میری ہے اس کے علاوہ باقی جائیداد میں وراثت جاری کریں۔ اور اس معاملے کے گواہ بھی موجود ہیں کہ رقم میرے والد صاحب نے بھیجی تھی زمین خریدنے کے لِیے، تو وہ زمین کس کی شمار ہوگی؟
جواب: صورتِ مسئولہ میں اگر دادا کے خریدنے کے بعد والد نے ان کو مالکانہ اختیارات کے ساتھ قبضہ کرنے کی اجازت دی تو وہ زمین دادا  کی ملکیت ہے، اور ان کے انتقال کے بعد وہ زمین وراثت میں تقسیم ہوگی، لیکن اگر وہ زمین دادا نے  خرید کر محض اپنے نام کی ہے، مالکانہ اختیارات کے ساتھ قبضہ نہیں ملا، بل کہ اختیارات والد کے پاس ہی تھے،  تو وہ زمین والد ہی کی ملکیت ہوگی اور داد ا ان کی طرف سے محض وکیل شمار ہوگا ، لہذا دادا کے انتقال کے بعد وہ  زمین ان کے ترکہ میں شامل نہیں ہوگی۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة، الباب الثاني فیما یجوز من الھبة وما لایجوز، 4/ 378،ط: رشیدیة)وفیہ ایضا:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(کتاب الهبة، الباب الثاني في مايجوز من الهبة  ومالا يجوز 4/ 377، ط: رشيدية)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، 5/ 690، ط: سعید)الفتاوى التاتارخانیة "میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(فیما یجوز من الھبة وما لا یجوز، نوع منه، 14/ 431، ط: زکریا دیوبند دهلی)فقط واللہ اعلم

عنوان: نائب امام کو ملنے والا تحفہ نائب امام کی ملکیت شمارہوگی یاامام کی؟
سوال: نائب امام کو جو تحفے تحائف  لوگ دیتے ہیں یہ کس کے ہوگے ،امام صاحب کے یا  نائب امام کے؟ اسی طرح نائب  مفتی کو کوئی چیز یا روپیہ اگر ہدیہ مل جائے تو وہ رئیس مفتی صاحب کو دےگا یا یہ ناب مفتی صاحب کا حق ہے؟
جواب: ہبہ اور گفٹ کے متعلق  عام ضابطہ  یہ ہے کہ  تحفہ دینے والا شخص  جس کسی  کو کوئی  چیز  ہبہ کرکے  اس چیز کا مالک بنادے تو وہ شخص اس چیز کا مالک بن جاتاہے، لہٰذا صورتِ مسئولہ میں اگر کوئی شخص نائب امام یا نائب مفتی کو   مالک بناکر تحفہ دے،امام اور رئیس مفتی کے لیے  نہ دے، تو اس صورت میں نائب امام اور نائب  مفتی ہی شرعاً ان تحفے اور تحائف کے مالک  ہوں گے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(4/378،  الباب الثانی فیما یجوز من الھبۃ وما لا یجوز، ط؛ رشیدیہ)فتاوی شامی میں ہے:"(وتتم) الهبة (بالقبض) الكامل."(ج:5، ص:690، کتاب الھبۃ، ط: سعید)فقط والله أعلم

عنوان: زندگی میں تقسیم میراث نہیں بلکہ ہبہ کہلاتی ہے
سوال: اگر کسی شخص کی ایک بیٹی اور ایک ہی بیٹا ہو تو زندگی میں وراثت کی تقسیم کیسے ہوگی، اور مرنے کے بعد کیا طریقہ کار ہوگا؟ نیز بیٹی کو کوئی پلاٹ وغیرہ تحفہ میں دے دیا جائے تو کیا وراثت کا حق ادا ہوجائے گا؟
جواب:
واضح رہے کہ اگر کوئی شخص اپنی  زندگی میں اپنا  مال و جائیداد اپنی اولاد کے درمیان تقسیم کرنا چاہے ،تویہ  شرعا ہبہ (گفٹ) کہلاتا ہے، اور ہبہ میں برابری ضروری ہے، لہذا صورت مسئولہ میں سائل اگر اپنی مملوکہ اشیاء اپنی زندگی میں اپنے  بیٹے اور بیٹی کے درمیان تقسیم کرنا چاہتا ہے تو دونوں کو  برابرسرابر دینا لازم ہوگا۔میت جو کچھ ترکہ چھوڑ کر جاتا ہے وہ میراث کہلاتا ہے،   میراث جب اولاد کے درمیان تقسیم ہوتی ہے تو بیٹے کو بیٹی کی بنسبت دوگنا ملتا ہے۔سائل اگر اپنی  بیٹی  کو اپنی زندگی میں  پلاٹ وغیرہ تحفہ میں دے گا، تو سائل کی وفات کے بعد سائل کی بیٹی کو سائل کی  متروکہ اشیاء میں سے ملنے والا میراث کا حق ساقط نہ ہوگا، الا یہ کہ    یہ معاہدہ کیا گیا ہو کہ بیٹی مذکورہ پلاٹ وغیرہ لے کر میراث سے دست بردار ہورہی ہے۔فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(كتاب الوقف،فصل إجارة الواقف، 4/ 444 ط:سعيد) فتاوی شامی میں  ہے:"ولو قال تركت حقي من الميراث أو برئت منها ومن حصتي لا يصح وهو على حقه لأن الإرث جبري لا يصح تركه."(‌‌كتاب الدعوى، باب دعوی النسب، 208/8، ط:سعيد)فقط واللہ اعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: کوئی چیز صرف کسی کے نام کرنے سے وہ چیز اس کی نہیں ہوگی بلکہ مالک کی ہوگی
سوال: ہم  6 بھائی ہیں، سب سے بڑے بھائی کی فیملی کراچی میں رہتی ہے، باقی بھائیوں کی فیملی گاؤں میں اکھٹی رہتی ہے، بڑا بھائی اپنی فیملی بھی چلاتا ہے ،اور باقی بھائیوں کی فیملی اور ماں باپ کی طرف بھی پیسے بھجواتا ہے، بڑے بھائی کا کاروبار کراچی میں ہے، اور ساتھ میں ایک بھائی بھی کام کرتا ہے، اب بڑا بھائی اپنی کمائی سے الگ سے زمین لیتا ہے، اور بوجہ شناختی کارڈ کی مجبوری زمین والد کے نام کرواتا ہے، لیکن یہ واضح کرتا ہے کہ یہ پلاٹ صرف میرا ہے، زمین  انتقال چڑھانے پر قانونی طور پر سب کے نام لگ جاتی ہے،  کیا شریعت کی نظر میں سب بھائیوں کا بڑے بھائی کی زمین میں حصہ ہے؟جواب عنایت فرمائیں عین نوازش ہوگی۔
جواب: صورت مسئولہ میں مذکورہ زمین کا مالک صرف بڑا بھائی ہے، اس میں دوسرے بھائیوں کا شرعاکوئی حصہ نہیں ہے۔فتاوی شامی میں ہے:"بخلاف جعلته باسمك فإنه ليس بهبة.")کتاب الہبہ ج:5 ،ص:689،ط:سعید)فقط واللہ اعلم

عنوان: اسکالر شپ کے اضافی پیسوں کی واپسی کامطالبہ کرنا
سوال: میں اسکالرشپ پر بیرون ملک تعلیم حاصل کرنے گیا تھا،تعلیم مکمل ہونے کے بعد ڈگری کے لیے ساری کلیئرنس ہوگئی، اور میں ڈگری لے کر واپس آگیا ۔ اب چھے ماہ بعد شعبہ مالیات کا پیغام موصول ہوا کہ ہم نے دو ماہ کی اسکالرشپ اضافی دے دی تھی ۔ اب اس صورت میں مجھے کیا کرنا چاہیے جب کہ ڈگری ہر شعبے سے کلیئرنس کے بعد ہی ملتی ہے ؟
جواب: صورت مسئولہ میں اگر ادارے نے یہ شرط رکھی تھی کہ اضافی جو رقم ہو گی وہ واپس کرنی ہو گی یا ادارے نے غلطی سے رقم زیادہ دے دی تھی تو اس صورت میں سائل کے لیے ضروری ہے کہ وہ اضافی رقم واپس کرے ، اگر ادارے والوں نے شروع میں رقم کے واپس کر نے کی شرط نہیں رکھی تھی تو اس صورت میں  اسکالر شپ  تعلیمی ادارے کی طرف سے تبرع واحسان ہے ،رقم دینے کے بعد ادارہ کااس رقم سے استحقاق ختم ہوچکا،رقم سائل کی ملک ہوچکی، اس لئے  ادارے  کا سائل سے دوماہ کے  اضافی  پیسوں کے واپسی کامطالبہ کرنا جائز نہیں ہے ۔الموسوعہ الفقہیہ الکویتیہ میں ہے:"التبرع إذا تم بشروطه الشرعية يترتب عليه أثر شرعي، وهو انتقال المتبرع به إلى المتبرع له."(مصطلح:تبرع، آثار التبرع،65/10،دار السلاسل)العقود الدریہ میں ہے:"ومنها في أحكام السفل والعلو: ‌المتبرع لا ‌يرجع على غيره كما لو قضى دين غيره بغير أمره."(کتاب الکفالة، 288/1، دار المعرفة) فقط واللہ اعلم

عنوان: ساری جائیداد کسی ایک بیٹے کے نام کرنے کا حکم
سوال: کیا والدین يا صرف ماں یا صرف باپ اپنے دو بیٹوں میں سے کسی ایک بیٹے کے نام ساری جائیداد کر سکتی/سکتا ہے؟ جو کے اُس کے شوہر/بیوی کے نام پر ہو یا اگر اس ہی کے نام پر ہو، برائے کرم رہنمائی فرمایئے۔
جواب:
واضح رہے کہ کوئی شخص  اگر اپنی زندگی میں  اپنی اولاد کو اپنے مال و اسباب میں سے  کچھ دینا چاہیے ،تو اس کی حیثیت  ہبہ (گفٹ)کی ہے ،اور اس کے لیے ضروری ہے کہ واہب(ہبہ /گفٹ کرنے والا )موہوبہ چیز (جو چیز ہبہ کی جارہی ہے )کو موہوب لہ(جس کو ہبہ کیا جارہا ہے )کے نام کرنے کے ساتھ ساتھ اس کا مکمل قبضہ اور تصرف بھی دے دے ،اور ہبہ کرتے وقت موہوبہ چیز سے اپنا تصرف مکمل طور پر ختم کر دے ،اور وہ چیز مکمل اپنے قبضہ و اختیارات سے  فارغ کر کے موہوب لہ کے حوالے کر ے ،صرف نام کروانے سے شرعاً ہبہ درست نہیں ہو تا ،نیز یہ بات بھی واضح رہے کہ زندگی میں اولاد کو جائیداد ہبہ کرتے وقت تمام اولاد میں برابری کرنا ضروری ہے، کسی کو محروم کرنا یا  کسی  شرعی معتبر وجہ کے بغیر ایک کو   دوسروں کی نسبت کم دینا یہ جائز نہیں۔لہذا صورتِ مسئولہ میں  والدین یا ان میں سے کسی ایک کا اپنی ساری جائیداد کسی ایک  بیٹے کے نام کروانا یا  کسی ایک بیٹے کو دینا  جائز نہیں ،بلکہ ضروری ہے کہ  اپنی جائیداد و مال وغیرہ دونوں بیٹوں(اگر صرف دو ہی بیٹے ہیں ) میں برابری  کے ساتھ تقسیم کر یں ،البتہ کسی کی دین داری یا خدمت گزاری کی وجہ سے  اس کو دوسروں کی بنسبت  زیادہ دے، تو شرعاً اس کی گنجائش ہے ۔مشکاۃ شریف میں ہے:' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم."(باب العطایا،ج: 2،ص:901، ط: المكتب الأسلامي)فتاوی عالمگیریہ میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4، ص:377، ط: رشیدیة)فتاویٰ التتار خانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة، فیما یجوز من الھبة وما لا یجوز،  نوع منه،ج: 14 ،ص: 431، ط: زکریا)البحر الرائق میں ہے :"لو قال ‌جعلته ‌باسمك لا يكون هبة ولهذا قال في الخلاصة لو غرس لابنه كرما إن قال جعلته لابني تكون هبة وإن قال باسم ابني لا تكون هبة."(كتاب الهبة ،مؤنة رد الوديعة علي المالك ،ج:7 ،ص:285 ،ط:دارالكتاب الإسلامي) رد المحتار میں ہے:"لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."( کتاب الھبة، ج:5، ص:696، ط: سعيد)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ذہنی معذور  شخص کی جائیداد  اپنے نام کرانا
سوال: اگر کسی شخص کا  ذہنی توازن کمزور ہو اور کوئی شخص اس کی جائیداد اپنے نام کرانا چاہتا ہوتو کیا ذہنی توازن درست نہ ہونے کی صورت میں وہ اپنی جائیداد کسی اور شخص کے نام کرنے کا اختیار رکھتا ہے؟
جواب: صورت مسئولہ میں صاحب جائیداد  بالغ شخص کا  دماغی توازن اگر درست نہ ہو،یعنی مجنون اور پاگل ہویااس کے دماغ میں خلل ہو کہ کبھی تو سمجھداری کی بات کرتا ہو، تو کبھی مجنون کی طرح بے سمجھی کی گفتگو  کرتا ہو، تاہم پاگلوں کی طرح گالم گلوچ، مارنا پیٹنا نہ کرتا ہو، تو ایسا شخص چونکہ  بچہ کے حکم میں ہوتا ہے،  اور اس کے تصرفات شرعا نافذ نہیں ہوتے،  لہذا ایسے شخص  کی   جائیداد اپنے نام کرانے کی شرعا اجازت  نہ ہوگی، اگرچہ ایسا شخص  جائیداد  کے انتقال پر رضامندی کا اظہار ہی کیوں نہ کرچکا ہو، پس جائیداد  اپنے نام منتقل کرانے کے باوجود شرعا ملکیت  کا انتقال نہیں ہوگا، بلکہ  جائیداد  بدستور  اسی شخص کے نام پر رہے گی۔اگر مذکورہ شخص نابالغ ہے تو اس کی جائیداد اپنے نام کراناناجائز ہے اگر چہ وہ دماغی طورپردرست ہو۔رد المحتار علي الدر المختارمیں ہے:"(قوله من العته) بالتحريك من باب تعب مصباح (قوله وهو اختلال في العقل) هذا ذكره في البحر تعريفا للجنون وقال ويدخل فيه المعتوه. وأحسن الأقوال في الفرق بينهما أن المعتوه هو القليل الفهم المختلط الكلام الفاسد التدبير، لكن لا يضرب ولا يشتم بخلاف المجنون اهـ وصرح الأصوليون بأن حكمه كالصبي إلا أن الدبوسي قال تجب عليه العبادات احتياطا. ورده صدر الإسلام بأن العته نوع جنون فيمنع وجوب أداء الحقوق جميعا كما بسطه في شرح التحرير."( كتاب الطلاق، ٣ / ٢٤٣، ط: دار الفكر )درر الحكام في شرح مجلة الأحكاممیں ہے:"(مادة ٩٧٨) المعتوه في حكم الصغير المميز ... المسائل المتفرعة من الحكم الأول: أن تصرف المعتوه فيما فيه نفع محض كقبول المعتوه الهبة والصدقة والهدية معتبر كما هو مذكور في المادة (٩٦٧) ولو لم يكن ثمة إذن وإجازة من وليه. أما تصرفه الذي فيه ضرر دنيوي محض كأن يهب شيئا لآخر أو يهديه إياه أو يتصدق عليه به فباطل ولو أجازه وليه، والعقود الدائرة بين النفع والضرر تنعقد موقوفة على إجازة الولي إلا أنه يشترط في صحة إجازة المعتوه أن يكون عاقلا بحيث يعلم أن البيع سالب للملكية والشراء جالب لها وإلا فتصرفاته باطلة وإجازتها غير جائزة."( الكتاب التاسع الحجر والإكراه والشفعة، الباب الأول في بيان المسائل المتعلقة بالحجر، الفصل الثاني في بيان المسائل التي تتعلق بالصغير والمجنون والمعتوه، ٢ / ٧٠٠، ط: دار الجيل )فقط واللہ اعلم

عنوان: مصافحہ کرتے ہوے امام صاحب کو پیسے کا لفافہ دینا
سوال: عام طور پر عید کی نماز کے بعد کچھ لوگ ہاتھ میں کچھ رقم لے کر امام صاحب کے ساتھ مصافحہ کرتے ہے اور اسی مصافحہ میں کچھ رقم بھی ہوتی ہے،تو اس پیسے کو لینا امام صاحب کے لیے جائز ہے یا نہیں؟ یا اس پیسے کا عیدگاہ یا مسجد وغیرہ میں  ہدیہ کرنا ضروری   ہـے؟ سوال یہ ہے کہ مصافحہ والا پیسہ لینا جائز ہے یا نہیں ؟
جواب: عید کے موقع پر لوگ مصافحہ کرتے ہوئے جو پیسے امام صاحب کو دیتے ہیں وہ لوگ امام صاحب کو ہدیہ دیتے ہیں،  امام صاحب کو اس كا  لینا جائز ہے،اور   وہ امام صاحب کی ذاتی ملکیت ہے امام صاحب جہاں چاہیں اس کو خرچ کر سکتے ہیں۔البتہ اگر کسی نے دیتے وقت کہا ہو کہ یہ عید گاہ یا مسجد کے لیے ہیں تو پھر اس کو وہاں خرچ کرنا ضروری ہے ،امام صاحب کے لیے اپنے ذاتی استعمال میں لانا ٹھیک نہیں ہے ۔فتاوی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض لا أن عدم العوض شرط فيه."(كتاب الهبة، ج: 5، ص: 687،ط: سعيد)فتاوی عالمگیریہ میں ہے:"أما تفسيرها شرعا فهي تمليك عين بلا عوض، كذا في الكنز."وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي."(كتاب الهبة،ج: 4، ص: 374، ط: رشيدية)فقط والله أعلم

عنوان: زندگی میں جائیداد ہبہ کرنا
سوال: بکنگ کے وقت سے ایک فلیٹ میرے نام سے تھا،ابو کا انتقال ہو چکا ہے ،والدہ زندہ ہیں ،اور چھوٹے بھائی کو اس فلیٹ کے برابر رقم اور ایک پلاٹ دے دیا ،وہ پلاٹ چھوٹے بھائی نے اپنے نام کروا لیا ،آپ سے پو چھنا یہ ہے کہ کیا وہ پلاٹ جو والدہ نے شروع میں مجھے دے دیا تھا ،وہ دوبارہ مجھے دے دیا اور میرے نام بھی ہے ،کیا اس میں میرے چھوٹے بھائی اور تین بہنوں کا حصہ ہے یا نہیں ؟
جواب:
واضح رہے کہ کسی بھی چیز کو ہبہ یعنی گفٹ کرنے کے لیے ضروری ہے کہ واہب(ہبہ /گفٹ کرنے والا )موہوبہ چیز (جو چیز ہبہ کی جارہی ہے )کو موہوب لہ(جس کو ہبہ کیا جارہا ہے )کے نام کرنے کے ساتھ ساتھ اس کا مکمل قبضہ اور تصرف بھی دے دے ،اور ہبہ کرتے وقت موہوبہ چیز سے اپنا تصرف مکمل طور پر ختم کر دے ،اور وہ چیز مکمل اپنے قبضہ و اختیارات سے  فارغ کر کے موہوب لہ کے حوالے کر ے ،صرف نام کروانے سے شرعاً ہبہ درست نہیں ہو تا ۔لہذا اگر مکان خریدتے وقت ہی آپ کی والدہ نے مکان آپ کو مکمل قبضہ و تصرف کے ساتھ دے کر نام کروا یا تھا ،تو یہ مکان آپ کی ملکیت ہو گیا ہے ،اس میں دیگر بہن بھائیوں کا حصہ نہیں ہے۔لیکن اگر صرف کا غذات  میں آپ کا نام لکھوایا اور مکمل قبضہ و تصرف کے ساتھ آپ کو گفٹ نہیں کیا تھا ،تو پھر یہ مکان آپ  کی والدہ کی ملکیت رہا ،اور اب اگر دوبارہ اسی گھر میں رہتے ہوئے آپ کو دیا ہے تو بھی یہ ہبہ درست نہیں ،مکان پر والدہ کی ملکیت برقرار ہے ۔نیز یہ بات بھی واضح رہے کہ زندگی میں اولاد کو جائیداد ہبہ کرتے وقت تمام اولاد میں برابری کرنا ضروری ہے، کسی کو محروم کرنا یا کسی کو کم دینا یہ جائز نہین، لہذا  اگر آپ کی والدہ آپ بیٹوں کو کچھ دے رہی ہیں تو ان پر واجب ہے کہ بیٹیوں کو بھی اتنا ہی دیں،بیٹوں کے طرح دیں ۔ بعض کو دینا اور بعض کو محروم کرنا سخت گناہ ہے ، جس پر آخرت میں پکڑ ہوگی۔فتاوی ہندیہ میں ہے :"وتصح في محوز مفرغ عن أملاك الواهب وحقوقه ومشاع لا يقسم ولا يبقى منتفعا به بعد القسمة من جنس الانتفاع الذي كان قبل القسمة كالبيت الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(كتاب الهبة،الباب الثاني فيما يجوز من الهبة وما لا يجوز،ج:4، ص:376، ط:دارالفكر.)فتاوی عالمگیریہ میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4، ص:377، ط: رشیدیة)فتاویٰ التتار خانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة، فیما یجوز من الھبة وما لا یجوز،  نوع منه،ج: 14 ،ص: 431، ط زکریا، دیوبند، دہلی)فتاوی شامی میں ہے :"لو قال: ‌جعلته ‌باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا تكون هبة."(كتاب الهبة ،ج:6 ،ص:689 ،ط:سعيد)البحر الرائق میں ہے :"لو قال ‌جعلته ‌باسمك لا يكون هبة ولهذا قال في الخلاصة لو غرس لابنه كرما إن قال جعلته لابني تكون هبة وإن قال باسم ابني لا تكون هبة."(كتاب الهبة ،مؤنة رد الوديعة علي المالك ،ج:7 ،ص:285 ،ط:دارالكتاب الإسلامي) رد المحتار میں ہے:"لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."     ( کتاب الھبة، ج:5، ص:696، ط: سعيد)فقط واللہ اعلم

Reference: Riyad as-Salihin 42 In-book reference : Introduction, Hadith 42: حوالہ

عنوان: فروخت کرنا ممنوع ہے، اس جملے سے مہر لگی ہوئی کتابوں کی خرید و فروخت کا حکم
سوال: بعض مدارس میں طلباء کو کتاب بطور ہدیہ دی جاتی ہے جب کہ اُس پر مہر لگی ہوتی ہے کہ "فروخت کرنا ممنوع ہے" ، تو ایسی کتابوں کی خرید وفروخت کا کیا حکم ہے ؟
جواب: صورتِ مسئولہ میں مدرسہ والوں کی طرف سے طلباء کو جب کتاب بطور ہدیہ کے دی جاتی ہے اور مکمل اُن کے قبضے میں دے دی جاتی ہے، تو وہ طلباء اس کتاب کے مالک بن جاتے ہیں اور انہیں اسی میں تمام مالکانہ تصرفات کا حق ہوتا ہے، چنانچہ  اُن کے لیے اس کتاب کی خرید و فروخت کرنا بھی جائز ہے، کتاب پر لگی مہر (فروخت کرنا ممنوع ہے) کی حیثیت ہبہ میں شرطِ فاسد کی ہے، جو کہ لغو اور غیر معتبر ہے۔فتاویٰ شامی میں ہے:1۔"وشرط المعقود عليه ستة: كونه موجودا مالا متقوما مملوكا في نفسه، وكون الملك للبائع فيما يبيعه لنفسه."(كتاب البيوع، ج:4، ص:505، ط: سعيد)2۔"(وحكمها ثبوت الملك للموهوب له)...(و) حكمها (أنها لا تبطل بالشروط الفاسدة) فهبة عبد على أن يعتقه تصح ويبطل الشرط لأن اللام للتمليك."(كتاب الهبة، ج:5، ص:688، ط: سعيد)فتاویٰ ہندیہ میں ہے:"قال أصحابنا جميعا: إذا وهب هبة وشرط فيها شرطا فاسدا فالهبة جائزة والشرط باطل كمن وهب لرجل أمة فاشترط عليه أن لا يبيعها أو شرط عليه أن يتخذها أم ولد أو أن يبيعها من فلان أو يردها عليه بعد شهر فالهبة جائزة وهذه الشروط كلها باطلة...وإن وهب لرجل أمة على أن يردها عليه أو على أن يعتقها أو على أن يستولدها أو وهب له دارا أو تصدق عليه بدار على أن يرد عليه شيئا منها أو يعوضه شيئا منها فالهبة جائزة والشرط باطل، كذا في الكافي والأصل في هذا ‌أن ‌كل ‌عقد ‌من ‌شرطه ‌القبض ‌فإن ‌الشرط ‌لا ‌يفسده كالهبة والرهن، كذا في السراج الوهاج."(كتاب الهبة، الباب الثامن في حكم الشرط في الهبة، ج:4، ص:396، ط: رشيدية)درر الحکام فی شرح مجلّۃ الاحکام میں ہے:"يوجد عقود تصح مع الشرط الفاسد أي الذي ليس من مقتضيات العقد ويكون غير ملائم له، ويكون الشرط لغوا وغير معتبر وهي: (1) الوكالة (2) القرض (3) الهبة (4) الصدقة (5) الرهن (6) الإيصاء (7) الإقالة (8) حجر المأذون...وقصارى القول أن الشروط التي لا تكون من مقتضيات العقد إذا وقعت في أحد العقود التي سبق ذكرها تكون العقود صحيحة والشروط بما أنها مخالفة للشرع الشريف تكون لغوا فلا تجب مراعاتها."(‌المادة 83، يلزم مراعاة الشرط بقدر الإمكان، ج:1، ص:86، ط:دار الجيل)فقط والله أعلم

عنوان: نکاح نامہ میں بہو کے لیے گھر یا پورشن لکھنے کا حکم
سوال: 2013 میں میری شادی ہوئی ،میری شادی کے بعد سے ہی میرے گھر والوں کا رویہ میرے  اور میری بیوی کے ساتھ  درست نہیں رہا،میری بیوی کے خاندان میں رواج یہ ہے کہ لڑکی کے لیے گھر یا اس  کا ایک پورشن لکھواتے ہیں ،لہذا میرے والد نے بھی میری بیوی کے لیے اس کے نام ایک پورشن  لکھوایا، جو کہ مہر کے علاوہ تھا،اور پھر شادی کے فوراً بعد  وہ پورشن حوالے بھی  کردیا ،میر ی بیوی جہیز کے سامان کے ساتھ اسی پورشن میں رخصت ہو کر آئی ،بہر حال میرے گھر والوں کااس وقت سے اب تک ہمارے ساتھ رویہ اچھانہیں ،اور کئی مرتبہ ہمارے جھگڑے ہوئے ،اور خاندان اور باہر کے لوگوں کے ذریعے صلح بھی ہوئی ،لیکن کسی بھی صلح نامہ کی پاس داری نہیں کی گئی ،یہاں تک کہ گھر والوں کی طرف سے مجھے یہ نوٹس آیا کہ ،آپ اس گھر سے نکل جائیں ،یہ گھر والد صاحب کی ملکیت ہے ،اس  کے بعد ہمارے ماموں ہمارے گھر آئے اور صلح کرانے کےلیے یہ معاہدہ طے ہوا کہ، اس گھر کی مالیت  ایک کروڑ 70 لاکھ روپے ہے ،جس میں سے وہ لوگ مجھے75 لاکھ روپے دیں گے ،10 لاکھ والدہ کے لیے کاٹ لیں گے ،اب آپ سے پوچھنا یہ ہے کہ :1۔میرے والد  کے مذکورہ گھر میں سے وہ حصہ جو انہوں نے میری بیوی کو نکاح کے موقع پر لکھ  کر دے بھی دیا تھا،وہ اس کا حق بنتا ہے کہ نہیں ؟2۔ماموں نے جو معاہدہ کروایا ہے شریعت کی رو سے وہ معاہدہ درست ہے کہ نہیں ؟جب کہ والد صاحب اس تقسیم سے بالکل راضی نہیں ہیں ۔3۔ میرے والد  کے مذکورہ مکان میں میرا کتنا حصہ ہے ؟وضاحت:(الف)مذکورہ گھر کی موجودہ مالیت 2کروڑ سے 2 کروڑ 40 لاکھ تک تقریباً ہے ۔(ب) ہم لوگ بیوی کی رخصتی سے لے کر آج تک اسی پورشن میں رہ رہے ہیں ۔(ج)والد صاحب نے میری بیوی کو مالکہ   بناکر حوالے کیا تھا ،اور قبضہ و تصرف اس  وقت سے لے کر آج تک ہم دونوں کا ہی ہے ،ہم اسی میں رہتے ہیں ۔(د)والدصاحب حیات ہیں ، 2013 میں جب ہبہ کیا تھا ،اس وقت سے لے کر آج تک کبھی واپسی کا تقاضا نہیں کیا والد صاحب نے ،والدہ اور دیگر بہن بھائی پریشان کررہے ہیں ،کیوں کہ اب کچھ عرصہ سے والد صاحب کا  ذہنی توازن صحیح نہیں رہتا ،ہبہ کرتے وقت وہ ٹھیک تھے ۔(ذ)بیوی پورشن لینے پر راضی ہے ،لیکن بیوی کو تو وہ لوگ کچھ دےہی نہیں رہے ،نہ پورشن اور نہ ہی مذکورہ رقم ،بلکہ یہ لو گ  تومجھے یہ مذکورہ رقم دے رہے ہیں ،باقی گھر کے حصے سے نکالنے کے لیے ،کیوں کہ مذکورہ سارے گھر کی قیمت تقریباً 2کروڑ 40لاکھ تک ہے ،جس میں سے وہ مجھے یہ رقم دے رہے ہیں ،لیکن مجھے گھر میں سےآدھا گھر چاہیے ،کیوں کہ والد صاحب نے  کہاتھا ،کہ یہ گھر دونوں بھائیوں کا ہو گا ،جب  مذکورہ  رقم اس کے مقابلے میں بہت تھوڑی ہے ۔(ک)مذکوہ گھر پورشن سمیت والد صاحب کی ملکیت ہے ،اور ماموں کی تقسیم پر تقسیم کرتے وقت وہ راضی نہیں تھے۔
جواب:
1۔صورتِ مسئولہ میں  سائل کے والد صاحب نے مذکورہ پورشن اپنی بہو(سائل کی بیوی )کو مالکہ  بنا کر قبضہ و تصرف سمیت   دیا  تھا ،تو  اس صورت میں  سائل کی بیوی اس پورشن کی مالکہ بن گئی  تھیں ،اور اب یہ پورشن انہی کا ہے ،دیگر افراد کے لیے جائز نہیں کہ وہ اس سلسلے میں سائل اور کی بیوی کو اس گھر سے نکلنے پر مجبور کریں ۔2۔چوں کہ مذکورہ گھرسائل کے والد کی ذاتی ملکیت ہے ،اور ابھی تک وہ حیات ہیں ،اس لیے  سائل کے ماموں کا ان کی اجازت و رضامندی کے بغیر ان کے گھر کو مذکورہ طریقہ پر تقسیم کرنا شرعاً درست نہیں ہے ،لہذا مذکورہ معاہدہ جو سائل کے ماموں نے فریقین کے درمیان  کیا ہے، اس کی شرعی طور پر کوئی حیثیت نہیں ،اس لیے فریقین پر اس معاہدہ کی پاس داری لازم نہیں ۔3۔سائل کے والد چوں کہ زندہ ہیں ،اس لیے  وہ اپنی زندگی میں مذکورہ گھر کے خود مالک ومختار ہیں ،اس لیے ان کی زندگی میں سائل کا مذکورہ والد کے مکان میں کوئی حق وحصہ نہیں ہے،البتہ اگر وہ اپنی زندگی میں اپنی اولاد کے درمیان گھر کو تقسیم کرنا چاہیں ،تو ان کو یہ اختیار ہو گا ،کہ وہ  گھر وغیرہ کو اپنی اولاد میں برابری کے ساتھ تقسیم کردیں ،جس کا شرعی طریقہ یہ ہے کہ اپنے لیے اس قدر رکھ لے جس سے بقیہ زندگی بغیر محتاجگی کے گزار سکے، بہتر یہ ہے کہ بیوی کو آٹھواں حصہ دے، اس کے بعد  بقیہ جائیداد اولاد (بیٹوں اور بیٹیوں،یا اگر صرف بیٹے ہی ہیں تو ان )  میں برابری کے ساتھ  تقسیم کردے اور  ہر ایک کو اپنا حصہ مکمل قبضہ اور تصرف کے ساتھ دے دے، کسی شرعی وجہ کے بغیر اولاد کے درمیان ہبہ (گفٹ) میں کمی بیشی کرنا جائز نہیں، لیکن اگر کسی کی خدمت،اطاعت،  دین داری یا محتاجگی کی وجہ سے اسے اوروں کی بہ نسبت زیادہ دے تو اس کی گنجائش ہے۔صحيح بخاری میں ہے:" عن عامر، قال: سمعت النعمان بن بشير رضي الله عنهما، وهو على المنبر يقول: أعطاني أبي عطية، فقالت عمرة بنت رواحة: لا أرضى حتى تشهد رسول الله صلى الله عليه وسلم، فأتى رسول الله صلى الله عليه وسلم، فقال: إني أعطيت ابني من عمرة بنت رواحة عطية، فأمرتني أن أشهدك يا رسول الله، قال: «أعطيت سائر ولدك مثل هذا؟»، قال: لا، قال: «فاتقوا الله واعدلوا بين أولادكم»، قال: فرجع فرد عطيته."(كتاب الهبة، ج:3، ص:157، ط:دار طوق النجاة)فتاوی عالم گیری میں ہے:"ولو ‌وهب ‌رجل ‌شيئا ‌لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره."(كتاب الهبة، ج:4، ص:391، ط:دارالفكر)فتاوی ہندیہ میں ہے :"وتصح في محوز مفرغ عن أملاك الواهب وحقوقه ومشاع لا يقسم ولا يبقى منتفعا به بعد القسمة من جنس الانتفاع الذي كان قبل القسمة كالبيت الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(كتاب الهبة،الباب الثاني فيما يجوز من الهبة وما لا يجوز،ج:4، ص:376، ط:دارالفكر)فتاوی عالمگیریہ میں ہے:"ولایتمّ حکم الھبة الّا مقبوضة و یستوی فیه الأجنبی و الولد اذا کان بالغا ،ھٰکذا فی محیط البرھانی."( کتاب الھبة، الباب الثانی فیما یجوزمن الھبة و فیما لا یجوز، ج:4، ص:377، ط: رشیدیة)فتاویٰ التتار خانیہ میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(کتاب الهبة، فیما یجوز من الھبة وما لا یجوز،  نوع منه،ج: 14 ،ص: 431، ط زکریا)البحر الرائق میں ہے :"وفي الخلاصة المختار التسوية بين الذكر والأنثى في الهبة."(کتاب الھبة،ج:7،  ص :288،ط:دار الكتاب الإسلامي)فتاویٰ شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(كتاب الهبة ،ج:6 ،ص:696 ،ط:سعيد)فتح القدیر میں ہے:"ومنها شرط النفاذ وهو الملك والولاية، حتى إذا ‌باع ‌ملك ‌غيره توقف النفاذ على الإجازة ممن له الولاية."(كتاب البيوع،ج:6 ،ص:248 ، ط: دارالفکر)فقط والله أعلم

Reference: Sahih al-Bukhari 2587 In-book reference : Book 51, Hadith 21 USC-MSA web (English) reference : Vol. 3, Book 47, Hadith 760 (deprecated numbering scheme): حوالہ

عنوان: مکان کی پاور آف اٹارنی کسی کے نام کرنے سے اس کی ملکیت ثابت نہیں ہوتی
سوال: میرا  ایک کارخانہ تھا، جس میں تقریباً دس مزدور کام کرتے تھے،ان میں میرے دو بھائی بھی تھے ،میں ان کو ان کے کام کی پوری اجرت دیا کرتاتھا،اُس وقت نیو کراچی میں میں نے ایک مکان خریداجس کی پاور آف اٹارنی میں نے والد صاحب کے نام اس لیے کروائی تھی کہ ان کو خوشی ہو کہ آج میری اولاد کمانے کے قابل ہو گئی،انتقال سے تین سال قبل والد صاحب نے یہ کہہ کر مکان میرے نام کر دیا کہ یہ تمہارا ہے ،اپنے نام کروا لو، ورنہ بعد میں مسئلہ ہوگا اور یہ مکان میں نے اپنے کسٹمرز سےاُدھار پیسے لے کر خریدا تھا  وہ رقم میں نے جب میری بیسیاں کھلتی رہیں ان لوگوں کو ادا کرتا رہا اب والد  صاحب کے انتقال کے بعد تین بھائیوں کا دعوی ہے کہ یہ مکان جب تم نے لیا تھا تو یہ سب کی مشترکہ رقم سے لیا تھا، بھائیوں کے پاس اپنے دعوی پر گواہ موجود نہیں ہیں ،جب کہ یہ مکان  میں نے ٹوٹل اُدھار لے کر خریدا تھا ،اور وہ اُدھار میں نے ہی ادا کیا ،اور وہ مکان اب بھی میرے قبضے میں ہے،میرا کہنا ہے کہ یہ مکان میرا ہے ، آپ ہماری راہ نمائی فرمادیں کہ  شریعت اس بارے میں کیا کہتی ہے ؟جبکہ والد صاحب کا اس کے علاوہ ایک ذاتی مکان موجود ہے،جو انہوں نے ترکہ میں چھوڑا ہے۔
جواب: سائل کے بیان کے مطابق جب سائل نے مذکورہ مکان اپنے لیے خریدا ہے، اور اس کی مکمل قیمت بھی خود ادا کی ہے ،تو یہ مکان سائل کی ملکیت ہے ، نیز سائل نے مکان کی پاور آف اٹارنی جو والد کے نام  کی تھی اس سے مکان پر والد کی ملکیت ثابت نہیں ہوئی بل کہ وہ مکان بد ستور سائل کی ملکیت میں باقی رہا ، اب جو تین بھائی اس مکان میں شرکت کا دعوی کر رہے ہیں اور ان کے پاس اپنے اس دعوی پر  گواہ موجود نہیں تو ان کایہ دعوی بے بنیاد ہے ، اس کی بنا پر سائل کے بھائیوں کی اس مکان میں شرکت ثابت نہ ہوگی ، اور وہ دوسرے کی ملکیت پر ناحق دعوی کرنے کی وجہ سے گناہ گار ہوں گے۔فتاوی شامی میں ہے:" شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح.وركنها) هو (الإيجاب والقبول)."(کتاب الهبة ،ج:5 ،ص:688،ط :سعيد)وفیہ ایضاً:"وحكمه(البیع) ثبوت الملك."(کتاب البیوع،ج:4 ،ص:506،ط:سعید)فقط واللہ اعلم

عنوان: گھر کی خریداری میں بیوی کے ساتھ تعاون کےلیے رقم ملاکر بعد میں اس میں حصہ کا مطالبہ کرنا
سوال: میری بیوی نے 2016 میں اپنے بھائیوں کے تعاون سے  ایک فلیٹ  22،60000 روپوں میں اپنے  نام پر  خریدا تھا ،جس کے لیے میں نے اپنی بساط کے مطابق 570000 روپے فلیٹ خریدنے کے لیے دیے تھے ،فلیٹ خریدتے وقت ایسی کوئی بات میری ان سے نہیں ہوئی کہ  میرا اس میں اتنے فیصد شیئر ہوگا ،بلکہ میری طرف سے رقم ملانے میں مقصود یہ تھا، کہ مستقبل میں یہ فلیٹ بچوں کے کام آئے، فلیٹ خریدنے کے فورا بعد اسے کرائے پر دے دیا تھا ،اس وقت سے لے کر آج تک اس کا کرایہ میری بیوی خود لے رہی ہے ،اب پچھلے ایک سال سے میرے اور میری بیوی کے درمیان علیحدگی حاصل کرنے یا نہ کرنے کا تنازعہ چل رہاہے ،ہمارے دوبیٹے اور ایک چھوٹی بیٹی ہے ،میں نے میری بیوی اور ساس سسر سے درخواست کی ہے :کہ فلیٹ بیچ کر میری طرف سے فلیٹ خریدنے کے لیے دی ہوئی رقم کے تناسب سے فلیٹ کی جس قیمت میں فروخت ہوا ،اور فلیٹ کا کرایہ جتنا اس عرصہ میں حاصل ہوا، دونوں کا ٹوٹل کرکے مجھے میرے حصے کی رقم دے دی جائے ،کیا میری یہ بات شریعت کے مطابق درست ہے یا نہیں ؟
جواب: صورتِ مسئولہ میں جب مذکورہ فلیٹ 2260000میں خریدا اور سائل نے اس کی خریداری میں جو 570000 روپے دیے ،اس میں اس فلیٹ میں حصہ داری کی کوئی بات طے نہیں کی تھی ،بلکہ مستقبل میں بچوں کے کام آنے کے خیال کے تحت شامل کی تھی ، تو مذکورہ فلیٹ بیوی کی ملکیت شمار ہوگا،اور جو رقم سائل نے ملائی، وہ سائل کی طرف سے تبرع شمار ہوگی ،لہذا اب سائل کا اس میں اپنے لیے حصہ کا مطالبہ کرنے کا حق نہیں ۔العقود الدرایہ میں ہے:"وفي العمادية من أحكام السفل والعلو ‌المتبرع ‌لا ‌يرجع بما تبرع به على غيره كما لو قضى دين غيره بغير أمره."(كتاب المداينات، ج:2، ص:226، ط:دار المعرفة)فقط واللہ اعلم

عنوان: طلاق کے بعد منہ دکھائی اور دیے گئے تحائف واپس مانگنے کا حکم
سوال: شادی پر لڑکی کو لڑکے کی طرف سے جو منہ دکھائی دی جاتی ہے، اور جو دوسرے لوگوں کی طرف سے تحائف دیے جاتے ہیں، کیا وہ طلاق کے بعد واپس کرنے ہوتے ہیں؟ میری بیٹی کو طلاق ہوگئی ہے اور لڑکے کی والدہ ہم سے  مذکورہ چیزوں کا مطالبہ کررہی ہے، لہٰذا اس سلسلے میں ہماری شرعی راہ نمائی فرمائیں۔
جواب: صورت ِ مسئولہ میں سائل کی بیٹی کو جو لڑکے کی طرف سے منہ دکھائی ملی تھی، اور جو دیگر رشتہ داروں نے لڑکی کو تحائف دیے تھے، وہ سب سائل کی بیٹی کی ملکیت ہے، اور اس کی سابقہ ساس کا طلاق کے بعد ان چیزوں کا مطالبہ کرنا شرعاً درست نہیں ہے، تاہم زیورات کے بارے میں تفصیل یہ ہے کہ جو زیورات لڑکی کو اُس کے میکے سے  ملتے ہیں وہ اُس کی ملکیت ہوتے ہیں ، اور جو زیورات لڑکی کو اُس کے سسرال والوں کی طرف سے دیے جاتے ہیں اُن کا حکم یہ ہے کہ اگر دیتے وقت مالک بنانے کی صراحت کردی تھی تو لڑکی مالک ہوگی اور اگر صرف استعمال کی صراحت کرکے دیے تھے تو لڑکے والے مالک ہوں گے اور اگر کچھ صراحت نہیں کی تھی تو اس صورت میں لڑکے والوں کے عرف ورواج کا اعتبار ہوتا ہے، یعنی اگر سسرال والوں کا عرف لڑکی کو بطور عاریت کے زیورات دینے کا ہو تو وہ لڑکی کی ملکیت نہیں ہوتے اور دینے والوں کو واپس طلب کرنے کا حق حاصل ہوتا ہے، اور اگر سسرال والوں کا رواج بطور ملکیت کے دینے کا ہو یا کوئی رواج نہ ہو، تو وہ زیورات لڑکی کی ملکیت ہوتے ہیں، اور ان کا واپس طلب کرنا درست نہیں۔فتاویٰ شامی میں ہے: "قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ليلة العرس ويسمى في العرف صبحة، فإن كل ذلك تعورف في زماننا كونه هدية لا من المهر، ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضا."(كتاب النكاح، باب المهر، ٣ /١٥٣، ط: سعید)وفیہ أیضاً:"(‌جهز ابنته بجهاز وسلمها ذلك ليس له الاسترداد منها ولا لورثته بعد أن سلمها ذلك  في صحته) بل تختص به (وبه يفتى) وكذا لو اشتراه لها في صغرها ولوالجية."(كتاب النكاح، باب المهر، ٣ /١٥٥، ط: سعيد)وفیہ أیضاً:"والمعتمد البناء على العرف كما علمت."(كتاب النكاح، باب المهر، ٣ /١٥٧، ط: سعید) فقط والله أعلم

عنوان: ہبہ کیے ہوئے پلاٹ میں موجود درختوں کا حکم
سوال: ایک شخص کے چار بیٹے ہیں، اور اس کی ملکیت میں دو پلاٹ ہیں، اس نے ان دو پلاٹوں  کو اپنی زندگی میں بیٹوں کو تقسیم کرکے دے دیا، ان میں سے ایک پلاٹ میں کچھ درخت تھے، اس کے انتقال کے بعد اس کے وصیت نامہ میں لکھا ہوا ملا  ہے کہ یہ درخت تمام بیٹوں کے ہوں گے، تو اب اس کا کیا حکم ہوگا ؟
جواب: صورتِ  مسئولہ میں اگر مذکورہ شخص  نے دو پلاٹ اپنے چار بیٹوں کو تقسیم کر کے دے دیے(یعنی ہر ایک کا حصہ متعین کر کے اور حد بندی کر کے ان کو قبضہ دے دیا)  تو ان چاروں بیٹوں کی اپنے اپنے حصے پر  ملکیت  ثابت ہوگئی اور جس حصے  میں درخت تھے تو  ان درختوں پر بھی اس کی ملکیت ثابت ہوگئی جس کو  یہ حصہ  ملا ہے، کیوں کہ زمین کے ہبہ (گفٹ) میں زمین میں موجود درخت خود داخل ہوجاتے ہیں، لہذا اب مذکورہ شخص کے انتقال کے بعد یہ درخت  مذکورہ شخص کے چاروں بیٹوں میں تقسیم نہیں ہوں گے، بلکہ اسی بیٹے کی ملکیت رہیں گے ۔فتاوی ہندیہ میں ہے:"ويدخل في هبة الأرض ما يدخل في بيعها من الأبنية والأشجار من غير ذكر."(کتاب الہبۃ ، باب المتفرقات ج نمبر ۴ ص نمبر ۴۰۴، دار الفکر)فتاوی ہندیہ میں ہے:"إذا باع أرضا أو كرما ولم يذكر الحقوق ولا المرافق ولا كل قليل وكثير فإنه يدخل تحت البيع ما ركب فيها للتأبيد نحو الغراس والأشجار والأبنية كذا في الذخيرة ثم إن محمدا - رحمه الله تعالى - ذكر أن الشجر يدخل في بيع الأرضين من غير ذكر ولم يفصل بين المثمرة وغير المثمرة ولا بين الصغيرة والكبيرة والأصح أن الكل يدخل من غير ذكر كذا في الفتاوى الصغرى سواء كانت للحطب أو غيره وهو الصحيح كذا في الخلاصة."(کتاب البیوع ، باب خامس، فصل  ثانی ج نمبر ۳ ص نمبر ۳۳، دار الفکر)فقط واللہ اعلم

عنوان: کیا زمین کو ہدیہ کرنے کے لیے اس زمین پر لے جانا ضروری ہے یا نہیں؟
سوال: اگر والد اپنی زندگی میں کسی ایک بیٹے کو جگہ ہدیہ کرنا چاہے تو کیا ہدیہ کرنے کے لیے اس جگہ پر لے جانا ضروری ہے یا نہیں؟ جب کہ وہ جگہ معروف ہو۔
جواب: واضح رہے کہ شرعاً ہبہ (ہدیہ) مکمل ہونے کے لیے ہبہ کی جانے والی چیز کو اپنی ملکیت سے الگ کرکے موہوب لہ (جس کوہدیہ دیا جارہاہے)کو اس چیز كا اس طرح قبضہ دیناضروری ہوتا ہے کہ وہ اس میں اپنی مرضی سےمالکانہ   کرسکے اوراگراس طرح کاقبضہ نہ دیاجائےتو ہبہ مکمل نہیں ہوتا۔صورتِ مسئولہ میں اگر والد اپنی کوئی زمین اپنے کسی بیٹے کو ہدیہ کرنا چاہ رہا ہے اور وہ جگہ معروف بھی ہے، تو اس کے لیے اپنے بیٹے کو وہاں لے جانا ضروری نہیں ہے، بلکہ  بیٹے کو زبانی ہدیہ کرنے کے ساتھ ساتھ اس کے نام منتقل  کرا کر کاغذات اس کے حوالہ کرنے کے ساتھ ساتھ اس جگہ کے تصرف کے مکمل مالکانہ اختیارات بھی  اپنے بیٹے کے حوالے کردے۔فتاویٰ شامی میں ہے:"(وشرائط صحتها في الواهب العقل والبلوغ والملك... و) شرائط صحتها (في الموهوب أن يكون مقبوضا غير مشاع مميزا غير مشغول)."(كتاب الهبة، ج: 5، ص: 688، ط: دار الفكر بيروت)وفيه أيضا:"(و) تصح (بقبض بلا إذن في المجلس) فإنه هنا كالقبول فاختص بالمجلس (وبعده به) أي بعد المجلس بالإذن، وفي المحيط لو كان أمره بالقبض حين وهبه لا يتقيد بالمجلس ويجوز القبض بعده (والتمكن من القبض كالقبض فلو وهب لرجل ثيابا في صندوق مقفل ودفع إليه الصندوق لم يكن قبضا) لعدم تمكنه من القبض (وإن مفتوحا كان قبضا لتمكنه منه) فإنه كالتخلية في البيع اختيار وفي الدرر والمختار صحته بالتخلية في صحيح الهبة لا فاسدها وفي النتف ثلاثة عشر عقدا لا تصح بلا قبض (ولو نهاه) عن القبض (لم يصح) قبضه (مطلقا) ولو في المجلس؛ لأن الصريح أقوى من الدلالة.(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها، وإن شاغلا لا، فلو وهب جرابا فيه طعام الواهب أو دارا فيها متاعه، أو دابة عليها سرجه وسلمها كذلك لا تصح."(كتاب الهبة، ج: 5، ص: 690، ط: دار الفكر بيروت)فقط والله أعلم

عنوان: اپنی بیوی کے نام پر گھر کروانے کے بعد اپنے نام ٹرانسفر کرنا
سوال: میں نوکری کے سلسلے میں اپنی زوجہ کے ساتھ مصر میں رہتاہوں،  چار مہینے پہلے میری زوجہ کا انتقال ہوگیا تھا اور ہماری کوئی اولاد نہیں ہے،  میں نے اپنی زوجہ کے نام پر دو فلیٹ کراچی میں خریدے تھے، تاکہ یہاں سے جانے کے بعد ان کے کرایہ   سے گزارہ  کرسکیں، اب  سوال یہ ہے کہ کیا میں ان کو اپنے نام ٹرانسفر کرا سکتا ہوں؟
جواب: واضح رہے کہ شرعاً کسی کو گھر یا مکان ہبہ کرنے کے لیے  صرف اس کے نام پر کر دینا کافی نہیں ہوتا، بلکہ اس کو ہبہ کرنے کے ساتھ ساتھ مکمل قبضہ اور مالکانہ تصرف  کے ساتھ دے دینا بھی ضروری ہوتا ہے، لہٰذا صورتِ مسئولہ میں اگر آپ نے وہ فلیٹ صرف اپنی بیوی کے نام پر کیے تھے، ان کو شرعی تقاضوں کے ساتھ ہبہ نہیں کیے تھےتو وہ دونوں فلیٹ آپ کے ہی ہیں، آپ چاہیں تو انہیں اپنے نام ٹرانسفر کرواسکتے ہیں۔لیکن اگر آپ نے یہ دونوں فلیٹ اپنی مرحومہ بیوی کے نام پر کرنے کے ساتھ ساتھ  مکمل قبضہ  اور مالکانہ تصرف کے ساتھ ساتھ اسے وہ فلیٹ ہبہ بھی  کردیے تھے، تو یہ فلیٹ آپ کی  مرحومہ بیوی ہی کے شمار ہوں گے اور اب ان کی وفات کے بعد ان کے تمام ورثاء کے درمیان شرعی حصوں کے بقدر تقسیم ہوں گے، ورثاء کی اجازت کے بغیر آپ ان فلیٹس کو اپنے نام پر ٹرانسفر نہیں کرواسکتے ۔الدر المختار مع رد المحتار ميں ہے:"(و) شرائط صحتها (في الموهوب ‌أن ‌يكون ‌مقبوضا غير مشاع مميزا غير مشغول)."(كتاب الهبة، ج:5، ص:988، ط:سعيد)البحر الرائق میں ہے:"لو قال ‌جعلته ‌باسمك لا يكون هبة ولهذا قال في الخلاصة لو غرس لابنه كرما إن قال جعلته لابني تكون هبة وإن قال باسم ابني لا تكون هبة."(كتاب الهبة، ج:7، ص:285، ط: دار الكتاب الاسلامي)فقط والله أعلم

عنوان: مہاجر کارڈ پر ملنے والی رقم
سوال: افغان مہاجرین کو افغان مہاجر کارڈ  پرجو رقم آتی ہےکیا اسکا نکالنا یا استعمال کرنا جائز ہے،اگر جائز ہے تو کیا امیر غریب دونوں کے لیے استعمال جائز ہے؟
جواب: ہماری معلومات کے مطابق  مھاجرین کو مذکورہ رقم "بین الملل"نامی ادارے کی طرف سے ملتی ہے،جس میں ہر مذہب کے افراد شامل ہیں،لہذا مذکورہ ادارے کا رقم دینے سے مقصود اگر محض امداد وتعاون اور تحفہ دینا مقصود ہو تو مہاجر کارڈ پر ملنے والی رقم لینے،اور استعمال کرنے  میں کوئی حرج نہیں ،مالدار اور فقیر سب لے سکتے ہیں،اور اگر مذکورہ ادارہ  کامہاجرین کو رقم دینے سے   دین ِاسلام کی بے توقیری مقصود ہو ،یا آئندہ اس تحفے کی وجہ سے کسی قسم کے دینی  نقصان پہچنے  کا اندیشہ ہو یامسلمان اور اسلام کے خلاف  سازش  کرنا ہو فحاشی، عریانی اور بے پردگی خواتین کی غیر شرعی آزادی وغیرہ کو فروغ دینا ہو،تو مہاجر کارڈ پر جو رقم آتی ہے وہ نکالنا اور استعمال کرنا جائز نہیں ہوگا۔فتاوی عالمگیری میں ہے:"وجئنا إلى صلة المشرك المسلم فقد روى محمد - رحمه الله تعالى - في السير الكبير أخبارا متعارضة في بعضها أن رسول الله - صلى الله عليه وآله وسلم - قبل هدايا المشرك وفي بعضها أنه - صلى الله عليه وسلم - لم يقبل فلا بد من التوفيق واختلفت عبارة المشايخ رحمهم الله تعالى في وجه التوفيق فعبارة الفقيه أبي جعفر الهندواني أن ما روي أنه لم يقبلها محمول على أنه إنما لم يقبلها من شخص غلب على ظن رسول الله - صلى الله عليه وآله وسلم - أنه وقع عند ذلك الشخص أن رسول الله - صلى الله عليه وآله وسلم - إنما يقاتلهم طمعا في المال لا لإعلاء كلمة الله ولا يجوز قبول الهدية من مثل هذا الشخص في زماننا وما روي أنه قبلها محمول على أنه قبل من شخص غلب على ظن رسول الله - صلى الله عليه وآله وسلم - أنه وقع عند ذلك الشخص أن رسول الله - صلى الله عليه وسلم - إنما يقاتلهم لإعزاز الدين ولإعلاء كلمة الله العليا لا لطلب المال وقبول الهدية من مثل هذا الشخص جائز في زماننا أيضا ومن المشايخ من وفق من وجه آخر فقال لم يقبل من شخص علم أنه لو قبل منه لا يقل صلابته وعزته في حقه ويلين له بسبب قبول الهدية وقبل من شخص علم أنه لا يقل صلابته وعزته في حقه ولا يلين بسبب قبول الهدية كذا في المحيط لا بأس بأن يكون بين المسلم والذمي معاملة إذا كان مما لا بد منه كذا في السراجية".(كتاب الكراهية،الباب الرابع عشر في أهل الذمة والأحكام التي تعود إليهم،ج:5،ص:147۔148،ط: رشيدية)فقط واللہ اعلم

عنوان: اپنی جائیداد میں سے مکان یادوکان اپنی اولاد میں سے ایک بیٹے کو ھبہ کرنے کا حکم
سوال: اگر والد اپنی حیات میں اپنی جائیداد میں سے فلیٹ ،دوکان یا مکان بطور تحفہ(گفٹ) کےاپنے بچوں میں سے کسی ایک کے نام پر کر رہا ہو،تو کیا اس طرح کرناشریعت کی روشنی میں جائزہےیا نہیں؟
جواب: واضح رہےکہ زندگی میں ہر کوئی اپنی جائیداد اور تمام مملوکہ اشیاء  پر ہر طرح کے جائز تصرف کرنے  کا اختیار رکھتا ہے، چاہے خود استعمال کرے ، چاہے کسی کو ہبہ کرے،  اگر زندگی میں اپنی اولاد کو اپنی جائیداد میں سے کچھ  دینا یا تقسیم کرناچاہے تو یہ ہبہ ہے،اور ''ہبہ'' کے مکمل  ہونے اور ملکیت کا فائدہ دینے کے لیے قبضہ اور تصرف کا مکمل اختیار دینا شرط ہے، لہٰذا جو جائیداد اولاد میں سے کسی کو مکمل قبضہ اور تصرف کے اختیار کے ساتھ  دی جائے تو وہ جائیداد اس کی ملکیت میں آجائے گی، اور دینے والے کے انتقال کے بعد وہ اس کا ترکہ شمار نہیں ہوگی، لیکن جو جائیداد صرف زبانی طور پر ہبہ کی ہو اور مکمل قبضہ اور تصرف کا اختیار  نہ دیا ہو تو وہ بدستور دینے والے کی ملکیت میں رہے گی اور اس کے انتقال کے بعد اس کا ترکہ شمار ہوکر تمام ورثاء میں ضابطہ شرعی کے موافق تقسیم ہوگی۔لہذاصورت مسئولہ میں اگر والدصاحب اپنی  زندگی میں اپنی جائیداد میں سےفلیٹ مکان یادکان کو اپنےتمام بیٹوں میں سے ایک  بیٹےکومکمل قبضہ اورتصرف کےساتھ ہبہ کرناچاہتےہیں توایک کو دینا اور باقی اولاد کو محروم کرنا جائز نہیں کیونکہ  والد کے ذمہ لازم ہے کہ والدصاحب اپنےتمام بیٹے اور بیٹیوں میں برابری کریں، کسی شرعی وجہ کے بغیر کسی کو کم کسی کو زیادہ نہ دے، اور نہ ہی بیٹے اور بیٹیوں میں فرق کرے،(یعنی بیٹیوں کو کم دینا یا نہ دینا جائز نہیں ہے) ، اگر بلا وجہ بیٹے اور بیٹیوں میں سے کسی کو کم دیں یا محروم کریں گے،تو والدصاحب گناہ گار ہوں گے، البتہ اگر اولاد میں سے کسی بیٹے یا بیٹی کے زیادہ نیک و صالح ہونے یا زیادہ خدمت گزار ہونے کی وجہ سے اس کو دوسروں  کے مقابلہ میں کچھ زائد دیاجائے تو اس کی گنجائش ہے۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها."(‌‌كتاب الهبة، ج:5، ص:690، ط: سعيد)فتاویٰ شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."(‌‌كتاب الهبة، ج:5، ص:696، ط: سعيد)البحرالرائق میں ہے:"‌‌(قوله فروع) يكره تفضيل بعض الأولاد على البعض في الهبة حالة الصحة إلا لزيادة فضل له في الدين وإن وهب ماله كله الواحد جاز قضاء وهو آثم كذا في المحيط."(كتاب الهبة، هبة الأب لطفلة، ج:2، ص:288، ط: دار الكتاب الإسلامي)فقط والله أعلم

عنوان: والد کا اپنی جائیداد اولاد کے درمیان تقسیم کرکے قبضہ دینے کے بعد وہی جائیداد کچھ بیٹوں کو وصیت کرنے کا حکم
سوال: 1:ہم چار بھائی اور تین بہنیں ہیں اور والدین حضرات بھی حیات ہیں ،والدین نےتقریباً 15 یا 17 سال پہلے ہم سات بہن بھائیوں کے درمیان ایک جائیداد  کھیت کی شکل میں"للذكر مثل حظ الأنثيين"کے تحت تقسیم کردی تھی،اس تقسیم میں والد صاحب نے ہمارے ایک بہنوئی کو بٹوارہ کرنے کے لیے فیصل مقرر کیا تھا،اس کے علاوہ گھر صرف ہم چار بھائیوں کے درمیان تقسیم کیا تھا،اس میں ہماری بہنوں کو ہمارے بہنوئی نے یہ کہہ کر حصہ نہیں دیا کہ " گھر کی زمین ہے ہی کتنی کہ اس میں بہنوں کو بھی حصہ دیا جائے" اور  کھیت اور گھر کی مذکورہ طریقہ پر تقسیم ہمارے بہنوئی نے ہمارے والد صاحب کی اجازت سے کی تھی،تو کیا بہنوئی کا والد کی اجازت سے ہماری بہنوں کی طرف سے گھر کے حصہ سے دست بردار ہونا شرعاً معتبر ہے یا نہیں ؟ اور اگر معتبر نہیں ہے تو اب 2022 میں جب سب بھائیوں نے گھر بنالیے ہیں تو اس کی ادائیگی کی کیا صورت ہوسکتی ہے؟ اگر کوئی دینے کے لیے تیار نہ ہو تو  صرف میرے ذمے ان کی ادائیگی کی کیا شکل ہوسکتی ہے ؟ اور کیا میں کسی ایک یا دو کا انتخاب کرسکتا ہوں؟اور سب بھائی اپنے اپنے حصوں ( گھر ،کھیت ) پر قابض ہوچکے ہیں ،جب کہ بہنیں قا بض نہیں ہوئیں ؛کیوں کہ وہ اپنے اپنے گھروں میں رہتی ہیں۔2: 1989 میں ایک دکان بک رہی تھی ،تو بڑے بھائی نے خود اکیلے میں دس ہزار بیعانہ دے کر  45000 ہزار میں وہ دکان خرید لی تھی  او رباقی رقم خود ہی قسطوں میں ادا کی اور زمین کا پنچ نامہ والد صاحب کے نام پر ہی کروایا تھا اور بڑے بھائی اور سب کی نیت یہی تھی کہ  دکان والی زمین میں سب کا حصہ ہے،بڑے بھائی نے سب کو دینے کا بولا بھی تھا،تو کیا اس طرح کی نیت سے یا عرف کی وجہ سے کہ بڑے بھائی کو باپ کے درجہ میں مانتے ہیں اور اگر وہ کوئی چیز خریدے تو سب کا حصہ ہوتا ہے ،شرعاً اس کی کیا حقیقت ہے ؟ کیا اس میں سب کا حصہ ہوتا ہے؟جب یہ دکان خریدی تھی تو سب مشترک تو رہتے تھے ،لیکن ہر ایک کی الگ الگ کمائی تھی ،کمائی ایک جگہ جمع نہیں ہوتی تھی اور نہ ہی کمائی لا کر والد کو دیتے تھے۔جب گھر اور کھیت کی زمین تقسیم ہورہی تھی تو اس وقت بڑے بھائی نے اس دکان کی تقسیم یہ کہہ کر مؤخر کردی کہ ابھی اس میں بہت قرض باقی ہے ،کاروبار کی وجہ سے بڑے بھائی کے ذمہ بہت قرض آگیا تھا،پہلے یہ دکان بڑے بھائی نے کرایہ پر دی ہوئی تھی ،بعد میں چھوٹے بھائی نے کرایہ داروں کو نکال دیا اور خود اس پر قابض ہوگئے اور یہاں سبزی کی دکان چلانے لگےاور بڑے بھائی سے اس بارے میں اجازت نہیں لی تھی ،بلکہ ان کی اجازت کے بغیر یہ استعمال کررہے تھے،پھر جب 2020 میں بڑے بھائی جو پہلے شہر میں رہتے تھے،اپنی فیملی کے ساتھ واپس گاؤں میں رہنے کے لیےآئے اور اس دکان میں کچھ تعمیری کام کروا کر یہاں ریڈی میڈ بچو ں کے کپڑے کھولنے کا ارادہ کیااور بجلی کا نیاکنیکشن بھی اپنے نام سے لیا تو اب سب اس دکان کے بٹوارہ کا مطالبہ کرنے لگے تو کیاان کو اس دکان میں حصہ کامطالبہ  کرنے کا حق ہے؟یہ دکان بڑے بھائی نے جس سے خریدی تھی ،کاغذات میں انہی کے نام تھی جو بعد میں ان کے کسی وارث کے نام ہوگئی تھی،تو ان لوگوں نے اس دکان پر اور اسی طرح آس پاس کی کئی دکانوں پر کیس کردیا تھا کہ یہ دکانیں ہماری ہیں ،ان لوگوں نے قبضہ کیا ہوا ہے،ان کو امید تھی کہ اس طرح انہیں کچھ پیسہ مل جائے گا تو بڑے بھائی نے اس دکان کو دوبارہ اس شخص ( جس سے 1989 میں یہ دکان خریدی تھی )کے وارثوں سے 2020 میں سات لاکھ روپے دے کر اپنے نام بیع نامہ کروالیا،توبڑے بھائی نے  ایک بار 45 ہزار روپے 1989 میں اس شخص کو دیئے تھے اور سات لاکھ روپے اب 2020 میں اس کے وارث کو دینے پڑے،نیز دکان اپنے نام بیع نامہ کروانے کی ایک وجہ یہ تھی کہ اس شخص کے وارثوں میں سے ایک شخص نے دوسرے کو یہ دکان بیچنے کی دھمکی دی تھی اور تیسری وجہ یہ تھی کہ چھوٹا بھائی جو اس دکان پر قابض تھااس کو اپنے نام کرنا چاہتا تھا ،چوں کہ بجلی کا کنیکشن اس کے نام تھا اور کیس کا نوٹس بھی اس کے نام آیا تھا اور تحصیل دار کی اس بات کہ دو چار تاریخ چلیں گے ،دکان آپ کے نام ہوجائے گی ،اس وجہ سے اسے امید تھی کہ دکان اس کے نام ہوجائے گی اور اس کا اظہار بھی کیا تھا کہ دکان میرے نام ہوجائے پھر بتاتا ہوں۔3: بڑے بھائی کے نام سے 1991 میں گھر کے لیے بجلی کا کنیکشن لیا گیا اور بجلی چاروں بھائی استعمال کرتے رہے ،لیکن کسی ایک بھائی نے بھی کبھی بل نہیں بھرا،بل کی وجہ سے بہت زیادہ قرضہ ہوگیا جو ایک بھائی بھی اتارنے کے لیے تیار نہیں ہے کہ جس کے نام سے کنیکشن ہے وہی اس کو ادا کرے گا،اسی طرح مختلف اوقات میں کاروبار کرنے سے بڑےبھائی پر بہت سا قرض چڑھ گیا تھا، جب گھر اور کھیت کے بٹوارہ میں قرض کی بات آئی تو کھیت میں قرض کے بدلے زمین دی جارہی تھی کہ زمین قرض کی قیمت کے مطابق لے لو اور سارا قرضہ بھی آپ کے ذمہ ،لیکن بھائی نے منع کردیا۔4: جب بڑے بھائی نے دکان کے لیے بجلی کا نیا کنیکشن لیا تو سب سے چھوٹے بھائی (جو دکان پر قابض تھے )نے پورے گھر والوں اور کچھ رشتہ دار اور والد صاحب کے کان بھر کر" ساری جائیداد اور وہ زمین بھی جو بہنوں کے حصہ میں آئی تھی "والد کو تحصیل لے جاکر اپنے تین بھائیوں کے نام 17/6/2020 کو وصیت کروالی اور بڑے بھائی کو عاق کروادیا( دو کھیت ہیں، ایک بھائیوں کا حصہ وہ تقریباً 72 یا 75 بسہ ہے اور 40 بسہ بہنوں کا حصہ ہے) وصیت کے بعد کئی دن تک بڑے بھائی  والد صاحب سے ملاقات کرتے رہے اور دیگر کئی لوگوں نے بھی معاملہ حل کرنے کی کوشش کی کہ والد صاحب وہ وصیت ختم کردیں اور سب برابر برابر حصہ لے لیں ،لیکن سب سے چھوٹے بھائی نے سب مشکل کردیا اور لوگوں سے جھگڑا بھی کیا کہ تم لوگوں کو ہمارے معاملہ میں آنے کی ضرورت نہیں ہے،اس کے بعد چھوٹے بھائی اور گھروالوں کو دکان میرےاپنے نام کروانے کا علم ہوا تو جو بھائیوں کے حصہ میں آئی ہوئی کھیت کی زمین جو 72 یا 75 بسہ تھی ،اس  میں سے پانچ بسہ 22/01/2021 کو والد صاحب سے 35 لاکھ میں فروخت کروا کر ا ن تین بھائیوں کے نام ہبہ رجسٹراری کروالی اور وہ دیگر جائیداد اور بہنوں کے حصہ والی زمین کے بارے میں کی گئی وصیت بھی ابھی بھی باقی ہے، تو اب شرعی راہ نمائی فرمائیں کہ دکان والی زمین میں دیگر بھائیوں کا بھی حصہ ہے یا نہیں ؟ اگر ان کا حصہ ہے تو قرض میں بھی ان کا حصہ ہے یا نہیں ؟ اور والد صاحب کے کسی کے کہنے کی وجہ سے وصیت ،ہبہ رجسٹراری اور ایک بیٹے کو عاق کرنا شرعاً صحیح ہے یا نہیں ؟ اور جو زمین چار بھائیوں کی ہے اس پر تین بھائیوں کاقبضہ کرنااور اسے  فروخت کرکے پیسہ استعمال کرنا کیسا ہے؟
جواب:
1:واضح رہے کہ والدین اپنی زندگی میں اپنی جائیداد میں سے جو کچھ  اپنی اولاد میں تقسیم کرتے ہیں  اس کی حیثیت  ہبہ کی ہوتی ہے، اور ہبہ کے حوالے سے شریعتِ مطہرہ نے والد ین کو پابند کیا ہے کہ وہ اپنی اولاد میں برابری کریں، یعنی جتنا بیٹے کو دیں اتنا ہی بیٹی کو دیں اور تمام اولاد کے درمیان عدل اور مساوات سے کام لیں ،کسی معقول شرعی عذر کے بغیر کسی کو کم اور کسی کو زیادہ، یا کسی کو دینے اور کسی کو محروم رکھنے کا اختیار نہیں دیا ہے، رسول اللہ  صلی اللہ علیہ وسلم  نے اولاد کے درمیان  ہبہ کرنے میں برابری کا حکم دیا ہے ،حضرت نعمان بن بشیر رضی اللہ عنہ سے روایت ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه. وفي رواية قال: فاتقوا الله واعدلوا بين أولادكم." (مشکاۃ المصابیح، کتاب الهبة، باب العطایا، 261/1، ط:قدیمي)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف كرو۔"لہذا صورتِ مسئولہ میں سائل کے والد نے اپنی زندگی میں اپنی جائیداد اپنے داماد کے ذریعہ اپنی اولاد کے درمیان اس طرح جوتقسیم کی ہے کہ کھیت کی زمین میں ہر بیٹے کو بیٹی سے دگنا حصہ دیا ہے اور گھر کی زمین  صرف بیٹوں میں تقسیم کی ہے ، بیٹیوں کو اس میں سے حصہ نہیں دیا ہے  تو سائل کے والد کی یہ تقسیم شرعاً ناانصافی پر مبنی ہے جس کی وجہ سے وہ گناہ گار ہوئے ہیں ،انہیں چاہیے کہ جتنی زمین ایک بیٹے کو دی ہے اتنی ہی زمین ہر ایک بیٹی کو بھی دے دیں یا اس قدر نقد رقم ہر ایک بیٹی کو دے دیں ،البتہ اگراس وقت تقسیم کے بعد انہوں نے ہر ایک بیٹے اور بیٹی کا حصہ الگ کرکے ہر ایک کو  اس کے حصے پر  قبضہ دے دیا تھا تو یہ چوں کہ ہبہ کا معاملہ تھا جو قبضہ سے مکمل ہوجاتا ہے ،لہذا ہر ایک اپنے حصے کا مالک بن گیا تھااور والد کی ملکیت ختم ہوگئی تھی ،اگرچہ وہ زمین کاغذات میں والد کے نام رہی ہو، یاد رہے کہ  اگرتقسیم کے وقت اس جائیداد میں سے ہر ایک بیٹے اور بیٹی کا حصہ  الگ الگ کرکے اسے دےدیاگیا تھا اور والد نے اپنا قبضہ ختم کردیا تھاتو  یہی ان افراد کی طرف سےاپنےحصے پر قبضہ شمار ہوگا،لہذا  اگر بیٹیوں کو ان کا حصہ الگ الگ کرکے دےدیا تھااور والد نے اپنا قبضہ ختم کرکے ان کو تصرف کا اختیار دے دیا تھا تو ان کی طرف سے اپنے حصے پر قبضہ پایا گیا ہے اور وہ اپنے حصے کی مالک بن چکی ہیں ،لیکن اگر بیٹیوں کو اس طرح قبضہ نہ دیا ہو صرف زبانی کہا ہو تو یہ ہبہ مکمل نہیں ہوا تھا لہذا  والد کے لیے ضروری ہے کہ وہ بیٹیوں کو بیٹوں کے برابر حصہ دے کر قبضہ بھی دے دیں،ورنہ صرف بیٹوں کو دے کر بیٹیوں کو محروم رکھنے کی وجہ سے وہ گناہ گار ہوں گے اور اگر تقسیم کے وقت کوئی اولاد نابالغ تھی تو صرف  والد کی طرف سے تقسیم سے زبانی  ہبہ سے ہی وہ اپنے حصے کے مالک بن چکی ہے۔2:  بڑے بھائی نے جو مذکورہ دکان اپنی ذاتی رقم سے والدین اور سب بہن بھائیوں کی نیت سے خریدی تھی تو یہ ہبہ کا معاملہ تھاتواگر خریدنے کے بعد ہر ایک کو اس کے حصے پر  قبضہ نہیں دیا تھا توہبہ مکمل نہیں ہواتھااور  وہ اس کے مالک نہیں بنے تھے ،بلکہ بڑا بھائی ہی اس دکان کا مالک تھااور جب بڑا بھائی ہی اس دکان کا مالک ہے اور اسے ہر قسم کے تصرف کا حق حاصل ہے ،دیگر بھائیوں کو اس میں سے حصے کا مطالبہ کرنے کا حق نہیں ہے ،ملحوظ رہے کہ یہ بات کہ "بڑا بھائی والد کی مثل ہونے کی وجہ سے اس کے مال میں دیگر بھائی بہن شریک ہوں گے "تو اس کی شرعاً کوئی حیثیت نہیں ،بلکہ بڑا بھائی ہی اپنی ذاتی کمائی کا اکیلا مالک ہوتا ہے،دیگر بھائی بہن کااس میں کوئی حصہ نہیں ہوتا،نیز ابھی بڑے بھائی کے مذکورہ دکان کو کاغذات میں اپنے نام کرانے پر بائع کی اولاد نے جو مزید رقم اس سے لی تھی تو یہ رقم لیناان کے لیے شرعاً جائز نہیں تھا ،ان پر لازم ہے کہ وہ مذکورہ رقم اس  دکان خریدنے والے کو واپس کردیں ۔3: بڑ ےبھائی کے نام سے جو بجلی کا کنیکشن لیا گیا تھا اور سب بھائی بجلی استعمال کرتے رہے اور جو بل آیا ہے وہ ادا نہیں کررہے تو ان کا یہ فعل درست نہیں ،انہوں نے جب بجلی استعمال کی ہے تو ان پر اپنے حصے کا بل ادا کرنا لازم ہے،باقی بڑے بھائی کے ذمہ جو کاروبار کی وجہ سے قرض ہے اس کی ادائیگی اسی پر ہی لازم ہے۔4:والد صاحب کے لیے  مذکورہ کھیت اور گھراپنی اولاد کو  ہبہ کرنے اور قبضہ دینے کے بعد اب انہی کھیتوں کے بارے میں صرف تین بیٹوں کے حق میں وصیت کرنا اور پھرفروخت کرکے ہبہ رجسٹراری کرانے کا اختیار نہیں ہے اوراس سے وہ زمین صرف ان تین بیٹوں کی ملکیت نہیں بنے گی ،بلکہ وہ افراد جن کو پہلے یہ زمین ہبہ کرکے قبضہ دے دیا تھا وہی اس کے مالک رہیں گے،نیز  شرعاً والد کا اپنے بیٹوں کے لیے وصیت کرنا بھی باطل ہے،شریعت نے وارث کے لیے وصیت کو ناجائز قرار دیا ہے اور اسی طرح کسی شخص کا اپنے کسی وارث کو اپنی زندگی میں عاق کرنے کی شرعی کوئی حیثیت نہیں ہے،اس سے میراث میں اس کا حصہ ختم نہیں ہوگا،لہذا مذکورہ بیٹا اگر والد کے انتقال کے وقت زندہ ہوگا تو وہ اپنے والد کا وارث بنے گا اور اپنے حصہ کا حق دار ہوگا۔فتاوی ہندیہ میں ہے: "ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية۔۔۔ ولو کانا لولد مشتغلاً بالعلم لا بالکسب ، فلا بأس بأن یفضله علی غیرہ." (كتاب الهبة ، الباب السادس فى الهبة للصغير، 391/4، ط: مكتبة رشيدية)  فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،  690/5،ط : سعید)فتاویٰ ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة،الباب الثانی فیما یجوز من الھبة وما لا یجوز، 378/4، ط:  رشیدیة) درر الحكام في شرح مجلة الأحكام میں ہے:"[ ‌‌(المادة 87) الغرم بالغنم]:الغرم بالغنم هذه المادة مأخوذة من المجامع وهي عكس المادة (85) أي أن من ينال نفع شيء يجب أن يتحمل ضرره مثلا أحد الشركاء في المال يلزمه من الخسارة بنسبة ما له من المال المشترك كما يأخذ من الربح."(المقالة الثانية في بيان قواعد الکلیة الفقھیة،المادۃ: الغرم بالغنم،90/1،ط: دار الجیل)مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: «من أخذ شبراً من الأرض ظلماً؛ فإنه يطوقه يوم القيامة من سبع أرضين."ترجمہ:" حضرت سعید  بن زید رضی اللہ تعالیٰ عنہ سے روایت ہے کہ رسول اللہ صلی اللہ علیہ وسلم نے فرمایا: جو شخص(کسی کی) بالشت بھر زمین  بھی  از راہِ ظلم لے گا، قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔"(كتاب البيوع ،باب الغصب والعارية، الفصل الأول،254/1، ط:قديمي)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: پلاٹ میں ہبہ تام ہونے کا طریقہ
سوال: کیا فرماتے ہیں علماء کرام و مفتیان عظام  مذکورہ مسئلہ  کے بارے میں:کل (36)  کنال زمین اسطرح موجود ہے کہ ایک پلاٹ کی طرح ہے،  دیکھنے والے کو یہ ہی معلوم ہوتا ہے کہ یہ (36)  کنال کا ایک پلاٹ ہے، مشتاق کے کل چار  بیٹے اور چار  بیٹیاں ہیں ۔مشتاق (والد) فوت ہوچکا ہے جس میں سے (24) کنال زمین چار بیٹوں کے نام ہبہ ہے اور باقی زمین (12) کنال وراثت کی ہے جس میں مشتاق کے چار بیٹیاں اور چار بیٹے شریک ہیں ۔بہنوں کا دعوی ہے کہ (24) کنال زمین ہبہ تام نہیں ہے ۔ہبہ اس وقت تام ہوتا جب والد بیٹوں کو 24 کنال زمین الگ الگ کر کے دیتے مالک بنا کر جاتے ۔اور ہر بیٹے کو اپنا حصہ متعین کر کےحد بندی لگا کر دیتے لیکن والد صاحب نے الگ الگ کر کے حد بندی لگا کر زمین نہیں دی تھی۔اور بارہ کنال زمین وراثت والی کو ہبہ والی چوبیس کنال زمین سے الگ کر کے جاتے حد بندی لگا جاتے لیکن والد نے ایسا نہیں کیا ۔ کیا یہ ہبہ شرعی طور پر جائز اور تام ہے ؟ شریعت میں ہبہ میں قبضہ سے کیا مراد ہوتا ہے ؟
جواب:
واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا، نیز ہر چیز کا قبضہ اسی چیز کے حساب سے ہوتا ہے،   زمین کے قبضہ کے تام ہونے کا طریقہ یہ ہے کہ  واہب (مالک) موہوبہ پلاٹ کی تقسیم اور حد بندی کرکے ہر موہوب لہ کو مکمل تصرف کے ساتھ زمین دیدےاس طرح موہوبہ چیز موہوب لہ کے لیے گفٹ ہوجائے گا، اور واہب کی ملکیت ختم ہوجائےگی۔صورتِ مسئولہ میں جب والد مرحوم نے زمین کی حد بندی اور تقسیم کر کے ہر ایک کا حصہ عملی طور پر ہر ایک کے حوالہ کئے  بغیرمذکورہ پلاٹ میں سے کچھ حصہ محض اپنے بیٹوں کے نام کی ہےتو اس سے ہبہ تام نہیں ہوا، وہ پلاٹ والدمرحوم ہی کی ملکیت تھی، لہذا ان کے  انتقال کے بعد یہ مکمل پلاٹ بطورِ میراث تمام شرعی ورثاء میں شرعی حصوں کے تناسب سے تقسیم ہوگا۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، ج:5، ص:690، ط:ایچ ایم سعید)البناية شرح الهداية  میں ہے:"والأحسن أن يستدل على اشتراط القبض في الهبة بما أخرجه البيهقي من حديث عبد ا ابن وهب أنا مالك ويونس وغيرهما أن ابن شهاب أخبرهم عن عروة عن عائشة - رَضِيَ اللَّهُ عَنْهُمَا - " أن أبا بكر - رَضِيَ اللَّهُ عَنْهُ - نحلها جذاذ عشرين وسقا من مال الغابة، فلما حضرته الوفاة قال: والله يا بنية ما من الناس أحد أحب إلي غنى بعدي منك ولا أعز علي فقرا بعدي منك، إلا أني كنت نحلتك من مالي جذاذ عشرين وسقا، فلو كنت جذذته واحترزت به كان لك ذلك، وإنما هم أخواك وأختاك فاقتسموه على كتاب الله عز وجل.. الحديث، كذا رواه الطحاوي في شرح الآثار وقال: حدثنا يونس أخبرنا ابن وهب أن مالكا حدثه ... إلى آخره، فهذا أدل دليل على اشتراك القبض وبه استدل في " المبسوط " وأصحاب الشافعي في كتبهم.قوله: نحلها، أي وهب لها، والجذاذ بكسر الجيم من جذذت الشيء أجذه بالضم جذا قطعته، وروي جاذ عشرين وسقا.قال الخطابي: الجاذ بمعنى المجذوذ فاعل بمعنى مفعول والوسق ستون صاعا. والغابة بالغين المعجمة وبعد الألف باء موحدة مخففة وهو موضع مشهور بالمدينة، وفي رواية من ماله بالعالية، وهو أيضا موضع بالمدينة".(کتاب الهبة، باب حکم الهبة، ج:10، ص:161، ط:دارالکتب العلمیة)فقط واللہ اعلم

Reference: Riyad as-Salihin 1249 In-book reference : Book 8, Hadith 259: حوالہ

عنوان: زلزلے کے بعد حکومت کی طرف سے ملنے والی امداد کا حکم
سوال: 2005کے زلزلے میں تمام مکانات گرگئے تھے، پھر حکومت نے ہرشادی شدہ آدمی کو اس مکان کا معاوضہ دیا،اور پھر اسی معاوضے کے پیسوں سے نیامکان بنایا۔اب سوال یہ ہے کہ یہ مکان جومعاوضے کے پیسوں سے بنایا ہے ،یہ اسی آدمی کی ملکیت ہوگا جس کو معاوضہ ملاتھا؟اور کیا اس مکان میں چھوٹے بھائی  کا حصہ ہوگایا نہیں جو اس وقت شادی شدہ نہیں تھا  ؟راہ نمائی فرمائیں۔
جواب: صورتِ مسئولہ میں  مکان گرنے پر  حکومت کے طرف سے جو معاوضہ ملا تھا،پھرمعاوضے کے پیسوں سے جو مکان بنایا گیا تھا یہ مکان  اسی آدمی کی ملکیت شمار ہوگا جس  کا مکان گرا تھا اور جس کو معاوضہ ملاتھا، چھوٹےبھائی کا  اس میں کوئی حصہ نہیں ۔فتاوی شامی میں ہے:"(و تتمّ) الهبة (بالقبض) الكامل...إلخ"(کتاب الهبة، ج:5، ص:690، ط: سعید)فتاوی ہندیہ میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، ج:4، ص:378، ط: رشیدیة) امداد الفتاوی میں ہے:’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے‘‘۔(کتاب الفرائض،ج:4، ص:343،

عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم

عنوان: پینشن، جی پی فنڈ کی شرعی حیثیت
سوال: 1: گزشتہ سال رضائے الہی سے میری بیوی کا انتقال ہو گیا ہے،میری بیوی کے جہیز میں جو بھی سامان تھا اس کا شرعی طور پر کون حق دار ہوگا؟ جب کہ جہیز کا سارا سامان میرےسسرال والے لے گئے ہیں؟2: میری بیوی گورنمنٹ ملازم تھیں، گورنمنٹ کی طرف ان کے جو  واجبات ہیں مثلاً  جی پی فنڈ ،گریجویٹی، پینشن وغیرہ وہ کس کو ملنے  چاہییں؟ میری کوئی اولاد بھی نہیں ہے ،  ان واجبات کا اصل وارث کون ہے؟3: - میری بیوی کے ماں باپ کا بھی انتقال  مرحومہ سے پہلےہو گیا ہےاور میری کوئی اولاد نہیں ،اور اب میری اہلیہ کی فیملی میں یعنی میرےسسرال میں میرے دو سالے اور دو سالیاں حیات ہیں ان کا ان واجبات میں شرعی طور پر کوئی حق بنتا ہے یا نہیں؟
جواب:
1۔صورتِ مسئولہ میں نکاح  کے موقع پر  سائل کی مرحومہ بیوی کو میکہ والوں کی طرف سے جو جہیز کا سامان(فرنیچر )  ملا ہے ، ان کی مالکہ  سائل کی مرحومہ بیوی  تھی،اور انتقال کے بعد مرحومہ کے شوہر کو اس میں سے آدھا اور  بقیہ آدھا مرحومہ  کے بہن  بھائیوں میں تقسیم ہو گا ،مرحومہ کے گھر والوں کا اس جہیز کے سامان کو واپس لے جانا درست نہیں ہے ۔صورتِ مسئولہ میں سائل کی مرحومہ بیوی  کے ترکہ کی تقسیم کا شرعی طریقہ یہ ہے کہ مرحومہ  کے  حقوقِ متقدمہ یعنی تجہیز وتکفین کا خرچہ نکالنے کے بعد ،اگر مرحومہ پر کوئی قرضہ ہو تو اس کو ادا کرنے کے بعد،اوراگر مرحومہ نے کوئی جائز وصیت کی ہو تو اسے باقی مال کے  ایک تہائی میں نافذ  کرنے کے بعد، مرحوم  کے کل ترکہ منقولہ و غیر منقولہ   کے 12 حصے کر کے ،مرحومہ کے شوہر کو 6 حصے ،جب کہ مرحومہ کے ہر ایک بھائی کو 2 حصے ،اور  ہر ایک بہن کو 1حصہ ملے گا۔صورتِ  تقسیم یہ ہو گی :میت(سائل کی مرحومہ  بیوی )  مسئلہ :2 /12شوہر بھائی بھائیبہن بہن1162211یعنی 100 روپے میں سے 50 روپے مرحومہ کے شوہر کو ،جب کہ 16.66 ہر ایک بھائی کو ،اور 8.33 ہر ایک بہن کو ملیں گے۔3۔2۔واضح رہے کہ  حکومتی ملازم  جب ریٹائر ہوتا ہے  تو اس کو گریجویٹی اور پینشن کے نام سے کچھ رقم بطورِ مراعات ملتی ہے ،یہ رقم تنخواہ کا حصہ نہیں ہوتی،بلکہ  ادارہ کی طرف سے ملازم کے لئے  انعام و عطیہ ہوتی ہے، مذکورہ رقم  ادارہ جس شخص کو دے وہی اس کا حق دار ہوتا ہے ،یہ وراثت میں تقسیم نہیں ہوگی۔لہٰذا صورتِ مسئولہ میں سائل کی مرحومہ بیوی نے اپنی  زندگی میں پنشن  و گریجویٹی کی جتنی رقم وصول کی ہے، مرحومہ اس کی مالکہ ہے، اور مرحومہ کے انتقال کے بعد یہ رقم اس کے ترکہ میں شامل ہوکر ورثاء(جو کہ مرحومہ کا شوہر،دو بہنیں اور دو بھائی ہیں) میں شرعی طریقہ کے مطابق تقسیم ہوگی ،شوہر کو (1/2)کے حساب سے حصہ ملے گا ،اور مرحومہ کے بھائی کو مرحومہ کی بہن سے دگنا ملے گا، اور پنشن  و گریجویٹی فنڈ کی وہ رقم جو اب تک مرحومہ کو  نہیں ملی ہے، مرحومہ کے انتقال کے بعد شوہر یا بہن بھائی میں سے جس کے نام  گورنمنٹ یہ رقم جاری کرے وہی اس کا مالک ہوگا، یہ مرحومہ کے ترکہ میں شامل نہیں ہوگا۔البتہ  جی پی فنڈ  میں ملنے والی رقم(اگر ادارے والے ملازم کے اختیار سے  کٹوتی کرتے ہوں  تو اصل رقم ، ورنہ اصل اور اضافہ سمیت یعنی  اگر کٹوتی جبری طور پر کرتے ہوں)   مرحومہ کا ترکہ شمار ہو گی ،اس میں تمام  شرعی ورثاء کا حق ہوگا،اور   مرحومہ کے تمام ورثاء میں ان کے شرعی حصوں کے تناسب سے تقسیم ہوگی  ،کسی ایک وارث کا اس رقم  کو اپنے قبضے میں لے کر دوسروں کو اس سے محروم کرنا شرعا جائز نہیں ،ایسا کرنے والا دیگر ورثاء کی حق تلفی کی وجہ سے گنا ہ گا ر ہوگا ۔وفی الفقه الإسلامي وأدلته:‌‌  "الإرث لغةً: بقاء شخص بعد موت آخر بحيث يأخذ الباقي ما يخلفه الميت. و فقهاً: ما خلفه الميت من الأموال و الحقوق التي يستحقها بموته الوارث الشرعي."(الفصل الاول، تعریف علم المیراث/10/ 7697/ط:دار الفکر)فتاوی ہندیہ میں ہے :"قلت: ومن ذلك ما يبعثه إليها قبل الزفاف في الأعياد والمواسم من نحو ثياب وحلي، وكذا ما يعطيها من ذلك أو من دراهم أو دنانير صبيحة ليلة العرس ويسمى في العرف صبحة، فإن كل ذلك تعورف في زماننا كونه هدية لا من المهر، ولا سيما المسمى صبحة، فإن الزوجة تعوضه عنها ثيابها ونحوها صبيحة العرس أيضا۔"(کتاب النکاح،باب المہر،ج:3،ص:153،ط:سعید)شرح المجلۃ میں ہے:"المادة (2 9 0 1) - (كما تكون أعيان المتوفى المتروكة مشتركة بين وارثيه على حسب حصصهم كذلك يكون الدين الذي له في ذمة آخر مشتركا بين وارثيه على حسب حصصهم)."(الکتاب العاشر الشرکات، الباب الأول في بیان شركة الملك ج:3،ص:55،ط: المكتبة الطارق)وفیہ ایضاً:"فالتبرع هو إعطاء الشيء غير الواجب، إعطاؤه إحسانا من المعطي."(المادۃ، 57،ج:1،ص:57،ط:المكتبة الطارق)البحر الرائق میں ہے:"(قوله: بل بالتعجيل أو بشرطه أو بالاستيفاء أو بالتمكن) يعني لايملك الأجرة إلا بواحد من هذه الأربعة، والمراد أنه لايستحقها المؤجر إلا بذلك، كما أشار إليه القدوري في مختصره، لأنها لو كانت دينًا لايقال: إنه ملكه المؤجر قبل قبضه، وإذا استحقها المؤجر قبل قبضها، فله المطالبة بها وحبس المستأجر عليها وحبس العين عنه، وله حق الفسخ إن لم يعجل له المستأجر، كذا في المحيط. لكن ليس له بيعها قبل قبضها". (البحر الرائق ج: 7، ص: 300، ط: دارالكتاب الإسلامي)فتاویٰ شامی میں ہے:"مطلب: كل قرض جر نفعًا حرام(قوله:كل قرض جر نفعًا حرام) أي إذا كان مشروطًا، كما علم مما نقله عن البحر". (رد المحتار ج: 5، ص: 166، ط: سعيد)امداد الفتاویٰ میں ہے :"   چوں کہ میراث اموال مملوکہ میں جاری ہوتی ہے اور یہ وظیفہ محض تبرع واحسان سرکار کا ہے  بدون قبضہ مملوک نہیں ہوتا ،لہذا آئندہ جو وظیفہ ملے گا اس میں  میراث جاری نہیں ہوگی ،سرکار کو اختیار ہے جس طرح چاہے  تقسیم کردے۔"(کتاب الفرائض  ج 4 ص 342 ط:مکتبہ دارالعلوم کراچی)جواہر الفقہ میں ہے:’’جبری  پراویڈنٹ فنڈ  پر جو سود کے نام پر رقم ملتی ہے ،وہ شرعا سود نہیں  بلکہ اجرت (تنخواہ ) ہی کا ایک حصہ ہے اس کا لینا اور اپنے استعمال  میں لانا جائز ہے ،البتہ پراویڈنٹ فنڈ میں رقم اپنے اختیار سے کٹوائی جائے تو اس میں تشبہ بالربوا بھی ہے  اور ذریعہ سود بنالینے کا خطرہ بھی، اس لیے اس سے اجتناب کیا جائے‘‘۔ (پراویڈنٹ فنڈ پر زکوٰۃ اور سود کا مسئلہ: 3/258، ط: دارالعلوم کراچی)کفایت المفتی میں ہے :"سوال  :شادی کے موقع پر لڑکی کو دئیے گے جہیز کا کیا حکم ہے ؟(جواب )لڑکی کو شادی کے موقع پر جو مال واسباب بطورِ جہیز دیا جاتا ہے وہ سب لڑکی کی ملک ہے ،انتقال کے بعد اس کے ترکہ میں شامل ہو گا۔"(کتاب الفرائض ،ج :8 ،ص :305 ،ط :دارالاشاعت )فقط اللہ أعلم

Reference: Arabic reference : Book 42, Hadith 5: حوالہ

عنوان: بیوی کو الزائمر کی بیماری کی وجہ سے شوہر کا بیوی کے زیورات بیٹی کو ہدیہ کرنے کا حکم
سوال: میرے والدین کچھ عرصہ سے .... میں مقیم ہیں ، آخری مرتبہ تقریباً دس سال پہلے .... جانے سے قبل امّی نےامانۃً اپنے زیورات میرے پاس رکھوائے تھے ،  اور کچھ میری بیٹی کو شادی کے موقع پر تحفۃً دینے کے لیے مجھے دیے تھے ، تقریباً سات سال قبل میری بیٹی کی شادی کے موقع پر والد صاحب آئے ، تو میں نے وہ زیور والد صاحب کو دکھائے (جو امّی نے میری بیٹی کو گفٹ کرنے  کے لیے میرے پاس رکھوائے تھے) ، تو  والد صاحب نے کہا کہ جب امّی نے دے دئے تھے تو ٹھیک ہے ، آپ دے دو ، پھر جو امّی نے میرے پاس امانۃً زیورات(چار چوڑیاں) رکھوائے تھے ، وہ والد کو دکھائے تو والدنے کہا کہ یہ بیٹی کو دے دو ، میں نے کہا کہ بیٹی کے پاس تو ہے ، آپ ایک ایک سب بہو کو دے دیں ، تو والد نے منع کردیا ، میں نے کہا کہ پوتیوں کو دیں تو والد نے کہا کہ وہ ابھی  چھوٹی ہیں ، پھر تم رکھ لو ، یعنی انھوں نے مجھے دے دیا تھا ، ایک سال قبل والد صاحب کا انتقال ہوگیا، والد صاحب نے مجھے جو کچھ زیور دیے تھے ، گزشتہ سات سال سے میں اس کی زکاۃ ادا کررہی ہوں ، آیا میں اس کی مالکہ ہوں یا یہ والد صاحب کا ترکہ شمار ہوگا؟وضاحت:1. سائلہ کا کہنا ہے کہ "والد نے ان کو باقاعدہ تمام ورثاء کی موجودگی میں مذکورہ زیور دیکر مالک بنایا تھا" ، نیز تمام ورثاء اس پر راضی بھی تھے اور ہیں ۔2. مذکورہ زیورات والد نے والدہ کو دلائے تھے۔3. والدہ الزائمر کی بیمار تھیں (ہر چیز بھول جاتی تھیں ) اس وجہ سے والد نے ان(والدہ) کے  میرے پاس رکھوائے ہوئے زیورات مجھے دے دیے تھے۔4. ورثاء میں چھ (6) بھائی ، ایک بہن ہیں ، والدہ کا انتقال والد صاحب کی زندگی ہی میں ہوچکا ہے۔
جواب:
واضح رہے شریعت میں میاں بیوی دونوں کی ملکیتوں کا جداگانہ لحاظ رکھا گیا ہے، لہٰذا اگر شوہر بیوی کو کوئی رقم وغیرہ مالک بناکر دے دے تو وہ بیوی کی ملکیت بن جاتی ہے، اسی طرح بیوی شوہر کو کوئی چیز مالک بناکر دے تو وہ بھی مالک بن جاتاہے،  دونوں کی ذاتی ملکیت میں جو چیز موجود ہو، دوسرے کو اس میں مالکانہ تصرف کا حق نہیں ہوتا ، جو اشیاء بیوی کی ملکیت میں ہیں، وہ شوہر کی ملکیت شمار نہیں ہوں گی، لہذا  از رُوئے شرع شوہر کے  لیے اپنی بیوی کی اجازت کے بغیر اس کی ملکیتی اشیاء میں  تصرف کرنا جائز نہیں ہوگا۔صورتِ مسئولہ میں مذکورہ زیورات چوں کہ والدہ مرحومہ نے بیٹی کے پاس امانت کے طور پر رکھوائے تھے ، تو والدہ ہی ان زیورات کی مالک تھی والد نہیں تھے،اس لیے والد مرحوم  کا والدہ کا زیور بیٹی کو دینا  درست نہیں تھا، اوراس سے مذکورہ زیورات میں  سائلہ کی ملکیت  ثابت نہیں ہوگی،  مذکورہ زیورات والدہ کا ترکہ شمار کرکے تمام وُرثاء میں شرعی طریقہ سے تقسیم ہوں گے۔فتاوی شامی میں ہے :  "(و) شرائط صحتها (في الموهوب أن يكون مقبوضا غير مشاع مميزا غير مشغول) .....(‌وتتم) الهبة (بالقبض) الكامل."(كتاب الهبة، ج:5، ص:688، ط:سعید)مشكاة المصابيح میں ہے:"قال رسول الله صلى الله عليه وسلم: ألا تظلموا ‌ألا ‌لا ‌يحل مال امرئ إلا بطيب نفس منه."(‌‌‌‌كتاب البيوع، باب الغصب والعارية، الفصل الثاني، ج:2، ص:889، ط:المكتب الإسلامي بيروت)مجلة الأحكام العدليہ میں ہے:"لايجوز لأحد أن يأخذ مال أحد بلا سبب شرعي."(المقالة الثانیة،المادة:97، ج:1، ص:51، ط:نور محمد كارخانه تجارتِ كتب آرام باغ كراتشي)فقط واللہ أعلم

Reference: Mishkat al-Masabih 2946 In-book reference : Book 11, Hadith 181: حوالہ

عنوان: ہدیہ دیتے ہوئے مشورہ دینا
سوال: بعض حضرات اپنے امام صاحب کو پیسے دیتے ہیں کہ ہماری طرف سے کپڑے بنا لیجیے گا، کچھ امام ایسا کرتے ہیں کہ ان پیسوں کو اپنے خرچ میں لگا لیتے ہیں کپڑے نہیں بناتے، کیا ایسا کرنا جائز ہے؟
جواب:
واضح رہے کہ کسی چیزکا ہبہ کرتے وقت واہب(ہدیہ دینے والا) ایسا لفظ استعمال کرے جس سے اُس کا مقصد موہوب لہ(جس کو ہدیہ دیا گیا) کو اُس چیز کا مالک بنانا ہو تو وہ چیز ہبہ(گفٹ) کہلاتی ہے، موہوب لہ کو اختیار ہوتا ہے کہ جس طرح چاہے، اُس چیز کو استعمال کرے۔لہٰذا صورتِ مسئولہ میں بعض لوگ جو امام صاحب کو پیسے دیتے ہوئے یہ کہتے ہیں کہ ہماری طرف سے کپڑے بنا لیجیے گا،اگر اُن کا مقصد امام صاحب کو اُس رقم کا مالک بنانا ہو، تو مذکورہ جملے کی حیثیت محض مشورے کی ہے،پھر امام صاحب  کی مرضی جس طرح چاہیں، اُس رقم کو استعمال کر سکتے ہیں۔فتاویٰ شامی میں ہے:"(وكسوتك هذا الثوب وداري لك هبة) أو عمرى (تسكنها) لأن قوله: تسكنها مشورة لا تفسير لأن الفعل لا يصلح تفسيرا للاسم فقد أشار عليه في ملكه بأن يسكنه فإن شاء قبل مشورته، وإن شاء لم يقبل....(قوله: مشورة) بضم الشين أي فقد أشار في ملكه بأن يسكنه فإن شاء قبل مشورته وإن شاء لم يقبل كقوله: هذا الطعام لك تأكله أو هذا الثوب لك تلبسه بحر."(كتاب الهبة، ج:5، ص:689، ط: سعيد)ہندیہ میں ہے:"والأصل في هذه المسائل أنه إذا أتى بلفظ ينبئ عن تمليك الرقبة يكون هبة، وإذا كان منبئا عن تمليك المنفعة يكون عارية، وإذا احتمل هذا وذاك ينوى في ذلك، كذا في المستصفى شرح النافع.ولو قال: داري لك هبة تسكنها، أو هذا الطعام لك تأكله، أو هذا الثوب لك تلبسه فهبة."(كتاب الهبة، الباب الأول تفسير الهبة وركنها وشرائطها وأنواعها وحكمها، ج:4، ص:375، ط: رشيدية)فقط والله أعلم

Reference: Riyad as-Salihin 1883 In-book reference : Book 19, Hadith 15: حوالہ

عنوان: ساس کا بہو کو گھر کا سامان ہبہ کرنے کا حکم
سوال: اگر  ساس گھر کے استعمال کی اشیاء (جو کہ ان کی ملکیت ہیں)  ساتھ  رہنے  والی  بہو کو  اپنی  زندگی  میں ہی  یہ  کہہ کر  مالک بنا کر دے دیں کہ  وہ  سب  تمھاری ہیں، تو  کیا یہ اشیاء بہو  کی  ہوجائیں  گی یا نہیں؟
جواب: صورتِ  مسئولہ میں اگر  ساس کا بہو کو  زندگی میں گھر کے استعمال کی اشیاء (مثلا برتن وغیرہ)  کا مالک بنا کر قبضہ(یعنی بہو کو کامل تصرف کا اختیار دے دے حتی کے ساس پھر بہو کی اجازت سے وہ سامان استعمال کرے)  تواس صورت میں شرعاً یہ  ہبہ مکمل ہوجائے گا اور بہو ان  اشیاء کی مالک بن جائے گی۔  فتاوی ہندیہ میں ہے:"لو وهب المتاع دون الدارو خلى بينه و بينه صح ... هبة الشاغل تجوز وهبة المشغول لاتجوز والأصل في جنس هذه المسائل أن اشتغال الموهوب بملك الواهب يمنع تمام الهبة؛ لأن القبض شرط، وأما اشتغال ملك الواهب بالموهوب فلايمنع تمام الهبة مثاله وهب جرابا فيه طعام لاتجوز، و لو وهب طعامًا في جراب جازت وعلى هذا نظائره، كذا في الفصول العمادية."(کتاب البۃ، باب الثانی ج نمبر ۴  نمببر ۳۸۰، دارالفکر)فقط واللہ اعلم

عنوان: محض نام کرنے سے مکان ملکیت میں نہیں آتا
سوال: میری بیوی کے والد صاحب یعنی کہ میرے سسر صاحب نے آج سے کچھ سالوں پہلے ایک مکان سب گھر والوں کی رہائش کے لیےخریدا اور خرید تے وقت ہی رجسٹرار آفس جا کر اپنی بیوی یعنی کہ میری ساس کے نام کردیا تھا، کیوں کہ میرے سسر صاحب میری ساس سے بہت زیادہ محبت کرتے تھے ۔ اب میرے سسر صاحب کا انتقال ہوگیا ہے اور انتقال تک سسر صاحب ، ساس صاحبہ اور سب گھر والے اسی مکان میں رہائش پذیر تھے اور ان کی تجہیز وتکفین بھی اسی گھر سے ہوئی تھی ۔ سسر صاحب کے لواحقین میں ایک بیوہ، چار بیٹیاں اور ایک بیٹا ہے ۔ اب شریعت کی روشنی سے مندرجہ ذیل سوالات کے جوابات مرحمت فرمائیں:سوال نمبر 1۔ شرعی طور پر کیا ساس سمیت ان چار بہنوں اور ایک بھائی کا اس مکان کی وراثت میں حصہ بنتا ہے یا نہیں ؟سوال نمبر 2۔ اگر ساس اس مکان کو صرف ایک بیٹے یا صرف ایک بیٹی کے نام ہبہ یا گفٹ کرنا چاہیں تو کیا ساس کا یہ عمل شرعی طور پر صحیح ہوگا یا نہیں؟سوال نمبر 3۔ اکثر ساس یہ فرماتی ہیں کہ بیٹیوں کو ہم نے بہت سارا جہیز دے دیا ہے ،اس لیے اب مکان میں بیٹیوں کا کوئی حصہ نہیں بنتا ۔ کیا ساس کا ایسا کہنا صحیح ہے یا نہیں؟سوال نمبر 4۔ اگر مکان کی وراثت میں سسر صاحب کے تمام لواحقین کا شرعی حصہ بنتا ہے تو سب کا کتنا کتنا حصہ بنے گا؟
جواب: 1.واضح رہے کوئی  بھی چیز  محض کسی کے نام کرنے سے اس فرد کی ملکیت میں نہیں آتی ،جب تک کہ وہ چیز مکمل قبضہ و تصرف کے ساتھنہ دے دی  جائے ۔لہذا صورتِ مسئولہ میں جب آپ کے سسر مرحوم نے مذکورہ مکان خرید کر صرف  اپنی اہلیہ یعنی آپ کی ساس کے نام کیا تھا، اس مکان کا  قبضہ ان کے شوہر  ہی  کے پاس تھا اور اپنی وفات تک وہ اسی میں رہائش پذیر رہے  ہیں ، جیساکہ سوال میں درج ہے ، توشرعاً  یہ مکان بدستور  شوہر کی ملکیت میں تھا، جو اب ان کے انتقال کے بعد ان کا ترکہ شمار ہوگا اور ان کے تمام شرعی ورثاء  :ان کی بیوہ ، چاروں بیٹیوں اور ایک بیٹے میں شرعی حصص کے حساب سے تقسیم ہوگا۔2.چوں کہ آپ کی ساس شرعاًاس مکان کی تنہا ملکیت نہیں رکھتی، اس لیے آپ کی ساس کا اس مکان کو اپنے کسی ایک بیٹی یا کسی ایک بیٹے کو دینا جائز نہیں ہے،بلکہ ان کی ساری اولاد اپنے اپنے حصے کی مالک ہوگی۔ اور اگر ساس کی اپنی ملکیت میں کوئی جائیداد ہو تو اس کے بارے میں شریعت کا حکم ہے کہ اولاد کے درمیان اگر تقسیم کرے تو عدل و انصاف اور برابری کے ساتھ تقسیم کرے، کسی کو دینا اور کسی کو محروم کرنا غیر منصفانہ طریقہ ہے۔3.بیٹیوں کو محض جہیز دینے سے والد مرحوم کے ترکے میں ان کا حصہ ختم نہیں ہوا، اس لیے جہیز دینے کی بنیاد پر بیٹیوں کو محروم نہیں کیا جاسکتا۔البتہ اگر جہیز دیتے وقت بیٹیوں سے کوئی معاہدہ ہوا ہو تو اس کی صراحت کرکے  مسئلہ دوبارہ معلوم کرلیں۔4.مرحوم کے ترکے کی تقسیم کا طریقہ یہ ہے کہ مرحوم کے  حقوقِ  متقدمہ     یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 48حصوں میں تقسیم کر کے 6 حصے مرحوم کی بیوہ کو ، 14 حصے مرحوم کے بیٹے کو اور 7،7حصے مرحوم کی ہر ایک بیٹی کو ملیں گے۔صورتِ تقسیم یہ ہے:میت  والد 8/48بیوہبیٹابیٹیبیٹیبیٹیبیٹی176147777یعنی سو روپے میں سے12.5روپے مرحوم کی بیوہ کو، 14.58 روپے مرحوم کی ہر ایک بیٹی کو اور29.16 روپے مرحوم کے بیٹے کو ملیں گے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(الباب الثانی فیما یجوز من الھبۃ وما لایجوز، ج:4،ص:378،ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، ج:5، ص:690، ط :ایچ ایم سعید)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبة وما لا یجوز، نوع منه، ط: زکریا، دیوبند، دهلی)فقط والله أعلم

عنوان: قرعہ اندازی کے ذریعے عمرے کا ٹکٹ حاصل کرنا
سوال: ہم کسی محفل میں  یاکسی مجمعے میں جاتے ہیں،  وہاں پر ہمارا  شناختی کارڈ لے کر  ہمارے نام کی پرچی ڈالی جاتی ہے اور اگر  وہاں پر میرے نام سے عمرہ کا ٹکٹ نکل آتا ہے،  کیا  ایسا عمر ہ  کرنا جائز ہے؟وضاحت:اس مجلس میں بغیر کسی معاوضے کے ہر کوئی اس میں شرکت کر سکتا ہے ، یہ دعوت عام ہے   ہر بندے کا نام قرعہ اندازی میں ڈالا جاتا ہے، صرف عمرہ کا ٹکٹ آنے جانے کا دیا جاتا ہے،  باقی تمام تر اخراجات اپنی جیب سے ادا کرنے ہوتے ہیں، انتظامیہ صرف ٹکٹ دیتی ہے، باقی ویزا رہائش اور کھانا وغیرہ آپ نے اپنے پاس سے کرنا ہوتا ہے یعنی اپنی جیب سے خرچ کرنے ہوتے ہیں ۔
جواب: صورتِ مسئولہ میں اگر کسی مجلس یا مجمعے میں لوگوں کا نام قرعہ اندازی میں بلا عوض شامل کیاجاتاہے، اور پھر قرعہ میں نام نکلنے والے شخص کو عمرے کا ٹکٹ دیا جاتاہے، اور وہ مجلس بھی جائز امور کی ہو تو ایسی صورت میں قرعے میں نام نکلنے والے کے لیے عمرے  كا ٹکٹ   دينا  مجلس کی انتظامیہ کی طرف سے   تبرع ہے، لہٰذا ایسے ٹکٹ کا  حاصل کرنا اور اس کے ذریعے عمرہ کرنا جائز ہے۔فتاویٰ شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض لا أن عدم العوض شرط فيه. وفي الرد: قوله: (بلا عوض) أي بلا شرط عوض فهو على حذف مضاف."(كتاب الهبة، ج: 5، ص:687، ط: سعيد)فقط والله أعلم

عنوان: موہوبہ مکان میں رہائش رکھتے ہوئے مکان کو ہبہ کرنے کا حکم
سوال: ایک شخص کی کوئی اولاد نہیں ہے، اس نے اپنے دور کے رشتہ داروں میں سے کسی کے بیٹے اور بیٹی کو اپنےلیے لے پالک بنایا اور اس شخص نے اپنی زندگی میں ہی اپنے اس لےپالک بیٹے اور لے پالک بیٹی کے نام اپنا مکان(جس میں وہ خود رہائش پذیر تھا ) رجسٹرڈ کروایا  لیکن وہ خود اپنی موت تک اسی گھر میں رہائش پذیر رہا  یعنی قبضہ اور تمام تر تصرفات اس کے اپنے پاس تھے، اب اس شخص کے انتقال کے بعد اس کی بیوہ بھی ابھی تک اسی گھر میں رہائش پذیر ہے، اب اس مرحوم شخص کے ورثاء (بھتیجے وغیرہ) کہتے ہیں اس گھر کو مرحوم کے ورثاء میں تقسیم کردیاجائے، لیکن مرحوم کےلے پالک بیٹے اور بیٹی کا کہنا ہے کہ یہ مکان مرحوم اپنی زندگی میں ہمارے نام کرگئے تھے ، مذکورہ صورتِ حال میں اس مکان کا شرعی حکم کیا ہے؟  آیا یہ مرحوم کے ورثاء میں تقسیم ہوگا یا مرحوم کے لےپالک بیٹے اور لےپالک بیٹی کو ملےگا؟
جواب: واضح رہے کہ کسی بھی چیز کا ہبہ درست ہونے کے لیے مالکانہ اختیارات کے ساتھ قبضہ دینا ضروری ہے اور مکان  کا قبضہ تام ہونے کا طریقہ یہ ہے کہ  واہب ( مالک) اپنا سامان اُس میں سے نکال دے اور خود بھی کچھ  وقت کے لیے اس  مکان  سے نکل جائے، اور موہوب لہ کو اُس کا  مکمل قبضہ دے دے،  ليكن  اگر ہبہ کرنے والا خود یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور اصل مالک ہی کی ملکیت میں رہتا ہے۔لہٰذا صورتِ مسئولہ میں مذکورہ شخص نے اپنا مکان اپنے لے پالک بیٹے اور بیٹی کے نام رجسٹر کروانے کے بعد اس مکان کو اپنے قبضہ میں رکھا یعنی ہبہ کرنے سے پہلے اور بعد میں خود اسی گھر میں رہائش پذیر رہا تو ایسی صورت میں مذکورہ مکان کا ہبہ تام نہیں ہوا، مذکورہ مکان  مرحوم کی ملکیت ہے، مرحوم  کے لےپالک بیٹے اور لےپالک بیٹی کی ملکیت نہیں ہوا ،  اب مرحوم کے انتقال کے بعد مذکورہ مکان مرحوم کی میراث میں شمار ہوکر مرحوم  کے شرعی ورثاء میں ان کے شرعی حصوں کے مطابق تقسیم ہوگا۔ فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الهبة،ج:5،ص:290،ط:سعید) فتاوى تاتارخانیة  میں ہے:"و في المنتقى عن أبي يوسف: لايجوز للرجل أن يهب لامرأته و أن تهب لزوجها أو لأجنبي دارًا وهما فيها ساكنان، و كذلك الهبة للولد الكبير؛ لأن يد الواهب ثابتة علي الدار."(كتاب الهبة،فيما يجوز الهبة ومالايجوز،ج:14،ص:431،ط: زكريا)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة،الباب الثاني فيما يجوز من الهبة ومالا يجوز،ج:4،ص:378،ط:رشيديه)فقط واللہ اعلم

عنوان: مطلقہ بیوی یا موجودہ بیوی کے بیٹے کو جائیداد سے محروم کرنا
سوال: ایک شخص نے شادی کی اور اس شادی سے اس کا ایک بیٹا پیدا ہوا پھر اس شخص نے اس عورت کو طلاق دے دی اور دوسری شادی کی، دوسری شادی سے اس کا ایک بیٹا اور ایک بیٹی پیدا ہوئي۔ اب جو اس کی پہلی بیوی سے بیٹا ہے اس کا وراثت میں کتنا حصہ ہے اور دوسری بیوی سے جو بیٹی اور بیٹا ہے ان کاوراثت میں کتنا حصہ ہے؟ نیز اگر باپ اپنی کسی ایک بیوی ، پہلی یا دوسری بیوی کے بچوں میں سے کسی ایک کو کچھ حصہ نہ دے اور ایک بیوی کے بچے یا بچوں کو ساری وراثت دے دے، تو اس بارے میں شریعت کا کیا حکم ہے ؟
جواب: صورت مسئولہ میں مطلقہ بیوی کا بیٹا بھی  باپ کی جائیداد میں اسی طرح حقدار ہے جس طرح موجودہ بیوی کی اولاد ۔واضح رہے کہ زندگی میں جائیداد کی تقسیم وراثت نہیں بلکہ ہبہ کہلاتی ہے۔اور اولاد کو اگر ہبہ کیا جائے توتمام اولاد میں برابری ضروری ہوتی ہے ،بلاکسی معقول شرعی وجہ کے کمی بیشی کرنا یا کسی کو محروم کرنا جائز نہیں ہے اس لیے باپ اگر اپنی اولاد کو ہبہ کرے گا تو دونوں بیویوں کے بچوں میں برابری ضروری ہے،کمی بیشی کرنا یا کسی کو محروم کرنا جائز نہیں ہے۔فتاوی ہندیہ میں ہے:"رجل وهب في صحته كل المال للولد جاز في القضاء ويكون آثما فيما صنع ، كذا في فتاوى قاضي خان."(کتاب الوقف، الباب السادس فی الھبة للصغیر، 4/ 391، ط:رشيدية)ردالمحتار ميں ہے:ولووهب في صحته كل المال للولد جاز واثم۔"(كتاب الهبة، 5/ 696، ط:دارالفكر)مرقاۃ شرح مشکاۃ میں ہے:"قال النعمان اعطاني ابي عطية فقالت عمرة بنت رواحةلا ارضي بهذه العطية لولدي حتي يشهدرسول الله صلي الله عليه وسلم فاتي رسول الله صلي الله عليه وسلم قال اني اعطيت ابني من عمرة بنت رواحة عطية فامرتني ان اشهدك يا رسول الله قال:اعطيت سائر ولدك مثل هذا اي باقي اولادك مثل هذا الاعطاء ،قال لا،قال فاتقوا الله واعدلوا بين اولادكم۔"(كتاب البيوع ،باب العطايا، 5 /2009، ط:دارالفكر)البحرالرائق ميں هے:"وفي الخلاصة المختار التسوية بين الذكر والانثي في الهبة۔"(كتاب الهبة ،هبة الاب لطفلة،7 /288، ط:دارالكتب الاسلامي)فقط والله اعلم

عنوان: دادی کے صرف زبانی اور تحریری ہبہ کرنے سے والد گھر کے مالک نہیں ہوئے
سوال: میرا جو گھر ہے اس کی زمین صرف میری دادی جان کے نام پر تھی اس کے علاوہ مکان کی تعمیر و ترقی پر جو بھی سرمایہ آیا وہ ہم نے خود کیا ہے ہم 30 سال سے ہم اس مکان پر رہ رہے ہیں دادی جان میری میرے والد صاحب جو کہ سب سے چھوٹے بیٹے تھے ان کے ساتھ رہتی تھی تھی میرے والد صاحب کی کوئی سرکاری ملازمت نہیں تھی اور کاروباری طور پر بھی وہ سیٹ نہیں تھے وہ کافی غریب تھے دوسرے بھائیوں کی نسبت ۔دوسرے بھائی مالی لحاظ سے بہتر تھے۔  میری دادی جان کا یہ فیصلہ تھا کہ یہ گھر میں اپنے بیٹے کو ہبہ کرتی ہوں،  یہ میرے چھوٹے بیٹے کا ہے۔  صرف وجہ یہ تھی میرے والد صاحب کے حالات اچھے نہیں تھے اور  دوسرا خدمت گار بھی تھے۔  دادی جان کا یہ فیصلہ کسی کو نقصان پہنچانے کی نیت سے نہیں تھا ۔ دادی جان نے ایک سٹام پیپر پر بھی لکھ کے دے دیا تھا۔  آج تک ہم اسی گھر میں رہ رہے ہیں ۔تمام تایا جان بھی فوت ہو چکے ہیں۔  ان کے آگے اولاد بھی ہے،  آج تک کسی نے بھی اپنے حصے کا مطالبہ نہیں کیا کیوں کہ تمام اخراجات ہم نے ہی کیے اور قبضہ بھی شروع سے ہمارا ہے۔  اس کے علاوہ تمام خاندان والے بھی اس بات کے گواہ ہیں۔  جس وقت یہ سب کچھ ہوا ،  اس وقت رجسٹری ہمارے پاس موجود نہیں تھی اگر رجسٹری ہمارے پاس ہوتی تو وہ والد صاحب کے نام کروا دیتے۔  ہم نے بینک سے لون لیا تھا،  ہماری رجسٹری بینک میں چلی گئی،  ابھی اسی دوران دادی جان کی وفات ہوگئی ۔ اب پندرہ سال کے بعد ہم نے جب بینک کا لون  خود ادا کیا تو رجسٹری ہمارے پاس آگئی۔  رجسٹری اس ٹائم دادی جان کے نام پر تھی،  وہ رجسٹری بذریعہ انتقال ہم نے اپنے نام پر کروا دی ۔جس ٹائم رجسٹری ہمارے پاس آئی بذریعہ انتقال اپنے نام کروائی،  اس ٹائم میرے والد صاحب اور ان کے  بھائیوں میں سے کوئی بھی زندہ نہیں تھا۔  جیسا کہ آپ کو بتایا کہ صرف زمین دادی جان کے نام پر تھی اور شروع سے ہی اس کی تعمیر و ترقی پر ہم نے پیسے خرچ کیے اور قبضہ بھی ہمارا ہے۔  مجھے یہ بتائیں کے یہ ہبہ یا گفٹ شریعت کے مطابق پورا ہو چکا ہے؟بعض علماء کے مطابق ایسا کرنا جائز نہیں تھا پر دادی جان نے اگر کردیا ہے اور قبضہ بھی آپ کو دیا ہے تو یہ ہبہ مکمل ہوچکا ہے۔  بعض علماء کے مطابق شرعی عذر اگر ہو تو ایسا کر سکتے ہیں۔  دلائل کے ساتھ رہنمائی فرمائیں ۔اس مسئلے پر مسلک دیوبند اور اہل سنت کا اتفاق ہے۔  میں نے دو سے تین فتوے بھی حاصل کر لئے ہیں جن کے مطابق یہ میرے حق میں مکمل تام ہبہ ہے ۔چند مفتیان کرام کی رائے جن اہم وجوہات اور نکات کی وجہ سے وہ میرے حق میں بہتر ہے مفتیان کرام کے مطابق :1 یہ زمین دادی جان کو وراثت میں نہیں ملی، بلکہ یہ ان کی اپنی زمین تھی جو انہوں نے خود خریدی تھی۔  یہ زمین انہوں نے اپنے والدین کی وراثت میں سے جو زمین ملی تھی وہ بیچ کر لی تھی۔2 کچھ کے مطابق دادا جان زندہ نہیں تھے تو ہبہ کر سکتی ہیں۔3 کچھ کے مطابق زمین صرف دادی جان کے نام پر تھی باقی تعمیر و ترقی میں اپنا حصہ ڈالا۔  قبضہ بھی آپ کا ہے اور آخر میں بینک کا لون بھی آپ نے خود ادا کیا اور رجسٹری لی یہ زمین آپ کی ہے۔4 کچھ کے مطابق والدہ دے سکتے ہیں والد نہیں دے سکتے،  والد کے زمین کے وارث ہوتے ہیں۔5 کچھ کے مطابق دادی جان کی نیت کسی کو نقصان دینا نہیں تھی اور حقیقت میں بھی ان کی نیت یہی تھی اور  میرے والد صاحب غریب تھا اور بہت زیادہ خدمت گزار بھی۔6 کچھ کے مطابق دادی جان نے اسٹامپ پیپر پر لکھ کر دے دیا جس پر دو گواہ بھی موجود تھے اور پوری فیملی کو بھی اس حوالے سے پتا ہے۔7 کچھ کے مطابق مرض الموت میں یہ سب  کچھ نہیں کیا گیا اس سے پہلے کیا گیا۔8 اب میں نے مسلک دیوبند اور مسلک اہل سنت سے فتوے بھی حاصل کیے ہیں جن کے مطابق یہ ہبہ اور گفٹ مکمل ہے۔  اب میں اس مکان کو سیل کرنا چاہ رہا ہوں۔ میری رہنمائی فرمائیں۔احادیث میں عمری اور رقبی کا بھی ذکر ہے اور اس عمری کو نبی کریم صلی اللہ علیہ وسلم نے جائز قرار دیا ہے،  نہ کرنے کا بھی حکم ہے اور اگر کر دی تو وہ اسی کی ہو جائے گی۔  ایک صحابی کے واقعہ میں اپنے بیٹے کو غلام گفٹ کیا لیکن نبی کریم صلی اللہ علیہ وسلم نے فرمایا کہ باقیوں کو بھی دو ورنہ اس سے بھی واپس لے لو ۔کیا غلام جو کہ الگ چیز ہے یہ حدیث مبارکہ جائیداد کے حوالے سے ہے کیا؟ اس کے علاوہ بیٹوں میں انصاف کا بھی ضرور حکم دیا گیا ہے اور مفتیان کرام سے میں نے رہنمائی لی ہے سب نے مجھے اوپر جو بیان کیا ہے سب کے مطابق یہ ہبہ اور گفٹ مکمل ہے۔  دو دارالافتاء سے فتوے بھی میں نے حاصل کر لیے ہیں جن کے مطابق یہ ہبہ  اور گفٹ مکمل ہے۔  عمری کے متعلق بہت اہم حدیث جس سے ہبہ کے متعلق تمام خدشات دور ہو جاتے ہیں،  صحیح مسلم 4198 ۔ایک عورت نے ایک باغ اپنے بیٹے کو بطور عمری دیا وہ عورت بھی فوت ہو گئی اور وہ بیٹا بھی جس کو عمر بھر کے لئے باغ دیا تھا بعد میں عورت کے بیٹوں نے بھائی کے بچوں سے باغ میں اپنا حصہ مانگا،  فیصلے کا اختیار حضرت جابر رضی اللہ کو آیا نبی کریم صلی اللہ علیہ وسلم کی روایات کے مطابق آپ نے گواہی دی اور فیصلہ عورت کے اس بیٹے کے حق میں کیا جسے عمر بھر کے  لیے باغ دیا گیا تھا،  وہ باغ آج تک عمری کرنے والے کے بیٹوں کے پاس ہے ۔
جواب:
واضح ہو کہ جو مکان یا جگہ قابلِ تقسیم ہو، اس کا ہبہ مکمل ہونے کے لیے شرط ہے کہ ہبہ کرنے والا اپنا قبضہ اور تصرف اس سے ہٹا کر موہوب لہ (جس کو ہبہ کیا جا رہا ہے) کے مکمل قبضہ اور تصرف میں دے دے لہذا صورت مسئولہ میں دادی کا زبانی کہنا کہ گھر آپ کے والد کا ہے، یہ ہبہ مکمل ہونے کے لیے کافی نہیں تھا، بلکہ گھر سے اپنا قبضہ اور تصرف ہٹا کر مکمل والد کے قبضے اورتصرف میں دینا شرط تھا۔ اسی طرح اسٹامپ پیپر پر لکھ کر ہبہ کرنا بھی گھر کے ہبہ کے لیے شرعاً کافی نہیں تھا۔ باقی سائل نے جو سوال میں ’عمری‘ کا ذکر کیا ہے تو جاننا چاہیے کہ ’عمری‘ کے معاملے کا شرعاً معتبر ہونے کے لیے ہبہ کی شرائط کا پایا جانا ضروری ہے، جو کہ یہاں نہیں پائی جا رہی۔ جو خرچہ گھر پر سائل  کے والد نے کیا، اگر وہ قرض یا شراکت داری کی صراحت کے بغیر تھا تو وہ والدہ کی خدمت کے طور پر تھا جس کا پورا ثواب سائل  کے والد کو ملے گا، تاہم اس خرچے کی وجہ سے سائل  کے والد کا گھر میں حصہ ثابت نہیں ہوسکتا۔لہذامذکورہ گھر میں سائل  کی دادی کے تمام زندہ ورثاء کا اپنے شرعی حصے کے بقدر حق ہے۔عمدة القاري شرح صحيح البخاري"  میں ہے:" عن جابر يرفعه إلى النبي، صلى الله عليه وسلم، قال: (أمسكوا عليكم أموالكم ولا تفسدوها، فإنه من أعمر عمرى فهي للذي أعمرها حيا أو ميتا ولعقبه) . وعن أبي الزبير أيضا عنه، قال: أعمرت امرأة بالمدينة حائطا لها ابنا لها، ثم توفي وتوفيت بعده، وترك ولدا بعده، وله إخوة بنون للمعمرة، فقال ولد المعمرة: رجع الحائط إلينا، فقال بنو المعمر: بل كان لأبينا حياته وموته، فاختصموا إلى طارق مولى عثمان فدعا جابرا فشهد على رسول الله، صلى الله عليه وسلم بالعمرى لصاحبها فقضى بذلك طارق، ثم كتب إلى عبد الملك فأخبره بذلك، وأخبره بشهادة جابر، فقال عبد الملك: صدق جابر، فأمضى ذلك طارق بأن ذلك الحائط لبني المعمر حتى اليوم. وأخرج مسلم أيضا من حديث عطاء عن جابر عن النبي، صلى الله عليه وسلم قال: (العمرى جائزة) . وأخرج أيضا عن عطاء عنه عن النبي، صلى الله عليه وسلم أنه قال: (المرى ميراث لأهلها) وقد مر الكلام فيه مفصلا في أول الباب، وبهذه الأحاديث احتج أبو حنيفة والثوري والشافعي والحسن بن صالح وأبو عبيد، على: أن العمرى له يملكها ملكا تاما يتصرف فيها تصرف الملاك، واشترطوا فيها القبض على أصولهم في الهبات. "(كتاب الهبة، باب ما قيل في العمرى والرقبى، ج13، ص180، دار إحياء التراث العربي)المبسوط للسرخسي  میں ہے:" ثم إن الحديث دليل أن الهبة لا تتم إلا بالقبض؛ لأنه اعتبر القبض للمنع عن الرجوع، وهو دليل لنا أن الوالد إذا وهب لولده هبة ليس له أن يرجع فيها كالولد إذا وهب لوالده، وهذا لأن المنع من الرجوع لحصول المقصود - وهو صلة الرحم - أو لما في الرجوع والخصومة فيه من قطيعة الرحم، والولاد في ذلك أقوى من القرابة المتأبدة بالمحرمية، وفيه دليل على أن: من وهب لأجنبي هبة فله أن يرجع فيها - ما لم يعوض منها - لقوله - صلى الله عليه وسلم -: ما لم يثب، والمراد بالثواب: العوض فعمر - رضي الله عنه - إمامنا في المسألتين يحتج بقوله - رضي الله عنه - على الخصم، وقد قال - عليه الصلاة والسلام -: «أينما دار الحق فعمر معه، وإن ملكا ينطق على لسان عمر». (وعن) عائشة - رضي الله عنها - قالت: نحلني أبو بكر - رضي الله عنه - جذاذ عشرين وسقا من ماله بالعالية، فلما حضره الموت حمد الله تعالى وأثنى عليه ثم قال: يا بنية إن أحب الناس إلي غنى أنت، وأعزهم علي فقرا أنت، وإني كنت نحلتك جذاذ عشرين وسقا من مالي بالعالية، وإنك لم تكوني قبضتيه، ولا حزتيه، وإنما هو مال الورثة، وإنما هما أخواك، وأختاك قالت: فقلت: فإنما هي أم عبد الله - يعني أسماء - قال: إنه ألقي في نفسي أن في بطن بنت خارجة جارية. ثم ذكر عن الشعبي عن عائشة - رضي الله عنها - أن أبا بكر - رضي الله عنه - نحلها أرضا له، وفي هذا دليل أن الهبة لا تتم إلا بالقبض وأنه يستوي في ذلك الأجنبي، والولد إذا كانا بالغين، وفيه دليل على أن الهبة لا تتم إلا بالقسمة - فيما يحتمل القسمة "(كتاب الهبة، ج12، ص49، دار المعرفة)فقط والله أعلم

Reference: Sunan Abi Dawud 3556 In-book reference : Book 24, Hadith 141 English translation : Book 23, Hadith 3549: حوالہ

عنوان: زندگی میں جائیداد کی تقسیم
سوال: میرے والد صاحب فرمارہے ہیں کہ قبل الموت اپنا پیسہ بچوں میں تقسیم کرنا چاہ رہاہوں کہ میرے فوت ہوجانے کے بعد بچے آپس میں نہ لڑیں، اب میرے والد ،والدہ ،ہم چار بھائی اور ایک بہن میں ایک کروڑ شرعی طریقے سے کس طرح تقسیم کریں کہ اس میں میرا والد صاحب بھی اپنے لیے زندگی گزارنے کے لیے کچھ رقم رکھیں اور والد صاحب کی ایک بیوی فوت ہوگئی ہے، کیا اس کا حق ہے؟ والد کہ پیسوں میں جس کا ایک بیٹا بھی ہم چار بھائیوں میں سے ہیں یعنی اس کے ماں کا حق اس کے بیٹے کو الگ سے مل سکتا ہے ،مفتی صاحبان یہ تقسیم میراث کے طریقے پر  کردیجیے ایسا والد صاحب کا کہنا ہے ۔
جواب:
واضح رہے کہ  میراث کی تقسیم کا مسئلہ انتقال کے بعد جاری ہوتا ہے اور وہ شرعی ورثاء میں ان کے شرعی حصوں کے بقدر تقسیم ہوتا ہے اور زندگی میں جو کچھ اولاد کو دیا جاتا ہے وہ ہبہ ( گفٹ) کہلاتا ہے ،جس میں اولاد کے درمیان برابری شرعا ضروری ہے ،البتہ اگر کسی بچے کو معقول وجہ کی بنیاد پر کچھ زیادہ دینا چاہیں تو اس کی بھی اجازت ہے۔لہذا صورت ِ مسئولہ میں اگر سائل کا والد  اپنی زندگی میں اپنی خوشی ورضامندی سے  مال تقسیم کرنا چاہتا ہے تو اس کا شرعی طریقہ یہ ہے کہ اپنے مال میں سے اپنے لیے جتنا چاہے رکھ لے تاکہ بوقت ِ ضرورت کام آئےاور کل مال کے آٹھویں حصہ کے بقدر اپنی بیوی کو دے دے، اس کے بعد باقی مال اپنی تمام اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے ،نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا، البتہ کسی بیٹی یابیٹے کو کسی معقول شرعی وجہ کی بناء پر دو سروں کی بہ نسبت کچھ زیادہ دینا چاہے تو دے سکتا ہے یعنی کسی کی شرافت ،دین داری یا زیادہ خدمت گزار ہونے کی بناء پر اس کو دوسروں کہ بہ نسبت کچھ زیادہ دے تو اس کی اجازت ہے اور جس کو جو دے اس پر اسے قبضہ وتصرف بھی دے دے صرف نام کردینا کافی نہیں ۔سائل کے والد کی جس بیوی کا زندگی میں انتقال ہوگیا، ان کا جائیداد میں شرعی حصہ نہیں ہوگا۔حدیث شریف میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''.(مشکاۃ المصابیح ،باب العطایا ،ج:1،ص:261،قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، باب العطایا،ج:3،ص:193، ط: دارالاشاعت)فتاوی شامی میں ہے :"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ".(کتاب الوقف،ج:4،ص:444،سعید)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: زندگی میں جائیداد کی تقسیم  میں بیٹیوں کو محروم رکھنا
سوال: کیا ماں اپنی زندگی میں جائیداد میں بیٹوں کو حصہ دے کر بیٹیوں کو محروم کر سکتی ہے؟
جواب:
زندگی میں جائیداد کی تقسیم کا عمل شرعی اعتبار سے ہبہ(گفٹ)کہلاتا ہے،اور اس میں بیٹے اور بیٹیوں کا حق برابر ہے،یعنی جتنا بیٹے کو  دیا جائے اُتنا ہی بیٹی کو دیا جائے،رسول اللہ صلی اللہ علیہ وسلم نے اولاد کے درمیان ہبہ کرنے میں برابری کرنے کا حکم دیا ،لہذابیٹیوں کا محروم رکھنا یا بلاوجہ ان کے حصے میں کمی کرنا ، ان کے ساتھ ناانصافی کرنے کی وجہ سے شرعا گناہ ہے،البتہ اگر کسی بیٹے یا بیٹی کو زیادہ دِین دار یا خدمت گزار  یا ضرورت مند ہونے  کی وجہ سے دیگر کے مقابلے میں کچھ زائد دینا چاہیں تو اس کی گنجائش ہے۔ حدیث مبارکہ میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . وفي رواية ...... قال: «فاتقوا الله واعدلوا بين أولادكم»."(مشکوٰۃ  المصابیح،  باب العطایا،ج1،ص261،ط: قدیمی)ترجمہ:"حضرت نعمان ابن بشیرؓ  کے بارے میں منقول ہے کہ (ایک دن ) ان کے والد (حضرت بشیر ؓ) انہیں  رسولِ کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ  صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ  صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ  صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، باب العطایا،ج3،ص193، ط: دارالاشاعت)فتاوی شامی میں ہے:" أقول: حاصل ما ذكره في الرسالة المذكورة: أنه ورد في الحديث أنه صلى الله عليه وسلم قال: «سووا بين أولادكم في العطية، ولو كنت مؤثراً أحداً لآثرت النساء على الرجال». رواه سعيد في سننه، وفي صحيح مسلم من حديث النعمان بن بشير: «اتقوا الله واعدلوا في أولادكم». فالعدل من حقوق الأولاد في العطايا، والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئاً لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى. وقال محمد: ويعطي للذكر ضعف الأنثى، وفي التتارخانية معزياً إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف، وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا: يكون آثماً في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلاتنصرف  الفريضة الشرعية في باب الوقف إلا إلى التسوية والعرف لايعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ".( کتاب الوقف،ج4،ص444،ط: سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: والد نے اپنی زندگی میں جو چیز اولاد میں سے کسی کو دے دی ہو، کیا اس میں والد کے دیگر ورثاء کا حق ہے؟
سوال: والدین کی زندگی میں چھوٹے بھائی کو میری والدہ نے  پلاٹ اور کچھ رقم  اپنی جی پی فنڈ سے  اس کی  مدد کرنے کے ليے  دی تھی، اور   اس رقم اور پلاٹ کی قیمت کے   برابر ایک فلیٹ  مجھے دیا تھا، فلیٹ میں پیسے امی اور ابو دونوں کے لگے تھے، جو انہوں نے  اپنی سروس کے دوران  بنایا تھا،  اور کرایہ پر تھا ، جس کا کرایہ ا می  لیتی تھیں،  بعد  وہ فلیٹ والدین نے اپنی زندگی  میں مجھے دے دیا  تھا ۔ابو کا اب انتقال ہوگیا ہے،  اب امی کو بہنیں  کہتی ہیں کہ آپ نے غلط کیا ہے  کہ صرف بیٹیوں کو دے دیا ہے،  ہمیں کچھ نہیں دیا ہے ، اب میں یہ سوچتا ہوں کہ فلیٹ کو فروخت کرکے اس سے جو رقم ملے  اسے بانٹ دو ں۔1۔ مجھے یہ پوچھنا ہے کہ رقم شریعت کے مطابق دینی ہوگی،  یا سب  بہنوں اور بھائیوں کو کو برابر حصہ دینا ہوگا؟   کیا امی کا حصہ بھی لگے گا یا نہیں ؟2۔  چھوٹا بھائی جس کو پلاٹ اور رقم ملی تھی اگر وہ اپنا پلاٹ اور رقم  نہیں دیتا تو اس کا حصہ بنے گا یا نہیں؟  اس فلیٹ سے جو مجھے ملا تھا؟3۔ امی کو جو اپنی ریٹائرمنٹ کے بعد  پیسے ملے وہ انہوں  نے  ابو کی وفات کے بعد سب بیٹے بیٹیوں  کو برابر بانٹ دیے، کیا ایسا کرنا ٹھیک ہے یا نہیں ؟4۔اگر  میرا فلیٹ سیل کر کے کرنٹ ویلیو کے حساب سے  بھائی کا حصہ زیادہ بنتا ہو، تو  اسے زائد حصہ  دینا ہوگا  یا نہیں؟  کیوں کہ جب  امی نے چھوٹے  بھائی کو پلاٹ اور پیسے  دیے تھے ، تو  اس وقت میرے فلیٹ کی قیمت  اور چھوٹے بھائی کو دی  گئی رقم   اور پلاٹ کی قیمت دونوں   تقریبا برابر ہی تھی۔
جواب: 1۔ صورت مسئولہ میں   مذکورہ فلیٹ  سائل کے والدین نے اسے مالکانہ تصرف و اختیار کے ساتھ دے دیا تھا، تو اس صورت میں مذکورہ فلیٹ سائل کا شمار ہوگا،اور  والد کے ترکہ میں شامل نہ ہوگا، بلکہ سائل اس فلیٹ کا اکیلے مالک شمار ہوگا۔لہذا اسے فروخت کرکے والد کے دیگر ورثاء میں تقسیم کرنا سائل پر شرعا لازم نہ ہوگا، اور اس کی تقسیم کا کسی کو مطالبہ کا حق حاصل نہ ہوگا، البتہ اگر وہ اپنی خوشی سے اسے فروخت کرکے بہنوں کو نقدی دینا چاہتا ہے، تو دے سکتا ہے، اس صورت میں سب کو دینا ، یا نہ دینا، یا  سب کو برابر دینا سائل کی صوابدید پر موقوف ہوگا، البتہ اگر والدین نے مذکورہ فلیٹ سائل کے محض نام کیا ہو، اس کے تصرف و اختیار میں نہ دیا ہو، تو اس صورت میں مذکورہ فلیٹ والد کے ترکہ میں شامل ہوگا، اور مرحوم کے شرعی ورثاء میں حصص شرعیہ کے تناسب  سے تقسیم ہوگا۔مجلة الأحكام العدليةمیں ہے:" (المادة: ٨٥٠) إذا وهب أحد لابنه الكبير العاقل البالغ شيئا يلزم التسليم والقبض. "( الباب الأول: بيان المسائل المتعلقة بعقد الهبة، الفصل الأول: في بيان المسائل المتعلقة بركن الهبة وقبضها، ١ / ١٦٤، ط: نور محمد، كارخانه تجارتِ كتب، آرام باغ، كراتشي)بدائع الصنائع في ترتيب الشرائعمیں ہے:" لأن الإرث إنما يجري في المتروك من ملك أو حق للمورث على ما قال «- عليه الصلاة والسلام - من ترك مالا أو حقا فهو لورثته» ولم يوجد شيء من ذلك فلا يورث ولا يجري فيه التداخل؛ لما ذكرنا، والله - سبحانه وتعالى - أعلم."( كتاب الحدود، فصل في بيان صفات الحدود، ٧ / ٥٧، ط: دار الكتب العلمية)2۔ مذکورہ فلیٹ سائل کی ملکیت قرار پانے کی صورت میں اس فلیٹ میں اس کے چھوٹے بھائی سمیت دیگر بہنوں کا کوئی حق نہیں ہوگا، پس  سائل کسی جبر و اکراہ کے بغیر بہن بھائیوں کو کچھ دینا چاہے تو دے سکتا ہے، اگر وہ کسی بھائی یا بہن کو نہ دے تو اس پر کوئی گناہ نہ ہوگا۔3۔ والدہ نے جو رقم اپنی اولاد میں برابری کی بنیاد پر  تقسیم کی ہے، ان کا عمل درست ہے۔مجمع الأنهر في شرح ملتقى الأبحرمیں ہے:" وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاصة.وعند محمد يعطيهم على سبيل المواريث، وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا."( كتاب الهبة، أركان الهبة، ٢ / ٣٥٨، ط: دار إحياء التراث العربي )الدر المختار شرح تنوير الابصار میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."( كتاب الهبة، ٥ / ٦٩٦، ط: دار الفكر)4۔ مذکورہ فلیٹ سائل کی ملکیت ہونے کی صورت میں بھائی کا کوئی حصہ نہ ہوگا، سائل اپنی مرضی و اختیار  سے جو بھی تصرف کرنا چاہے کر سکتا ہے۔درر الحكام في شرح مجلة الأحكام میں ہے:"المادة (١١٩٢) - (كل يتصرف في ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال. مثلًا: الأبنية التي فوقانيها ملك لأحد وتحتانيها لآخر فبما أن لصاحب الفوقاني حق القرار في التحتاني ولصاحب التحتاني حق السقف في الفوقاني أي حق التستر والتحفظ من الشمس والمطر فليس لأحدهما أن يعمل عملًا مضرًّا بالآخر بدون إذنه ولا أن يهدم بناء نفسه).كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."( الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك،٣ / ٢٠١، ط: دار الجيل)فقط واللہ اعلم

عنوان: مالی معاونت کے وعدہ کو پورا کرنا کیا واجب ہے؟
سوال: ہمارا ایک ادارہ ہے جس کا مرکزی دفتر کراچی میں واقع ہے، اور اس ادارے کا ایک ذیلی دفتر لاہور شہر میں واقع ہے۔ ادارے کے چھ ڈائریکٹر ز ہیں۔ ادارے کے ذمہ دار  نے اپنے ذیلی ادارے کے منیجر جو کہ ڈائر یکٹر بھی ہیں ، سے زبانی یہ کہا تھا کہ آپ اپنی ( ذاتی ) گاڑی فروخت کر کے اس سے بہتر گاڑی لے لیں، اور بطور مشورہ  ایک ماڈل  متعین  کیا تھا۔واضح رہے کہ یہ وعدہ  زبانی ہو ا تھا اور ادارتی ریکارڈ  میں اس کا کوئی وجود نہیں ہے۔مذکورہ مینیجر نے اپنی گاڑی خود فروخت کری، اور دوسری  گاڑی بھی خود ہی خریدی، اس خرید و فروخت میں ادارہ شامل نہیں تھا۔اس  متعین  ماڈل کی گاڑی کے خریدنے کے لئے چار لاکھ اضافی رقم درکار تھی ، یہ رقم ادارے سے ادا کرنے کا وعدہ کیا گیا تھا ۔ ایک سال کے اندر چار لاکھ میں سے ایک لاکھ رقم منیجر کو ادا کر دی گئی ہے،  جوکہ بطور بونس دی گئی، ادارہ  کے اکاؤنٹ میں بھی بونس ہی کے نام سے  درج ہے، گاڑی کی بقیہ رقم کی  ادائیگی کا نام نہیں دیا گیا تھا۔ جب کہ تین لاکھ باقی ہیں ۔ڈائر یکٹر کو یہ سہولت دینے کی ایک وجہ : گزشتہ دس سال سے ان کی ادارے کو دی گئی خدمات اور قربانیاں تھیں۔دوسری وجہ : مرکزی دفتر سے جب ذیلی دفتر جانا ہوتا تھا تو اس صورت میں بھی مذکورہ منیجر کی ذاتی  گاڑی زیر استعمال رہتی تھی۔کچھ عرصہ قبل انتظامی بے قاعدگی کی وجہ سے ادارتی مفاد کو مد نظر رکھتے ہوئے ذیلی دفتر کے منیجر کی ذمہ داریاں محدود کر دی گئیں تھیں۔ بہر حال اسی دوران انہوں استعفیٰ دے کر اپنا ذاتی ادارہ کھول لیا۔ استعفیٰ دینے کے بعد انہوں نے ہمارے ادارے کے کلائینٹس کو فون کر کے اپنے ذاتی ادارے کے ساتھ منسلک ہونے کی دعوت دینا شروع کر دی ہے نتیجے میں ہمارا ادارہ اس وقت اپنے ایک کلائنٹ کو بظاہر کھو دینے والا ہے۔حاصل یہ کہ منیجر کے استعفی دے کر چلے جانے کے بعد ان کی طرف سے ادارے کو نقصان پہنچایا جارہا ہے۔ذکر کردہ تفصیل کی روشنی میں سوال یہ ہے کہ آیا اب ادارے کے ذمہ بقیہ تین لاکھ رقم کی ادائیگی لازم ہے کہ نہیں؟ کیونکہ اب وہ ادارے کے ڈائر یکٹر نہیں رہے اور الٹا ادارہ کو نقصان بھی پہنچارہے ہیں۔از راہ کرم تفصیلی جواب عنایت فرمائیں۔ جزاکم اللہ خیرا و احسن
جواب:
واضح رہے کہ ادارے کے ذمہ دار اور مینجر کے درمیان جو معاہدہ ہوتا ہے،  اس پر عمل کرنا ضروری ہے،  معاہدہ زبانی ہو یا تحریری دونوں کا حکم برابر ہے،  لہذا اگر زبانی معاہدے میں مزید چار لاکھ ادا کرنے کی کوئی مدت تھی یا مینیجر کا ملازمت پر برقرار رہنے کی شرط تھی تو اس کے مطابق عمل کرنا ضروری ہے،  اور اگر اس طرح کی کوئی شرط نہیں تھی تو یہ تعاون کے حکم میں ہوگا، جس کی حیثیت ہدیہ دینے کے وعدہ  کی ہے، جسے ادارے سے مستعفی ہو جانے کے باوجود اخلاقا پورا کرنا چاہیے ، تاہم پورا کرنا لازم نہیں ہوگا کیوں کہ ہدیہ دینا تبر ع ہے،  پس اگر ادارہ مذکورہ شخص کو تین لاکھ کی ادائیگی نہیں کرتا تو وعدہ خلافی تو ہوگی لیکن مذکورہ مینیجر کو تین لاکھ مطالبہ کرنے کا حق نہیں ہوگا کیونکہ یہ تنخواہ کا حصّہ نہیں ہے ۔سنن الترمذي  میں ہے:" ١٩٩٥ - حدثنا ‌زياد بن أيوب البغدادي، قال: حدثنا ‌المحاربي ، عن ‌الليث وهو ابن أبي سليم ، عن ‌عبد الملك، عن ‌عكرمة ، عن ‌ابن عباس عن النبي صلى الله عليه وسلم قال: «لا تمار أخاك، ولا تمازحه،» ولا تعده موعدا فتخلفههذا حديث غريب. لا نعرفه إلا من هذا الوجه."( أبواب البر والصلة عن رسول الله صلى الله عليه وسلم، باب ما جاء في المراء، ٣ / ٥٣١، ط: دار الغرب الإسلامي - بيروت)سنن أبي داودمیں ہے:" ٤٩٩٥ - حدثنا محمد بن المثنى، حدثنا أبو عامر، حدثنا إبراهيم بن طهمان، عن علي بن عبد الأعلى، عن أبي النعمان، عن أبي وقاص، عن زيد بن أرقم، عن النبي صلى الله عليه وسلم، قال: «إذا وعد الرجل أخاه، ومن نيته أن يفي له فلم يف ولم يجئ للميعاد فلا إثم عليه»."( كتاب الأدب، باب في العدة، ٤ / ٢٩٩، ط: المكتبة العصرية، صيدا - بيروت)مرقاة المفاتيح شرح مشكاة المصابيحمیں ہے:" قال النووي: أجمعوا على أن من وعد إنسانا شيئا ليس بمنهي عنه فينبغي أن يفي بوعده، وهل ذلك واجب أو مستحب؟ فيه خلاف ; ذهب الشافعي وأبو حنيفة والجمهور إلى أنه مستحب، فلو تركه فاته الفضل وارتكب المكروه كراهة شديدة، ولا يأثم يعني من حيث هو خلف، وإن كان يأثم إن قصد به الأذى قال: وذهب جماعة إلى أنه واجب ; منهم عمر بن عبد العزيز، وبعضهم إلى التفضيل. ويؤيد الوجه الأول ما أورده في الإحياء ; حيث قال: وكان - صلى الله عليه وسلم - إذا أوعد وعدا قال: عسى، وكان ابن مسعود لا يعد وعدا إلا ويقول: إن شاء الله تعالى، وهو الأولى. ثم إذا فهم مع ذلك الجزم في الوعد، فلا بد من الوفاء إلا أن يتعذر، فإن كان عند الوعد عازما على أن لا يفي به فهذا هو النفاق. اهـ. وهذا كله يؤيد الوجوب إذا كان الوعد مطلقا غير مقيد بعسى أو بالمشيئة ونحوهما، مما يدل على أنه جازم في وعده."( كتاب الآداب، باب المزاح، ٧ / ٣٠٦٧، ط: دار الفكر )لمعات التنقيح في شرح مشكاة المصابيحمیں ہے:" قيل: فيه دليل على أن الوفاء بالوعد ليس بواجب شرعي، بل هو من مكارم الاخلاق بعد أن كان نيته الوفاء، وأما جعل الخلف في الوعد من علامات النفاق فمعناه الوعد على نية الخلف، وقيل: الخلف في الوعد من غير مانع حرام، وهو المراد هنا، وكان الوفاء بالوعد مأمورا به في الشرائع السابقة ايضا."( باب الوعد، الفصل الثاني، ٨ / ١٨٠ - ١٨١، ط: دار النوادر، دمشق - سوريا)فتاوی ہندیہ میں ہے:"أما تفسيرها شرعا فهي تمليك عين بلا عوض، كذا في الكنز.وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي."( كتاب الهبة، الباب الأول في تفسير الهبة وركنها وشرائطها وأنواعها وحكمها، ٤ / ٣٧٤، ط: دار الفكر )التعريفات الفقهية للبركتي میں ہے:" الهبة: في اللغة التبرع بما ينتفع به الموهوب، وفي الشرع: تمليك العين بلا عوض ويقال لفاعله: واهب ولذلك المال موهوب ولمن قبله الموهوب له."( الهاء، ص: ٢٤١، ط: دار الكتب العلمية )فتاوی ہندیہ میں ہے:" في الفتاوى الغياثية الرجوع في الهبة مكروه في الأحوال كلها ويصح، كذا في التتارخانية. يجب أن يعلم بأن الهبة أنواع، هبة لذي رحم محرم وهبة لأجنبي أو لذي رحم ليس بمحرم أو لمحرم ليس بذي رحم وفي جميع ذلك للواهب حق الرجوع قبل التسليم هكذا في الذخيرة، سواء كان حاضرا أو غائبا أذن له في قبضه أو لم يأذن له، كذا في المبسوط."( كتاب الهبة، الباب الخامس في الرجوع في الهبة وفيما يمنع عن الرجوع وما لا يمنع، ٤ / ٣٨٥، ط: دارالفكر)فقط واللہ اعلم

Reference: Sunnah.com reference : Book 16, Hadith 62 English translation : Book 16, Hadith 1541 Arabic reference : Book 16, Hadith 1498: حوالہ

عنوان: بیٹے کو گھر ہدیہ کرنا
سوال: میں بیرون ملک میں رہتی ہوں اور میرا ایک مکان ہے، اور میرے چار بیٹے اور ایک بیٹی ہے، ان میں سے تین بیٹے اور ایک بیٹی اور بیرون ممالک میں رہتے ہیں اور مالدار ہیں، البتہ ایک بیٹا کراچی میں رہتا ہے،اور اس کی مالی حیثیت کمزورہے نیز بے روزگار بھی ہے، چنانچہ میں اپنا  مکان اپنے اس بیٹے کو ہدیہ/گفٹ کرنا چاہتی ہو اور  اس کے نام کرنا چاہتی ہوں، اور میرے اس فیصلے پر میرے  بقیہ تمام بیٹے اور بیٹیاں راضی ہیں،  تو میرا یہ ہدیہ/گفٹ  کرنا شرعا درست ہے یا نہیں؟ اور اگر شرعا درست ہے تو ہدیہ/گفٹ کرنے کی صورت میں میرے مرنے کے بعد   صرف میرا مذکورہ بیٹا اس گھر کا مالک ہوگا؟ یا میری دیگر  اولاد کا بھی حصہ ہوگا؟
جواب: صورت مسئولہ ميں  اگر  سائلہ اپنا ذاتی  ملکیتی مکان اپنے ایک بیٹے کو  اس کی مالی حیثیت کمزور ہونے کی وجہ سے ہبہ کرنا چاہتی ہے اور دیگر ورثاء اس فیصلے پر راضی ہیں تو سائلہ اپنے اس بیٹے کو اپنا مکان ہدیہ/ گفٹ کرسکتی ہے، شرعا کوئی حرج نہیں، البتہ ہبہ کرنے کے لیے  مکان صرف نام کردینا کافی نہیں ہوتابلکہ جسے ہبہ کیا جاے  اسے مالکانہ حقوق کے ساتھ مکمل قبضہ دینا بھی ضروری  ہوتا ہے ،اس لیے  سائلہ کو چاہيے کہ  گھر بیٹے کو ہدیہ کرنے کے بعد  اس کا مکمل   قبضہ بھی بیٹے کو دے دے، قبضہ دینے کی صورت یہ ہے کہ اگر سائلہ کا سامان وغیرہ مذکورہ گھر میں  موجود نہیں ہے تو ہدیہ کی صراحت کر کے گھر بیٹے کے حوالے کردے  اور اگر اس گھر میں سائلہ کا سامان وغیرہ موجود ہے  تو سامان سمیت   گھر بیٹے کو ہدیہ کر کے گھر اس کے  حوالے کردے ،قبضہ دے دينے کے بعد یہ مکان اس بیٹے کا ہوجاۓ گا اور پھر سائلہ کی حیات اور وفات کے بعداس گھر میں سائلہ کی دیگر اولاد کا کسی قسم کا  حق نہیں ہوگا۔فتاوی ہندیہ میں ہے:"لو ‌وهب ‌رجل ‌شيئا ‌لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة،الباب السادس في الهبة للصغير،391/4، ط:ماجدية)در مختار میں ہے:"وفي الخانية ‌لا ‌بأس ‌بتفضيل ‌بعض ‌الأولاد في المحبة لأنها عمل القلب، وكذا في العطايا إن لم يقصد به الإضرار."(كتاب الهبة،696/5، ط: سعيد)شرح المجلہ میں ہے:"لو اجاز الورثة هبة المريض بعد موته صحت."(كتاب الهبة،الفصل الثاني في هبة المريض،[رقم المادة:879] 383/1، ط: رشيدية)فتاوی ہندیہ  میں ہے:"واما رکنها فقول الواهب وهبت لانه تمليك... ومنها: أن يكون الموهوب مقبوضا، حتي لايثبت الملك الموهوب له قبل القبض".(کتاب الهبة،الباب الاول فی تفسیر الھبة ورکنھا:374/4 ط:ماجدیة)فقط  والله اعلم

عنوان: کمپنی کے شئیرز صرف کاغذات میں کسی کے نام کرنے سے وہ ان کا مالک نہیں بنتا
سوال: میں نے 2008 میں ایک پرائیویٹ کمپنی بنائی تھی جس میں مجھے ایک عدد حصہ دار کی ضرورت تھی جس کے لیے میں نے اپنی زوجہ کو حصہ دار بنایا تھا، میرے حصص کی تعداد 54 فیصد ہیں اور میری زوجہ کے حصص کی تعداد 46 فیصد، کمپنی بنانے میں جتنی رقم لگی تھی وہ تمام میں نے خود لگائی تھی اس میں میری زوجہ کا کوئی حصہ نہیں تھا، اب میری زوجہ کا رب کی رضا سے انتقال ہو گیا ہے ،  میرا ایک بیٹا ہے اور ایک بیٹی ہے، میری کمپنی میں جو حصہ دار کی سیٹ خالی ہوئی ہے اس میں دونوں کو اس میں شامل کرنا لازم ہے یا میں صرف بیٹے کو شامل کر سکتا ہوں ؟ یا میری زوجہ کے جو 46 فیصد کا شرعی طور پر بہتر تقسیم ہو اس کا مجھے جواب عنایت کر دیں۔وضاحت : میں نے اپنی زوجہ کو قانونی ضرورت کے بنا پر محض کاغذات میں حصہ دار بنایا تھا۔
جواب:
واضح رہے کہ کسی کو بلا معاوضہ کسی چیز کا مالک بنانے کے لیے یہ ضروری  ہوتا ہے کہ سامنے والے کو اس چیز کے  مکمل مالکانہ اختیارات و تصرفات  بھی دے دیے جائیں، محض کاغذات پر نام کر دینے سے گفٹ کا عمل مکمل نہیں ہوتا اور  ملکیت منتقل نہیں ہوتی ہے، لہٰذا صورت مسئولہ میں سائل کا اپنی مرحومہ زوجہ کو  قانونی ضرورت کی بنا پر محض کاغذات میں کمپنی کے 46 فیصد کا حصہ دار بنا دینے اس کی زوجہ اس کی کمپنی میں شریک نہیں ہوئی تھی، بلکہ مکمل کمپنی سائل ہی کی ملکیت ہےاور اس میں تصرف اور انتظامات کا مکمل اختیار سائل کو حاصل ہے،  قانونی طور پر حصہ دار کی خالی سیٹ میں اس کی صواب دید پر ہے کہ بیٹا اور بیٹی دونوں کو شامل کرے یا صرف بیٹے کو، تاہم حقیقی طور پر اگر وہ کچھ گفٹ کرنا چاہے تو اس میں اولاد کے درمیان برابری کرنا ضروری ہوگا، یعنی جتنا بیٹے کو دے رہا ہو اتنا ہی اپنی بیٹی کو بھی دے، ہاں اگر کوئی ایسی شرعی وجہ ہو جس کی بنا پر کسی ایک کو دوسرے سے زیادہ دے تو اس کی اجازت ہے۔"الدر المختار مع رد المحتار"میں ہے:"(بخلاف ‌جعلته ‌باسمك فإنه ليس بهبة.وقوله: بخلاف ‌جعلته ‌باسمك) قال في البحر: قيد بقوله: لك؛ لأنه لو قال: ‌جعلته ‌باسمك، لا يكون هبة؛ ولهذا قال في الخلاصة: لو غرس لابنه كرما إن قال: ‌جعلته لابني، يكون هبة، وإن قال: باسم ابني، لا يكون هبة، ولو قال: أغرس باسم ابني، فالأمر متردد، وهو إلى الصحة أقرب اهـ."(كتاب الهبة، ج:5، ص:689، ط:سعيد)"مجلة الأحكام العدلية" میں ہے:"(المادة 57) : لا يتم التبرع إلا بقبض.فإذا وهب أحد شيئا إلى آخر لا ‌تتم ‌الهبة قبل القبض."(المقدمة، المقالة الثانية في بيان القواعد الكلية الفقهية، ص:22، ط:نور محمد)"بدائع الصنائع"میں ہے:"وينبغي للرجل أن يعدل بين أولاده في ‌النحلى لقوله سبحانه وتعالى {إن الله يأمر بالعدل والإحسان} [النحل: 90] .(وأما) كيفية العدل بينهم فقد قال أبو يوسف العدل في ذلك أن يسوي بينهم في العطية ولا يفضل الذكر على الأنثى وقال محمد العدل بينهم أن يعطيهم على سبيل الترتيب في المواريث للذكر مثل حظ الأنثيين كذا ذكر القاضي الاختلاف بينهما في شرح مختصر الطحاوي وذكر محمد في الموطإ ينبغي للرجل أن يسوي بين ولده في النحل ولا يفضل بعضهم على بعض.وظاهر هذا يقتضي أن يكون قوله مع قول أبي يوسف وهو الصحيح لما روي أن بشيرا أبا النعمان أتى بالنعمان إلى رسول الله - صلى الله عليه وسلم - فقال إني نحلت ابني هذا غلاما كان لي فقال له رسول الله - صلى الله عليه وسلم - كل ولدك نحلته مثل هذا فقال لا فقال النبي - عليه الصلاة والسلام - فأرجعه وهذا إشارة إلى العدل بين الأولاد في النحلة وهو التسوية بينهم ولأن في التسوية تأليف القلوب والتفضيل يورث الوحشة بينهم فكانت التسوية أولى ولو نحل بعضا وحرم بعضا جاز من طريق الحكم لأنه تصرف في خالص ملكه لا حق لأحد فيه إلا أنه لا يكون عدلا سواء كان المحروم فقيها تقيا أو جاهلا فاسقا على قول المتقدمين من مشايخنا وأما على قول المتأخرين منهم لا بأس أن يعطي المتأدبين والمتفقهين دون الفسقة الفجرة."(كتاب الهبة، فصل في شرائط ركن الهبة، ج:6، ص:127، ط:دار الكتب العلمية)فقط والله أعلم

Reference: Reference: Surah An-Nahl, Ayah 90 | : سورۃ النحل، آیت نمبر 90 حوالہ

عنوان: بے اولاد عورت کا اپنی جائداد بھانجی کو ہبہ کرنے کا حکم
سوال: بے اولاد مطلقہ عورت اپنے پلاٹ اور زرعی اراضی کو اپنے بھتیجے کی بجائے اپنی بھانجی کو اپنی زندگی میں ہبہ کر کے اپنے بھتیجے کو اپنی جائیداد سے محروم کر سکتی ہے؟جوابِ تنقیح:ایک مطلقہ عورت ہے جس کی اولاد نہیں ہے اور طلاق کے بعد شوہر بھی وفات پا گئے ہیں،  والدین بھی زندہ نہیں ہیں جب کہ اکلوتا بھائی بھی وفات پا چکا ہے،  بھائی کا صرف ایک بیٹا ہے،  مذکورہ عورت کے پاس اپنے والد کی وراثتی جائداد ہے جسے وہ اپنی شادی شدہ بھانجی کو ہبہ کرنا چاہتی ہے کیا وہ ایسا کر سکتی ہے؟
جواب:
صورتِ مسئولہ میں مذکورہ مطلقہ عورت کے انتقال کی صورت میں اس کا اکیلا شرعی وارث صرف یہی بھتیجا ہوگا (بشرط یہ کہ اس خاتون کے انتقال کے وقت یہ بھتیجا زندہ ہو)، بھتیجے کے ہوتے ہوئے بھانجی شرعاًوارث نہیں بنتی،لہٰذا زندگی میں  تمام جائیداد کسی غیر وارث   کو ہبہ کر کے  شرعی ورثاء / شرعی وارث  کو مال سے محروم کر دینا تا کہ  ان کو جائیداد میں سے کچھ حصہ نہ ملے ،  یہ  ورثاء کی ضرر رسانی اور ان کی  حق تلفی کا سبب ہے، نبی اکرم صلی اللہ علیہ وسلم  سے اس بارے میں وعید منقول ہے، چناں چہ حضرت انس بن مالک رضی اللہ عنہ فرماتے ہیں کہ  رسول اللہ صلی اللہ علیہ وسلم نے ارشاد فرمایا:"عن أنس بن مالك قال: قال رسول الله صلى الله عليه وسلم: «من فر من ‌ميراث ‌وارثه، قطع الله ميراثه من الجنة يوم القيامة"(سنن ابن ماجة، كتاب الوصايا، باب الحيف في الوصية، ج:2، ص:902، رقم: 2703، ط:دار إحياء التراث العربي)ترجمہ: جو شخص اپنے وارث کی میراث سے بھاگے (کہ اس کو حصہ نہ ملے) تو اللہ تعالیٰ قیامت کے دن جنت میں سے اس کی میراث کو ختم فرما دیں گے۔لہٰذا مذکورہ عورت كا اپنی وراثتی جائیداد کا صرف ایک تہائی حصہ  اپنی بھانجی کو ہبہ(گفٹ)  یا وصیت کرنے کی گنجائش ہے۔"مرقاۃ المفاتیح"میں ہے:(وعن أنس قال: «قال رسول الله - صلى الله عليه وسلم: " من قطع ‌ميراث ‌وارثه، قطع الله ميراثه من الجنة» ") قال الراغب: الوراثة انتقال قنية إليك عن غيرك من غير عقد وما يجري مجراه، وسمي بذلك المنتقل عن الميت، ويقال لكل من حصل له شيء من غير تعب فقد ورث كذا، ويقال لمن خول شيئا منها أورث قال تعالى {وتلك الجنة التي أورثتموها} [الزخرف: 72] (يوم القيامة) قال الطيبي - رحمه الله -: تخصيص ذكر القيامة وقطعه ميراث الجنة للدلالة على مزيد الخيبة والخسران، ووجه المناسبة أن الوارث كما انتظر فترقب وصول الميراث من مورثه في العاقبة فقطعه كذلك يخيب الله تعالى آماله عند الوصول إليها والفوز بها اه. وختم الله لنا بالحسنى وبلغنا المقام الأسنى. (رواه ابن ماجه) أي: عنه."(كتاب الفرائض، باب الوصايا، الفصل الثالث، ج:5، ص:2040، ط:دار الفكرفقط واللہ اعلم

Reference: Sunan Abi Dawud 2907 In-book reference : Book 19, Hadith 23 English translation : Book 18, Hadith 2901: حوالہ

Reference: Reference: Surah Az-Zukhruf, Ayah 72 | : سورۃ الزخرف، آیت نمبر 72 حوالہ

عنوان: عید پر عیدی دینے کا شرعی ثبوت
سوال: عید پر عیدی دینا کیا آپ صلی اللہ علیہ وسلم اور صحابہ سے ثابت ہے ؟
جواب:
واضح رہے کہ عید کا دن اللہ تعالیٰ کی طرف سے مسلمانوں کے لیے خوشی کا دن ہے،اسی خوشی کے اظہار کے طور پر مسلمانوں میں  عام تحفہ تحائف کی طرح عیدی کا لین دین بھی ہوتا ہے، لہذا شرعی اعتبار سے عیدی کا بھی وہی حکم ہے جو عام تحائف کاہے،اگرکوئی شخص اپنی خوشی سےاس کولازم سمجھے بغیرکسی کو عیدی دیتا ہے تو شرعا اس میں کوئی قباحت نہیں ہے،بلکہ یہ ایک امر مستحسن ہے اور اجروثواب کا باعث ہے،کیونکہ اس سے مسلمانوں میں آپس میں  محبت بڑھتی ہے،جو کہ اسلام میں عین مطلوب ہے۔عام تحائف کا لین دین تو آپ صلی اللہ علیہ وسلم کی اسوہ حسنہ سے ثابت ہے لیکن خاص عیدی کا لین دین آپ صلی اللہ علیہ وسلم یا صحابہ کرام رضوان اللہ علیہم اجمعین سے ثابت نہیں ہے، البتہ امام ابو حنیفہ رحمہ اللہ کے استاذ امام حماد رحمہ اللہ پانچ سو افراد کو ایک ایک جوڑا اور ایک ایک سو درہم عید کے دن عنایت کیا کرتے تھے۔ سير أعلام النبلاء میں ہے:"و قال أحمد بن عبد الله العجلي: كان أفقه أصحاب إبراهيم، و كانت ربما تعتريه موتة و هو يحدث، و بلغنا: أن حماداً كان ذا دنيا متسعة، و أنه كان يفطر في شهر رمضان خمس مائة إنسان، و أنه كان يعطيهم بعد العيد لكل واحد مائة درهم."( حماد بن أبي سليمان مسلم الكوفي، الطبقة الثالثة،ج5،ص234، ط: مؤسسة الرسالة)و فيه أيضاً:"عن الصلت بن بسطام قال: و كان يفطر كل يوم في رمضان خمسين إنساناً، فإذا كان لسلة الفطر كساهم ثوباً ثوباً."(حماد بن أبي سليمان مسلم الكوفي، الطبقة الثالثة،ج5،ص234، ط: مؤسسة الرسالة)فقط واللہ اعلم

Reference: Sahih al-Bukhari 4153 In-book reference : Book 64, Hadith 197 USC-MSA web (English) reference : Vol. 5, Book 59, Hadith 474 (deprecated numbering scheme): حوالہ

عنوان: بچہ گود دینے کے بعد واپس لے لیا
سوال: ایک آدمی نے اپنا بچہ  دوسرے آدمی کو گود لینے  کے لیے  دے دیا تھا، پھر  تین چار مہینے کے بعد وہ بچہ واپس لے لیا ہے۔  اب پوچھنا یہ ہے کہ اس بچہ  پر جو خرچہ کیا گیا ہے ،  اس کا مطالبہ کیا جاسکتا ہے؟
جواب: صورتِ  مسئولہ میں بچے  کو گود لینے کے بعد اس بچے  پر جو خرچہ کیا گیا ، تو چوں کہ خرچ سے پہلے کسی قسم کا معاہدہ (نان و نفقہ یا قرض وغیرہ ) نہیں ہوا تھا، بلکہ گود لینے والے شخص نے  بچے  کی دیکھ بھال کے واسطے اس پر خرچہ کیا، لہذا یہ اس کی طرف سے احسان و تبرع شمار ہوگا، اور  اب واپس لینے پر خرچے  کا مطالبہ کرنا درست نہیں ہے، ہاں اگر  بچے  کا والد اپنی رضامندی سے خرچے  کی رقم دےدے تو دے سکتا ہے۔العقود الدریہ میں ہے:"ومنها في أحكام السفل والعلو: ‌المتبرع لا ‌يرجع على غيره كما لو قضى دين غيره بغير أمره."(کتاب الکفالة، ج:1، ص: 288، ط: دار المعرفة)فقط واللہ اعلم

عنوان: ڈیجیٹل آن لائن ہدیہ
سوال: میں کینیڈا میں رہتا ہوں،  یہا ں  ہر محلے  یا چند محلوں کا فیس بک گروپ  بنا  ہوا ہے،جن میں کوئی بھی اپنی چیز     جو اس کو نہیں چاہیے وہ فری میں لگا سکتا ہے، اور دوسرے لوگ   اس  کو   مفت  لینے  میں اپنی خواہش کا اظہار کرتے ہیں،اب یہ دینے والے پر ہے کہ وہ کس کو دیتا ہے۔  میرا سوال یہ  ہے کہ اس طرح کرنا اور     اس طرح کی چیز   لینا جائز  ہے  ؟
جواب: صورتِ مسئولہ میں مذکورہ  گروپ والوں میں سے کسی کا دوسرے کو بلاعوض کوئی چیز قبضہ کے ساتھ دینا ہدیہ (گفٹ) ہے،لہذا اگر کوئی شخص اپنی چیز دوسرے کو اس طریقے دے دے  اور دوسرا لے لے تو اس میں کوئی حرج نہیں۔البتہ مذکورہ ویب سائٹ پر چونکہ تصاویر وغیرہ ہوتی ہیں اور وقت کا ضیاع ہوتا ہے، اور جائز استعمال کرنے والا بھی غیر ارادی طور پر ناجائز میں مبتلا ہوجاتا ہے۔ لہٰذا اس کے استعمال سے اجتناب  کیا جائے۔فتاوی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض لا أن عدم العوض شرط فيه."(كتاب الهبة، ج: 5، ص: 687،ط: سعيد)فتاوی عالمگیریہ میں ہے:"أما تفسيرها شرعا فهي تمليك عين بلا عوض، كذا في الكنز."وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي."(كتاب الهبة،ج: 4، ص: 374، ط: رشيدية)فقط والله أعلم

عنوان: ہبہ درست ہونے کے لیے قبضہ ضروری ہے / ہبہ میں اولاد کے درمیان برابری کرنا ضروری ہے
سوال: ایک آدمی نے اپنی زندگی میں اپنا سارا مال بیٹوں کے درمیان تقسیم کیا،لیکن بیٹیوں کو کچھ نہیں دیا،کیا والد کے مرنے کے بعد بیٹیوں کا  اس میں حق ہے یا نہیں؟
جواب: واضح رہے کہ زندگی میں اپنی جائیداد اولاد کے درمیان تقسیم کرنا شرعاً ہبہ (گفٹ) ہے، اور ہبہ درست ہونے کے لیے ضروری ہے کہ مالکانہ حقوق و تصرفات کے ساتھ قبضہ دیا جائے، مکمل قبضہ دیے بغیر ہبہ درست نہیں ہوتا، نیز اولاد (بیٹوں اور بیٹیوں)  میں برابربرابر تقسیم کرنا بھی ضروری ہے، بغیر کسی شرعی عذر کے کمی بیشی کرنا جائز نہیں ہے، ایسا کرنے والا شخص شرعاً گناہ گار ہوجاتا ہے۔صورتِ مسئولہ میں اگر مرحوم نے بیٹوں میں مال تقسیم کرکے مالکانہ حقوق و تصرفات کے ساتھ قبضہ نہیں دیا تھا تو ہبہ درست نہ ہونے کی بنا جائیداد مرحوم کی ملکیت میں حسبِ سابق برقرار تھی، اور اب وہ میراث ہے، جو تمام ورثاء (بیٹوں اور بیٹیوں) میں شرعی طریقہ کار کے مطابق تقسیم کیا جائے گا، اور اگر مرحوم نےہر ایک بیٹے کا حصہ الگ کرکے مالکانہ حقوق کے ساتھ اسے قبضہ دے دیا تھا، تو بیٹے مالک بن چکے ہیں، بیٹیوں کا تقسیم کردہ جائیداد میں شرعاً کوئی حصہ نہیں ہے، البتہ بیٹوں اور بیٹیوں میں برابری نہ کرنے اور بیٹیوں کو محروم رکھنے کی وجہ سے مرحوم گناہ گار ہوئے ہیں، اس لیے بیٹوں کو چاہیے کہ اپنے والد کی خیر خواہی کرتے ہوئے اپنی بہنوں کو بھی پورا پورا حصہ دے دیں؛ تاکہ والد مرحوم مواخذہ سے محفوظ رہیں ورنہ والد سے مواخذہ ہو گا۔مبسوطِ سرخسی میں ہے:"ثم الملك لا يثبت في الهبة بالعقد قبل القبض - عندنا .... وحجتنا في ذلك ما روي عن النبي - صلى الله عليه وسلم -: لا تجوز الهبة إلا مقبوضة، معناه: لا يثبت الحكم، وهو الملك؛ إذ الجواز ثابت قبل القبض بالاتفاق."(کتاب الهبة،ج:12، ص:48 ،ط: دارالمعرفة بیروت)فتاویٰ ہندیہ میں ہے:"ولو وهب رجل شيئا ‌لأولاده ‌في ‌الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الهبة، الباب السادس فی الهبة للصغیر، ج:4، ص:391، ط:مصر)فقط واللہ اعلم

عنوان: کلالہ کا اپنی زندگی میں اپنے بھتیجے کو زمین گفٹ کرنا
سوال: ایک پھوپھی کلالہ وغیر شادی شدہ ہے،  اس کے بھائی،  بہن  اوروالدین  پہلے فوت ہو گئے ہیں،  اس کا صرف ایک بھتیجا ہے، پھوپھی کی  40 ایکڑ زمین ہے،  اب بھتیجے کو کیا ملے گا اور کیا پھوپھی کے چچا  اور اس کی اولاد کو کچھ ملے گا؟ پھوپھی اپنی زندگی میں میرے نام زمین لگانا چاہتی    ہے۔
جواب: صورت ِ  مسئولہ میں اگر  سائل کی پھوپھی ابھی حیات ہیں (جیسا کہ  سوال سے ظاہر ہورہا ہے) تو وہ اپنی زندگی میں اپنی تمام جائیداد بشمول مذکورہ  ملکیتی زمین کی تن ِ تنہا مالک ہیں، اس میں ہر جائز تصرف کرسکتی ہیں،ان کی زندگی میں ان کی جائیداد میں کسی کا حق وحصہ نہیں ہے اور نہ  ہی  کسی کو  ان سے مطالبہ کا حق  ہے۔البتہ اگر  واقعۃً ان کے والدین ، بھائی اور بہن   کا انتقال ہوگیا ہے ، اور اب صرف ان کا  ایک ہی بھتیجا  (سائل) ہے ، اور وہ اپنی رضا وخوشی سے اس کو زمین گفٹ کرنا چاہتی ہیں تو کرسکتی ہیں، تاہم پھوپھی کے لیے اپنی جائیداد  کو تقسیم کرنے کا شرعی طریقہ یہ ہے کہ  پھوپھی  اپنی جائیداد  میں سے اپنے لیے جتنا چاہے رکھ لے ؛ تاکہ بوقتِ ضرورت کام آئے، اور اگر چاہے تو کل مال کے ایک تہائی حصہ کے بقدر اپنے چچا اور اس کی اولاد کو دے دے،  اس کے بعد باقی ماندہ مال اپنے مذکورہ بھتیجے کو دےدے،اور گفٹ   کے مکمل ہونے کے لیے یہ ضروری ہے کہ  وہ مکمل قبضہ وتصرف کے ساتھ زمین  دے دیں ، اور گفٹ کرتے وقت اس سے اپنا تصرف بالکل ختم کردیں۔  نیز اگر پھوپھی زندگی میں اپنی جائیداد گفٹ نہ کرے تو  پھوپھی کے انتقال کی صورت میں اگر بھتیجا زندہ رہے گا تو پھوپھی کا اکیلا وارث اس کا مذکورہ بھتیجا ہوگا۔شرح المجلہ میں ہے: "کل یتصرف في ملکه کیف شاء".(4/ 132، مادہ: 1192،  الفصل الاول فی بیان بعض قواعد  فی احکام الاملاک، ط: رشیدیة)فتاویٰ عالمگیری میں ہے:"لا يثبت الملك للموهوب له إلا بالقبض هو المختار، هكذا في الفصول العمادية."(4 /378، كتاب الهبة، الباب الثانی فیما یجوز من الھبة وما لا یجوز، ط: رشیدیة)وفیہ أیضاً:" وهم أربعة أصناف: جزء الميت وأصله وجزء أبيه وجزء جده، كذا في التبيين فأقرب العصبات الابن ثم ابن الابن وإن سفل ثم الأب ثم الجد أب الأب وإن علا، ثم الأخ لأب وأم، ثم الأخ لأب ثم ابن الأخ لأب وأم، ثم ابن الأخ لأب ثم العم لأب وأم ثم العم لأب ثم ابن العم لأب وأم، ثم ابن العم لأب ثم عم الأب لأب وأم ثم عم الأب لأب ثم ابن عم الأب لأب وأم، ثم ابن عم الأب لأب ثم عم الجد، هكذا في المبسوط." (6 / 451، كتاب الفرائض،الباب الثالث في العصبات، ط: رشيدية)فقط واللہ أعلم

عنوان: فیکٹری بیٹے کو ہبہ کرنے کے بعد رجوع کا حکم
سوال: میرے والد صاحب نے ایک فیکٹری میرے نام کی تھی تقریبا 4 یا 5 سال پہلے ، والد صاحب کے پاس اور بھی کافی  پراپرٹیز ہیں ، میرے ایک بھائی کا انتقال ہوگیا ہے 2010 میں اور ایک بھائی 27 سال سے الگ رہتا ہے اپنے پسند کی لڑکی سے شادی کی وجہ سے والد صاحب نے اس کو نکال دیا تھا، اب والد صاحب نے جو پراپرٹی مجھے دی تھی واپس مانگ رہے ہیں۔
جواب: صورتِ مسئولہ میں اگرواقعۃً  آپ کے والد نے  مذکورہ فیکٹری آپ کے نام کر کے آپ کو مکمل مالکانہ قبضہ اور تصرف کا اختیار دیا تھا تو یہ آپ کی ملکیت شمار ہوگی اور   مذکورہ فیکٹری والدصاحب کو واپس لینے کا حق نہ ہوگا، ورنہ یہ فیکٹری والد ہی کی شمار ہوگی اس میں آپ کے لیے ہبہ درست نہ ہوگا۔ شرح المجلۃ للاتاسی میں ہے:"للواهب أن يراجع عن الهبة قبل القبض بدون رضا الموهوب له ... وهل يكره ذلك كما يكره الرجوع بعد القبض؟ الظاهر أنها لا تخلو عن الكراهة، لأن الرجوع ليس بأقل من الخلفبالوعد". (الفصل الأول في حق الرجوع عن الهبة ، ج: 3، ص: 393، ط: رشيدية)بدائع الصنائع میں ہے:"وأما شرائط الرجوع بعد ثبوت الحق حتى لايصح بدون القضاء والرضا؛ لأن الرجوع فسخ العقد بعد تمامه وفسخ العقد بعد تمامه لا يصح بدون القضاء والرضا كالرد بالعيب في البيع بعدالقبض". (كتاب الهبة، فصل في حكم الهبة، ج: 6، ص: 128، ط: سعيد)شرح المجلة میں ہے:"وثبوت حق الرجوع للواهب قضاء لاينافي أن ذلك مكروه تحريمًا".(الباب الثالث في أحكام الهبة، ج: 3، ص: 493، ط: رشيدية)فتاویٰ ہندیہ میں ہے:"أما العوارض المانعة من الرجوع فأنواع (منها) هلاك الموهوب ... (ومنها) خروج الموهوب عن ملك الموهوب له ... (ومنها) موت الواهب، . . (ومنها) الزيادة في الموهوب زيادة متصلة . . .(ومنها) أن يتغير الموهوب .. (ومنها الزوجية) (ومنها القرابة المحرمية)".(الباب الخامس في الرجوع في الهبة وفيما يمنع عن الرجوع ما لا يمنع، ج: 4، ص: 385، ط: ماجدية)الموسوغۃ الفقہیۃ میں ہے:"الهبة لصلة الرحم - لا رجوع في الهبة لذي رحم محرم من الواهب. و حجتهم ما روي عن النبي صلى الله عليه وسلم: الواهب أحق بهبته ما لم يثب منها ومعناه أن للواهب أن يرجع ما لم يعوض، وصلة الرحم عوض معنى؛ لأن التواصل سبب للتناصر والتعاون في الدنيا وسبب للثواب في الآخرة.كما أن الشرع قد أمر بصلة الرحم، وأن عمر بن الخطاب رضي الله عنه قد منع الرجوع في مثل هذه الهبة.أما إذا كانت الهبة لذي رحم غير محرم فيجوز الرجوع لقصور معنى الصلة، فلايكون في مدى العوض."(الموسوعة الفقهية الكويتية،42/ 151،دارالسلاسل) فقط والله أعلم

عنوان: زندگی میں جائیداد تقسیم کرنے کی شرعی حیثیت اور اس کا طریقہ
سوال: ہمارے والد محترم نے دو شادیاں کی ہیں،  ایک والدہ سے 4بھائی اور5 پانچ بہنیں ہیں،  جب کہ دوسری والدہ سے 3 بھائی اور 3بہنیں ہیں، دونوں والدہ حیات ہیں،  10 مرلہ مشترکہ مکان ہے،  ایک بیٹھک ایک کچن  اور 3 کمرے  ہیں، والد محترم کی خواہش ہے کہ میں اپنی زندگی میں ہی اس کو تقسیم کرلوں ،تا کہ  بعد میں نزاع وغیرہ  یا  کسی کی حق تلفی نہ ہو،  اللہ کے حضور مواخذہ نہ ہو،  شرعی طور پر تقسیم کے حصص کے بارے میں وضاحت فرماکر مشکور وممنون فرمائیں۔
جواب:
ہر شخص اپنی زندگی میں اپنی جائیداد کا خود مالک  ومختار ہوتا ہے،والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ صلی اللہ علیہ و سلم نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنهما کی  روایت میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه»"(مشکاۃ  المصابیح،كتاب البيوع، باب،الفصل الأول،ج:2،ص:909، ط: المكتب الإسلامي، بيروت)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ و سلم کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ و سلم  نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ و سلم  نے فرمایا: تو پھر (نعمان سے بھی ) اس غلام کو واپس لے لو"چناں چہ آپ کے والد صاحب کے لیے اپنی زندگی میں ہی   جائیداد  تقسیم کرنے  کا شرعی طریقہ یہ ہے کہ اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ  جائیداد  کا آٹھواں حصہ اپنی دونوں بیویوں کے درمیان نصف نصف تقسیم کردے ، اور باقی ماندہ جائیداد   اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی، البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔نیز یہ واضح رہے کہ ہر ایک کو اس کا حصہ مکمل مالکانہ حقوق و اختیارات کے ساتھ دے، ورنہ ہبہ مکمل نہ ہوگا اور وہ جائیداد بدستور والد ہی کی ملکیت میں رہے گا۔"بدائع الصنائع"میں ہے:"وينبغي للرجل أن يعدل بين أولاده في ‌النحلى لقوله سبحانه وتعالى {إن الله يأمر بالعدل والإحسان} [النحل: 90] .(وأما) كيفية العدل بينهم فقد قال أبو يوسف العدل في ذلك أن يسوي بينهم في العطية ولا يفضل الذكر على الأنثى وقال محمد العدل بينهم أن يعطيهم على سبيل الترتيب في المواريث للذكر مثل حظ الأنثيين كذا ذكر القاضي الاختلاف بينهما في شرح مختصر الطحاوي وذكر محمد في الموطإ ينبغي للرجل أن يسوي بين ولده في النحل ولا يفضل بعضهم على بعض.وظاهر هذا يقتضي أن يكون قوله مع قول أبي يوسف وهو الصحيح لما روي أن بشيرا أبا النعمان أتى بالنعمان إلى رسول الله - صلى الله عليه وسلم - فقال إني نحلت ابني هذا غلاما كان لي فقال له رسول الله - صلى الله عليه وسلم - كل ولدك نحلته مثل هذا فقال لا فقال النبي - عليه الصلاة والسلام - فأرجعه وهذا إشارة إلى العدل بين الأولاد في النحلة وهو التسوية بينهم ولأن في التسوية تأليف القلوب والتفضيل يورث الوحشة بينهم فكانت التسوية أولى ولو نحل بعضا وحرم بعضا جاز من طريق الحكم لأنه تصرف في خالص ملكه لا حق لأحد فيه إلا أنه لا يكون عدلا سواء كان المحروم فقيها تقيا أو جاهلا فاسقا على قول المتقدمين من مشايخنا وأما على قول المتأخرين منهم لا بأس أن يعطي المتأدبين والمتفقهين دون الفسقة الفجرة."(كتاب الهبة، فصل في شرائط ركن الهبة، ج:6، ص:127، ط:دار الكتب العلمية)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

Reference: Reference: Surah An-Nahl, Ayah 90 | : سورۃ النحل، آیت نمبر 90 حوالہ

عنوان: آرڈر کینسل کرنے پر خریدار کو اضافی رقم دینے کا حکم
سوال: دراز سٹور سے خریداری کا آرڈر کرنے کے بعد بیچنے والا سامان مہیا نہ کرسکا اور وہ آرڈر کینسل کر دیا اس نے اور پھر خریدار کو اصل رقم واپس دی اور ساتھ دو سو اضافی دیا اور کہا یہ ہماری طرف سے معذرت ہے کیا یہ دو سو روپیہ لینا حلال ہے ؟
جواب: صورت مسؤلہ میں اگر مذکورہ اضافی رقم پہلے سے مشروط نہ ہو   اور خریدار اس کےمطالبہ کاحق بھی نہ رکھتا ہو  بلکہ  اپنی طرف  سے بغیر کسی شرط اور معاہدے  کے معذرت کرتے وقت  مذکورہ  اضافی رقم  دیدے  تو خریدار کا اسے لینا جائز ہے۔شرح المجلۃ  میں ہے:"الهبة هي تمليك مال لآخر بلا عوض ويقال لفاعله: واهب."(شرح المجلۃ(دررالحکام شرح مجلۃ الاحکام)المادة 833، 2/ 389 ط:دارالجیل)فقط واللہ اعلم

عنوان: ملازم کو ریٹائرمنٹ کے وقت گریجویٹی فنڈ دینا لازم نہیں
سوال: ایک کمپنی اپنےملازمین کو اپوائنٹمنٹ(تقرری)کےوقت یہ کہ دیتی ہےکہ کمپنی ملازم کو کسی بھی قسم کےفنڈز مثلا گریجویٹی فنڈ،جی پی فنڈوغیرہ نہیں دےگی،یہ بات کمپنی ہرملازم سےکرتی ہے،کیا کمپنی کےلیےملازمین سےاس طرح کاوعدہ لیناجائز ہے؟ اورعموما ملازمین اس بات پر رضامندی کا اظہارکرتےہیں۔واضح رہےکہ یہ بات شروع ہی میں تقرر کرتےوقت ملازمین کو کہی جاتی ہے، جبکہ قانونا ملازمین کو کمپنی چھوڑتے وقت (ریٹائرمنٹ پر) گریجویٹی فنڈ  دینا لازم ہوتاہے،گویا کہ ملازمین کی طرف سےگریجویٹی فنڈ نہ لینے پر رضامندی اس وقت ہوتی ہے جبکہ یہ فنڈ ان کےحق میں ثابت بھی نہیں ہوتا۔سوال یہ ہے کہ ایک ایسا ملازم جو کہ کمپنی سےشروع میں تقرری کےوقت تمام قسم کےفنڈز (جوریٹائرمنٹ پرکمپنی کےذمہ لازم ہوتےہیں) نہ لینے کی رضامندی کااظہار کر دےتو ایسے شخص کےلیے ریٹائرمنٹ  پرکمپنی سےگریجویٹی وغیرہ کامطالبہ کرناجائزہے؟نیزواضح رہے کہ اگرچہ اس ملازم نےفنڈ نہ لینے پرکمپنی سے وعدہ کر رکھا ہے لیکن اگر یہ شخص ریٹائرمنٹ پرکمپنی کےخلاف کورٹ / عدالت میں چلا جائےتو عدالت اس کمپنی کو گریجویٹی فنڈز دینے کاحکم کرےگی۔2۔  دوسراسوال یہ ہےکہ مذکورہ بالا صورت کےمطابق ایک شخص نے تقرری کے وقت کمپنی سے ریٹائرمنٹ پرفنڈنہ لینے کا وعدہ کیا تھا، 2014 میں پہلے مالک کا انتقال ہوگیا،کمپنی وراثت میں دوسرے شخص کے پاس آگئی، 2022 میں بندہ ریٹائر ہو اتو دوسرے مالک نے 2014 کےبعد کے سالوں کی گریجویٹی فنڈ دینے پر رضامندی ظاہر کی جبکہ اس سے پہلے تقریبا 20سال کی گریجویٹی دینے سے انکار کیا ہے۔سوال یہ ہے کہ بندہ نے پہلے مالک سے گریجویٹی نہ لینے کا وعدہ کیا تھا،کیا اس وقت میرا 2014 سے پہلے والےسالوں کی گریجویٹی کامطالبہ کرنا  درست ہے؟نیز 2014کے بعد کی گریجویٹی  لینا میرےلیےدرست اورجائزہے؟کیاتقرری کے وقت کیا گیا وعدہ کی وجہ سے یہ اماؤنٹ میرےلئےمکروہ  یا  حرام تو نہیں ہوگی؟نیز لف ڈاکومنٹ کی روشنی میں یہ واضح کیاجائے کہ شرعا 1995سے 2014 تک کی گریجویٹی کس کےذمے واجب ہو گی پہلے مالک کے یا دوسرے مالک کے؟
جواب:
واضح رہے کہ   کسی بھی ادارہ کی جانب سے  ملازم کی  ریٹائرمنٹ کے وقت   گریجویٹی فنڈ    کے نام سے جو  رقم دی جاتی ہے ،یہ رقم نہ ہی اس کی  تنخواہ کا حصہ  ہوتی، اور نہ ہی  دوران  ملازمت ملازم کی تنخواہ سے منہا کرکے جمع کی جاتی ہے، بلکہ یہ  ادارہ کی طرف سے ملازم کے لیے  تبرع و احسان ہوتا ہے، جس کی حیثیت  عطیہ و تحفہ کی  ہے، پس جس طرح سے  کسی کو تحفہ دینا لازم نہیں ہوتا، بلکہ کسی کو تحفہ دینے یا نہ دینے  کا تعلق دینے والے   کی صوابدید سے ہوتا ہے،بالکل اسی طرح سے  کسی بھی ادارہ پر اپنے ملازمین کو گریجویٹی فنڈ  دینا شرعا لازم نہیں ہوتا،  اور نہ ہی کسی ملازم کا  گریجویٹی ملنے سے قبل اس پر استحقاق ہوتا ہے، کہ وہ ادارہ سے گریجویٹی کا مطالبہ کرسکے، خصوصا جبکہ ملازمت سے قبل ہی گریجویٹی نہ دیئے جانے کا معاہدہ طے پایا ہو، لہذا صورت مسئولہ میں اگر مذکورہ ادارہ کی نئی انتظامیہ اپنے ملازمین کو 2014 سے گریجویٹی فنڈ دینے پر  برضا و خوشی آمادہ ہو، تو ملازم گریجویٹی  وصول کر سکتا ہے، تاہم 2014سے پہلے سالوں کی گریجویٹی کے مطالبہ کا شرعا اسے حق نہیں ہوگا، تاہم کسی ملازم کو شرعا اس بات کا حق نہیں کہ وہ گریجویٹی کے حصول کے لیے ادارہ پر کسی بھی قسم کا دباؤ  ڈالے، اور  ادارہ کی رضامندی کے بغیر زبردستی گریجویٹی وصول کرے، ایسا کرنے کی  صورت میں ملازم کے لیے گریجویٹی وصول کرنا حلال نہ ہوگا۔فتاوی ہندیہ میں ہے:" أما تفسيرها شرعا فهي تمليك عين بلا عوض، كذا في الكنز.وأما ركنها فقول الواهب: وهبت؛ لأنه تمليك وإنما يتم بالمالك وحده، والقبول شرط ثبوت الملك للموهوب له حتى لو حلف أن لا يهب فوهب ولم يقبل الآخر حنث، كذا في محيط السرخسي."( كتاب الهبة، الباب الأول في تفسير الهبة وركنها وشرائطها وأنواعها وحكمها، ٤ / ٣٧٤، ط: دار الفكر )درر الحكام في شرح مجلة الأحكاممیں ہے: " (المادة ٥٧: لا يتم التبرع إلا بقبض)لا يتم التبرع إلا بقبض هذه القاعدة مأخوذة من الحديث الشريف القائل «لا تجوز الهبة إلا مقبوضة» على أنه لو كانت الهبة تتم بدون القبض لأصبح الواهب حينئذ مجبرا على أداء شيء ليس بمجبر على أدائه، وذلك مخالف لروح التبرع فالتبرع هو إعطاء الشيء غير الواجب، إعطاؤه إحسانا من المعطي."(المقالة الثانية في بيان القواعد الكلية الفقهية، ١ / ٥٧، ط: دار الجيل )فتاوی ہندیہ میں ہے:" لايثبت الملك للموهوب له إلا بالقبض هو المختار، هكذا في الفصول العمادية."(كتاب الهبة، الباب الثاني فيما يجوز من الهبة وما لا يجوز، ٤ / ٣٧٨، ط: دار الفكر )شرح مشكل الآثار للطحاويمیں ہے:"٢٨٢٣ - وكما حدثنا الربيع بن سليمان بن داود قال: حدثنا أصبغ بن الفرج قال: حدثنا حاتم بن إسماعيل قال: حدثنا عبد الملك بن الحسن، عن عبد الرحمن بن أبي سعيد، عن عمارة بن حارثة، عن عمرو بن يثربي قال: خطبنا رسول الله صلى الله عليه وسلم , فقال: " لا يحل لامرئ من مال أخيه شيء إلا بطيب نفس منه " قال: قلت يا رسول الله , إن لقيت غنم ابن عمي آخذ منها شيئا؟ فقال: " إن لقيتها تحمل شفرة , وأزنادا بخبت الجميش فلا تهجها " -قال أبو جعفر: ففيما روينا إثبات تحريم مال المسلم على المسلم."( باب بيان مشكل ما روي عن رسول الله صلى الله عليه وسلم في الضيافة من إيجابه إياها ومما سوى ذلك، ٧ / ٢٥٢، ط: مؤسسة الرسالة )فقط واللہ اعلم

Reference: Riyad as-Salihin 1272 In-book reference : Book 10, Hadith 2: حوالہ

عنوان: پراپرٹی کو زبانی یا تحریری ہبہ کرنے کے لیےقبضہ وتصرف بھی دینا ضروی ہے
سوال: بولنے سے پراپڑتی گفٹ ہوجاتی ہے؟اگر گواہ ہوں تو کیا زبانی طور پر  پراپرٹی گفٹ ہوجاتی ہے یا گفٹ ڈیڈ (ہبہ نامہ ) ہونا ضروری ہے؟
جواب: واضح رہے کہ ہبہ (گفٹ) کے مکمل ہونے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام زبانی یا تحریری کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، ورنہ شرعاً ہبہ درست نہیں ہوتا۔صورتِ مسئولہ میں پراپرٹی کو زبانی یا تحریری ہبہ نامہ (گفٹ ڈیڈ)  کے ذریعہ ہبہ کرنے سے ہبہ منعقد ہوجائے گا،تحریری طور پر ہبہ کرنا شرعا لازم نہیں ،البتہ موہوب لہ کو قبضہ وتصرف دینے کے بعد ہی ہبہ تام ہوگا۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(کتاب الہبۃ،الباب الثانی فیما یجوز من الھبۃ وما لا یجوز،ج:4،ص:378، ط؛ رشیدیہ)فتاوی شامی میں ہے:"بخلاف ‌جعلته ‌باسمك فإنه ليس بهبة."(كتاب الهبة،ج:5،ص:689،ط:سعيد)فقط واللہ اعلم

عنوان: ایک بیوہ، دو بیٹوں اور پانچ بیٹیوں کے درمیان میراث تقسیم کرنے کا شرعی طریقہ / بیٹوں کا والدہ کے نام فلیٹ خریدنے کا حکم
سوال: 1-ہم پانچ بہنیں اور دو بھائی ہیں، اور ایک ہماری والدہ ہے، والد مرحوم کے نام ایک گھر تھا، جو چار کروڑ پندرہ لاکھ کا بکا ہے، اب ورثاء میں اس کی تقسیم کیسے ہوگی؟2-ہم ایک بھائی کو ان کا حصہ دینا چاہتے ہیں، اور پانچ بہنیں اور ایک بھائی والدہ کے نام سے ایک فلیٹ خریدنا چاہتے ہیں، تو اس کی لکھت کا کیا طریقہ ہونا چاہیے؟3-نیز یہ بھی بتائیں کہ والدہ کی جائیداد میں سے ان کے انتقال کے بعد ہم ورثاء کو کتنا کتنا ملے گا؟ اور اس کی لکھت کا کیا طریقہ ہونا چاہیے؟
جواب:
1-صورتِ مسئولہ میں سائل کے والد مرحوم کی میراث ان کے ورثاء میں تقسیم کرنے کا شرعی طریقہ یہ ہے کہ سب سے پہلے مرحوم کے حقوقِ متقدمہ یعنی تجہیز و تکفین کے اخراجات نکالے جائیں گے، اس کے بعد اگر ان کے ذمہ کسی کا قرض ہو تو اس کو باقی کل ترکہ میں سے ادا کرنے کے بعد اگر اس نے کوئی جائز وصیت کی ہو تو اس کو باقی کل ترکہ کے ایک تہائی میں سے نافذ کرنے کے بعد باقی کل ترکہ  منقولہ و غیر منقولہ کو 72 حصوں میں تقسیم کرکے 9 حصے مرحوم کی بیوہ کو، 14  حصے ہر ایک بیٹے کو اور 7 حصے ہر ایک بیٹی کو ملیں گے۔میراث کی تقسیم کی صورت یہ ہے:میت: سائل کے والد، مسئلہ: 72/8بیوہبیٹابیٹابیٹیبیٹیبیٹیبیٹیبیٹی179141477777یعنی مثلا 100 روپے میں سے 12.5 روپے مرحوم کی بیوہ کو، 19.444 روپے ان کے ہر ایک بیٹے کو اور 9.722 روپے ان کی ہر ایک بیٹی کو ملیں گے۔2-جو بھائی بہنیں والدہ کے نام فلیٹ خریدنا چاہتے ہیں ان کو چاہیے کہ  پہلے میراث تقسیم کرکے ہر ایک وارث کو اس کا حصہ دیا جائے، پھر اگر وہ والد ہ کے نام فلیٹ خرید کر ان کو گفٹ کرنا چاہتے ہیں تو اس کا طریقہ یہ ہے کہ فلیٹ خرید کر والدہ کے نام کرائیں، اور نام کرانے کے ساتھ ساتھ ان کو مالکانہ حقوق کے ساتھ قبضہ بھی دے دیں، اس طرح والدہ اس مکان کی مالک بن جائے گی، اور مکان ان کے انتقال کے بعد ان کے تمام ورثاء میں شرعی طریقہ کار کے مطابق تقسیم ہوگا، اور اگر مذکورہ بہن بھائی مکان گفٹ نہیں کرنا چاہتے، بلکہ محض ان کے نام کرکے اپنی ملکیت میں بر قرار رکھنا چاہتے ہیں تو اس کا طریقہ یہ ہے کہ ہر بہن بھائی متعین رقم جمع کرکے والدہ کے نام فلیٹ خرید لیں، جو سب کی مشترکہ ملکیت ہو، اور ہر ایک اس میں اپنی ادا کرددہ رقم کے بقدر شریک ہو، مکان محض انتظامی نوعیت سے والدہ کے نام ہو، اس کے مالک خریدنے والے بیٹے اور بیٹیاں ہوں، نیز اگر والدہ بھی اس میں اپنا حصہ ڈالنا چاہتی ہے تو وہ بھی مکان میں اپنی ادا کردہ رقم کے بقدر شریک ہوگی۔بہتر ہے کہ ان سارے معاملات کی تفصیلات اسٹامپ پیپر پر لکھ کر اس پر گواہ بھی بنائے جائیں، اور گواہ سمیت سب شرکاء کے دستخط بھی ا س پر ثبت کیے جائیں؛ تاکہ بعد میں کسی قسم کا نزاع پیدا نہ ہو۔مبسوط سرخسی میں ہے:"ثم الملك لا يثبت في الهبة بالعقد قبل القبض - عندنا .... وحجتنا في ذلك ما روي عن النبي - صلى الله عليه وسلم -: لا تجوز الهبة إلا مقبوضة، معناه: لا يثبت الحكم، وهو الملك؛ إذ الجواز ثابت قبل القبض بالاتفاق."(کتاب الهبة،ج:12، ص:48 ،ط: دارالمعرفة بیروت)3-باقی والدہ کی میراث کی تقسیم زندگی میں نہیں بتائی جاتی، ان کے انتقال کے بعد جو ورثاء حیات ہوں اس وقت کسی دار الافتاء سے اس سے متعلق شرعی حکم معلوم کیا جائے۔فقط والله اعلم

Reference: Riyad as-Salihin 427 In-book reference : Introduction, Hadith 427: حوالہ

عنوان: زندگی میں جائیداد کی تقسیم
سوال: میرے 12ورثاہیں، ایک بیوی، پانچ بیٹے اور چھ بیٹیاں ہیں،میں ضعیف ہوگیاہوں اورصاحبِ فراش ہوں، میرے پاس ایک جائیداد ہے، میں چاہتاہوں کہ زندگی میں ہی اس جائیدادکوبیچ کراپنے ورثاء کے درمیان میراث کے اصول کے مطابق تقسیم کروں،  تاکہ میرے مرنے کے بعد ورثاء کے درمیان فساد فی الارض کاخطرہ نہ ہو ،نیزمیرے کچھ لین دین ہیں، اسے بھی ادا کرناہے اور تقسیم کا طریقہ بھی شریعتِ محمدیہ کی روشنی میں جواب عنایت فرماکرمشکور فرمائیں ۔
جواب:
زندگی میں اگر کوئی شخص اپنا  مال /جائیداد اپنی اولاد میں تقسیم کرنا چاہےتو شریعت کی رو سے یہ والد کی طرف سے  اولاد کے لیے ہدیہ ہوتا ہے، زندگی میں اپنا مال تقسیم کرنے  کا صحیح طریقہ  یہ ہے کہ تمام  اولاد کو برابر حصہ دیا جائے  ، جتنا حصہ بیٹوں کو دیاجائے  اتنا ہی بیٹیوں کو بھی دیا جائے ۔لہذا صورتِ مسئولہ میں سائل اپنی زندگی میں  اگر اپنی خوشی سے اپنی جائیداداپنےورثاء میں تقسیم کرنا چاہتا ہو، تو سب سے پہلے اپنے  اخراجات اور ضروریات  کے لیے جس قدر روپیہ/جائیداد   رکھنا چاہتا ہے اپنی صواب دید کے مطابق اتنی  رکھ لے،پھر سائل کےذمہ جو لین دین کے معاملات ہیں ان کو ادا کرے،  اس کے  بعد بقیہ جائیداد میں سےآٹھواں حصہ اپنی بیوی کو اور   باقی جائیداد اپنی تمام اولاد (پانچ بیٹے اورچھ بیٹیاں) کے درمیان برابر برابر تقسیم کردے، تقسیم کا یہ طریقہ کار  اس صورت میں ہے جب کہ سائل کے دونوں والدین کا انتقال ہوچکا ہو،البتہ اگر والدین یا ان میں سے ایک زندہ ہو تو تفصیل ذکر کرے دوبارہ سوال ارسال کریں۔مشکوۃ المصابیح میں ہے؛'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه. وفي رواية ...... قال: فاتقوا الله واعدلوا بين أولادكم."(باب العطایا،ج:1،ص:261، ط: قدیمی)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: اولاد کو گفٹ کرنے میں برابری ضروری ہے
سوال: میرا سوال ہبہ کے بارے میں ہے، ایک صاحب اپنا مکان بیچ کر اُس کی رقم کا70فیصد حصہ اپنے اُن چار بیٹوں کو دینا چاہتے ہیں جو اُن کے ساتھ رہتے ہیں اور شادی شدہ بھی ہیں، باقی 30فیصد حصہ جو الگ رہتے ہیں جن میں پانچ بیٹے اور پانچ بیٹیاں شادی شدہ ہیں اُن کو دینا چاہتے ہیں، کیااس طرح  کرنا جائز ہے یا برابری ضروری ہے؟
جواب: واضح رہے کہ زندگی میں انسان کو اپنی جائیداد میں ہر قسم کے جائز تصرف کا اختیار حاصل ہوتا ہے، اگر وہ اپنی جائیداد بیچ کر اُس کی رقم اپنی اولاد کو ہبہ (گفٹ) کرنا چاہے تو ایسا کرنا جائز ہے، لیکن اولاد کوکوئی چیز گفٹ کرتے وقت اُن میں برابری کرناضروری ہے، بلاوجہ کسی کوکم اور کسی کو زیادہ دینا جائز نہیں ، لہٰذا صورتِ مسئولہ میں مذکورہ شخص اگر اپنا مکان بیچ کر اُس کی رقم اپنی اولاد کو ہبہ (گفٹ) کرنا چاہتا ہے تو اُس کے لیے ایسا کرنا جائز ہے، البتہ زندگی میں اولاد کو جائیداد وغیرہ ہبہ (گفٹ) کرنے کا  شرعی طریقہ یہ ہے کہ صاحبِ جائیداد اپنی جائیدادمیں اپنے لیے جتناچاہے رکھ لے،تاکہ بوقتِ ضرورت کام آئےاور (اگر بیوی حیات ہو تو)کل مال کے آٹھویں حصہ کے بقدر اپنی بیوی کو دے دے ،اس کے بعد باقی کل جائیداداپنی  اولاد(بیٹوں اور بیٹیوں) میں برابر تقسیم کردے،یعنی جتناحصہ ہر ایک بیٹے کودے اُتنا حصہ ہر ایک بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر کسی کواُس کی دین داری، خدمت گزاری یاتنگ دستی کی وجہ سے دیگر کے بنسبت کچھ حصہ زیادہ دیاجائےتو اس کی گنجائش ہے۔اور جس کو جو دے اُس پر اُسے مالکانہ قبضہ اور تصرف کااختیار بھی دے دے،صرف نام کردینا کافی نہیں ہوگا۔لہٰذا واضح ہوا کہ مذکورہ شخص کا استفتاء میں ذکرکردہ طریقہ کار کے مطابق اپنی اولاد میں جائیداد تقسیم کرناغیر منصفانہ ہونے کی وجہ سے  ناجائز ہے، جائز اور شرعی طریقہ وہی ہے جو اوپر ذکر ہوا۔فتاوٰی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض .... (و) شرائط صحتها (في الموهوب أن يكون مقبوضا غير مشاع مميزا غير مشغول)."(کتاب الھبة، 687،688/5، ط: سعید)بدائع الصنائع  میں ہے :"للمالک ان یتصرف فی ملکه أی تصرف شاء."(کتاب الدعوٰی، 264/6، ط: سعید)شرح معانی الآثار میں ہے:"عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: سووا بين أولادكم في العطية كما تحبون أن يسووا بينكم في البر."(کتاب الھبة،‌‌ باب: الرجل ينحل بعض بنيه دون بعض، 86/4، ط: عالم الكتب)ترجمہ:"حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سے سنا ہمارے اس منبر پر، فرمارہے تھے کہ رسول اللہ صلی اللہ علیہ وسلم نے فرمایا کہ برابری کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں ۔"وفیہ ایضًا:"عن الشعبي، قال: سمعت النعمان بن بشير، يقول: أعطاني أبي عطية فقالت أمي عمرة بنت رواحة لا أرضى حتى تشهد من الأشهاد رسول الله صلى الله عليه وسلم. فأتى رسول الله صلى الله عليه وسلم فقال: إني قد أعطيت ابني من عمرة عطية وإني أشهدك. قال: «أكل ولدك أعطيت مثل هذا؟» قال لا، قال: «فاتقوا الله واعدلوا بين أولادكم."(کتاب الھبة،‌‌ باب: الرجل ينحل بعض بنيه دون بعض، 86/4، ط: عالم الكتب)ترجمہ:"حضرت نعمان بشیر رضی اللہ عنہ فرماتے ہیں کہ مجھے میرے والد نے ایک عطیہ دیا ،تو میری والدہ عمرۃ بنت رواحۃ نے کہاکہ میں اس وقت تک راضی نہیں ہوں گی،جب تک آپ اس پر رسول اللہ صلی اللہ علیہ وسلم کوگواہ نہ بناؤ،چنانچہ میرے والدنے (رسول اللہ صلی اللہ علیہ وسلم کی خدمت میں حاضر ہوکر) عرض کیاکہ :"میں نے  اپنے بیٹے جو(میری  بیوی) عمرہ سے ہےکو عطیہ دیاہے اور میں اس پر آپ کوگواہ بناتاہوں"، تو رسول اللہ صلی اللہ علیہ وسلم نے دریافت فرمایا کہ:"  کیاتم نے اپنی تمام اولاد کواس جیساعطیہ دیاہے؟"، تو میرے والد نے عرض کیا:"نہیں"، تو رسول اللہ صلی اللہ علیہ وسلم نے فرمایا:"اللہ سے ڈرو اور اپنی اولاد کے درمیان برابری کرو۔"فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."  (کتاب الھبة، الباب السادس، 391/4، ط: رشیدیة)فقط واللہ اعلم

عنوان: گھر پہ دیے گئے خرچہ کا مطالبہ کرنا
سوال: میرے والد صاحب کی پینشن سے گھر کا خرچہ پورا ہوتا تھا ۔جب کہ  میں اپنی فیملی کے  ساتھ بیرون ملک مقیم ہوں۔ ہر ماہ اپنی آمدنی کا کچھ حصہ اللہ کے حصہ کے طور پر نکالتا ہوں ۔ والد صاحب کا انتقال ہوئے چار ماہ ہو گئے ۔ پینشن ہمشیرہ کے نام پر تبدیل کرانے کا پراسیس ابھی مکمل نہیں ہوا ہے۔ سوال یہ تھا کہ میں انہیں گھر کے اخراجات چلانے کیلئے ہر ماہ پیسے بھیج رہا ہوں جب تک پینشن کا مسئلہ حل نہ ہو جائے اور جب پینشن ہمشیرہ کو ملنے لگے تو کیا میں ان پیسوں کا تقاضہ کر سکتا ہوں کسی اور غریب کو دینے کی نیت سے یا نہیں ؟
جواب: صورتِ  مسئولہ میں  اگر  آپ  نے  رقم  بھیجتے  وقت کچھ طے نہیں کیا تھا کہ آپ یہ رقم واپس لیں گے یا یہ رقم ابھی قرض کے طور پر دے رہا ہوں،  بلکہ آپ بغیر کسی شرط کے اپنی طرف سے یہ رقم بھیجتے رہے ، تو ایسی صورت میں آپ کی طرف سے گھر کے خرچے کے لیے بھیجی گئی رقم  آپ کی طرف سے ہدیہ ہے ، آپ اس رقم کی واپسی کا مطالبہ نہیں کرسکتے ۔تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."( تنقيح الفتاوى الحامدية: كتاب المداينات، (2 /226 ) ط: دار المعرفة بيروت)فقط واللہ اعلم

عنوان: زندگی میں جائیداد کی تقسیم
سوال: زندگی میں اولاد کے درمیان میراث تقسیم کرنے کا شرعی طریقہ کیا ہے؟اور اپنے لیے اور بیوی کے لیے کتنا حصہ الگ کرنا ہے؟
جواب:
زندگی میں اولاد کے درمیان  جائیداد کی تقسیم میراث نہیں کہلاتی، بلکہ یہ ہبہ (گفٹ) کہلاتا ہے اور اس میں ہبہ (گفٹ ) کے احکام جاری ہوتے ہیں،زندگی میں اولاد کے درمیان جائیداد تقسیم کرنے کا  شرعی طریقہ یہ ہے کہ صاحبِ جائیداد اپنی جائیدادمیں اپنے لیے جتناچاہے رکھ لے،تاکہ بوقتِ ضرورت کام آئےاور کل مال کے آٹھویں حصہ کے بقدر اپنی بیوی کو دے دے ،اس کے بعد باقی کل جائیداداپنی  اولاد(بیٹوں اور بیٹیوں) میں برابر تقسیم کردے،یعنی جتناحصہ ہر ایک بیٹے کودے اُتنا حصہ ہر ایک بیٹی کوبھی دے، بلا وجہ کسی کو کم اور کسی کو زیادہ نہ دے اور نہ ہی کسی کومحروم کرے، البتہ اگر کسی کواُس کی دین داری، خدمت گزاری یاتنگ دستی کی وجہ سے دیگر کے بنسبت کچھ حصہ زیادہ دیاجائےتو اس کی گنجائش ہے۔اور جس کو جو دے اُس پر اُسے مالکانہ قبضہ اور تصرف کااختیار بھی دے دے،صرف نام کردینا کافی نہیں ہوگا۔فتاوٰی شامی میں ہے:"(هي) لغة: التفضل على الغير ولو غير مال. وشرعا: (تمليك العين مجانا) أي بلا عوض .... (و) شرائط صحتها (في الموهوب أن يكون مقبوضا غير مشاع مميزا غير مشغول)."(کتاب الھبة، 687،688/5، ط: سعید)بدائع الصنائع  میں ہے :"للمالک أن یتصرف في ملکه أي تصرف شاء."(کتاب الدعوٰی، 264/6، ط: سعید)شرح معانی الآثار میں ہے:"عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: سووا بين أولادكم في العطية كما تحبون أن يسووا بينكم في البر."(کتاب الھبة،‌‌ باب: الرجل ينحل بعض بنيه دون بعض، 86/4، ط: عالم الكتب)ترجمہ:"حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سے سنا ہمارے اس منبر پر، فرمارہے تھے کہ رسول اللہ صلی اللہ علیہ وسلم نے فرمایا کہ برابری کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں ۔"وفیہ ایضًا:"عن الشعبي، قال: سمعت النعمان بن بشير، يقول: أعطاني أبي عطية، فقالت أمي عمرة بنت رواحة: لا أرضى حتى تشهد من الأشهاد رسول الله صلى الله عليه وسلم. فأتى رسول الله صلى الله عليه وسلم، فقال: إني قد أعطيت ابني من عمرة عطية وإني أشهدك. قال: «أكل ولدك أعطيت مثل هذا؟» قال: لا، قال: «فاتقوا الله واعدلوا بين أولادكم»."(کتاب الھبة،‌‌ باب: الرجل ينحل بعض بنيه دون بعض، 86/4، ط: عالم الكتب)ترجمہ:"حضرت نعمان بشیر رضی اللہ عنہ فرماتے ہیں کہ مجھے میرے والد نے ایک عطیہ دیا ،تو میری والدہ عمرۃ بنت رواحۃ نے کہاکہ میں اس وقت تک راضی نہیں ہوں گی،جب تک آپ اس پر رسول اللہ صلی اللہ علیہ وسلم کوگواہ نہ بناؤ،چنانچہ میرے والدنے (رسول اللہ صلی اللہ علیہ وسلم کی خدمت میں حاضر ہوکر) عرض کیاکہ :"میں نے  اپنے بیٹے جو(میری  بیوی) عمرہ سے ہےکو عطیہ دیاہے اور میں اس پر آپ کوگواہ بناتاہوں"، تو رسول اللہ صلی اللہ علیہ وسلم نے دریافت فرمایا کہ:"  کیاتم نے اپنی تمام اولاد کواس جیساعطیہ دیاہے؟"، تو میرے والد نے عرض کیا:"نہیں"، تو رسول اللہ صلی اللہ علیہ وسلم نے فرمایا:"اللہ سے ڈرو اور اپنی اولاد کے درمیان برابری کرو۔"فتاوٰی ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."  (کتاب الھبة، الباب السادس في الهبة للصغير، 391/4، ط: رشیدیة)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: کرسمس کے موقع پر بھنگیوں کو تحفہ دینے کا حکم
سوال: کرسمس کے موقع پر بھنگیوں کو تحفہ دینا کیسا ہے؟
جواب: واضح رہے کہ  پچیس(25) دسمبر کو عیسائی قوم کرسمس کے نام سے تہوار مناتی ہے جو ان کا مذہبی تہوار ہےاور غیر مسلموں کے مذہبی تہوار میں شرکت کرنا اور اس دن ان سے ہدیہ، تحفہ  کی لین دین جائز نہیں ہے،کیوں کہ غیر مسلموں کے مذہبی تہوار ان کے مذہبی اعتقادات اور عبادات پر مبنی ہوتے ہیں اور اس دن ان کے ساتھ تعاون کرنے اور ہدیہ ،تحفہ دینے میں ان کے مذہبی تہوار کی تعظیم اور ان کے مذہب کی تعظیم اور محبت کا اظہار ہے،لہذا ان کے مذہبی تہوار کے دن ان کوتحفہ دیناچاہے وہ  بطورِ امداد کے کیوں نہ ہو ،جائز نہیں ہے،البتہ اس  کے  علاوہ  مواقع میں   واجب صدقات کے علاوہ مال کے ذریعے غیر مسلموں کے ساتھ مدد کرنا  نہ صرف جائز، بلکہ باعثِ اجرو ثواب ہے۔البحر الرائق شرح کنز الدقائق میں ہے:"قال - رحمه الله -: (والإعطاء باسم النيروز والمهرجان لا يجوز) أي الهدايا باسم هذين اليومين حرام بل كفر وقال أبو حفص الكبير - رحمه الله - لو أن رجلا عبد الله تعالى خمسين سنة ثم جاء يوم النيروز وأهدى إلى بعض المشركين بيضة يريد تعظيم ذلك اليوم فقد كفر وحبط عمله وقال صاحب الجامع الأصغر إذا أهدى يوم النيروز إلى مسلم آخر ولم يرد به تعظيم اليوم ولكن على ما اعتاده بعض الناس لا يكفر ولكن ينبغي له أن لا يفعل ذلك في ذلك اليوم خاصة ويفعله قبله أو بعده لكي لا يكون تشبيها بأولئك القوم، وقد قال - صلى الله عليه وسلم - «من تشبه بقوم فهو منهم» و قال في الجامع الأصغر رجل اشترى يوم النيروز شيئًا يشتريه الكفرة منه وهو لم يكن يشتريه قبل ذلك إن أراد به تعظيم ذلك اليوم كما تعظمه المشركون كفر، وإن أراد الأكل والشرب والتنعم لا يكفر."(مسائل شتي،‌‌ والإعطاء باسم النيروز والمهرجان لا يجوز، ج:8، ص:555، ط:دار الكتاب الإسلامي)فقط والله أعلم

عنوان: قبضہ اور عملی تصرف کے ساتھ دی گئی زمین کا حکم
سوال: 1975میں  میرے والدین  زندہ تھے اور میں والدین کا اکلوتا بیٹا تھا ، والد صاحب مرحوم دوسری شادی کرنا چاہتے تھے ، انہوں نے   مجھے اپنی  پوری زمین کا  آدھا حصہ دینے وعدہ کیا اور ایک تحریری معاہدہ بحضور گواہان کے بھی کیا  اور والدصاحب نے  اپنے  دوسرے  نکاح سے قبل بھری  محفل میں جس میں میرے والد صاحب اور  لڑکی کے دو بھائی اوردیگرافراد موجود تھے ،ان  کے سامنے اقرار کیا کہ میں نے  اپنی  ساری جائیدا د(زمین )  کا نصف حصہ اپنے بیٹے (یعنی سائل ) کو دے دیاہے اور میری  دوسری شادی سے جتنی اولاد ہوگی  جو حصہ میں نے اپنے اس بیٹے کو دیا ہے اس میں ان کا کوئی حصہ نہیں ہوگا ، اور  آج سے میں اسے  آدھے حصے کا قبضہ بھی دے رہا ہوں اور میرا یہ بیٹا تمام جائیداد میں  آدھے حصے کامالک ہو گا، چونکہ میں سرکاری ملازم تھا اس لیے  میں کھیتی باڑی نہیں کرسکتاتھا تو میں نے اپنا حصہ ایک مزارع کو دیا اور مجھے اناج میں سے آدھا حصہ دیتاتھا،اور کچھ زمین ایسی تھی کہ والدصاحب نے سالانہ کے حساب سے  مزارعین کو اجارہ پر دی  تھی ،  میں اس زمین میں سے بھی جو آمدنی آتی والدصاحب کے زمانے سے  سےآج تک آدھا حصہ لیتا  چلا آرہا ہوں ،اب میرےوالد صاحب وفات پاچکے ہیں،اور میری  سوتیلی ماں کا ایک بیٹا اور ایک بیٹی ہے ،محکمہ مال کے ریکارڈ میں زمین کا  وہ حصہ  جو والد صاحب نے مجھے دیا تھا اور جو آدھا حصہ والد صاحب نے اپنے پاس رکھا تھا سب تینوں کے نام ہے، اب سوال یہ ہے کہ :1۔والد صاحب نے مجھے جو حصہ باقاعدہ قبضے کے ساتھ دیا تھا اس میں میرے ان بہن بھائیوں کا حصہ بنتا ہے یا نہیں؟2۔ والد صاحب کی وفات کے بعد جو بقیہ زمین انہوں نے چھوڑ ی  اسلامی قوانین کے رو سے اس میں میرا حصہ بنتا ہے یا  نہیں؟
جواب: 1۔اگر واقعۃً سائل کے مرحوم والد نےاپنی زندگی میں اپنی آدھی زمین سائل کو  عملاً قبضہ اور تصر ف کے ساتھ  دے دی تھی  تو مذکورہ زمین کا مالک تنہا سائل ہے ، اس میں دیگر ورثاء شریک نہیں ہوں گے  ۔فتاوی شامی میں ہے:"و شرائط صحتها في الموهوب أن يكون ‌مقبوضاً غيرَ مشاع مميزاً غيرَ مشغول."(کتاب الهبة،ج:5،ص:688۔687،ط:سعید)فتاوی ہندیہ میں ہے:"لایثبت الملک للموهوب له إلا بالقبض وهو المختار، هکذا في فصول العمادیة".(كتاب الهبة، الباب الثانی  فیما يجوز من الهبة وما لا يجوز:ج:4،ص: 378، ط: رشیدیه)2۔صورتِ مسئولہ میں سائل کے والدصاحب نے انتقال کے بعد ترکہ میں جو زمین چھوڑی ہے اس میں دیگر ورثاء کے ساتھ سائل بھی شرعی طور پر حصہ دار ہوگا ،لیکن یہ اس صورت میں ہے جب سائل نے اپنے والد صاحب کے ساتھ  يه معاہدہ نہ کیا ہو کہ جو آدھی زمین سائل نے لی ہے اس کے بعد اس کا والدصاحب کی میراث میں مزید کوئی حصہ نہیں ہوگا ،لیکن اگر سائل نے اس طرح کا معاہد ہ کیا ہوتو اس صورت میں وہ اپناحصہ وصول کر چکا ، اس لیے بقیہ زمین  میں شرعا اس کا کوئی حصہ نہیں ہوگا ۔فتاوی شامی میں ہے  :"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ"(كتاب الوصايا،6/ 655،ط:سعيد)فقط واللہ اعلم

عنوان: والدین کا اپنی اولاد کو زمین ہبہ کرکے اپنے لیے استفادہ کی شرط لگانا
سوال: کیا والدین  اپنے بچوں کو زمین اس شرط کے ساتھ ہبہ کرسکتے ہیں کہ ان کو اس زمین سے استفادہ کا حق رہےگا، ایسی صورت مین زمین کا مالک کون ہوگا؟ والدین کا اپنے لیے حقِ استفادہ  باقی رکھنے کا کیا حکم ہے؟ اور والدین کے انتقال کے بعد  یہ زمین والدین کے ترکہ میں شامل ہوگی یا بچوں کی ملکیت میں ہوگی؟
جواب:
صورتِ مسئولہ میں والدین اگر  اپنی اولاد کو زمین ہبہ کرکے عملی طور پر قبضہ و تصرف نہ دیں، بلکہ  اپنے لیے استفادہ کی شرط لگائیں تو اس صورت میں محض زبانی یا تحریری ہبہ کرنے سے وہ ہبہ شرعاً درست نہیں ہوگا۔کیوں  کہ ہبہ کرتے وقت مکمل قبضہ واختیار دینا ضروری ہے، بغیر قبضہ واختیار کے صرف نام کرنے سے ہبہ تام نہیں ہوتاہے، اور اس صورت میں والدین ہی اس کا مالک ہوں گے اور ان کے انتقال کے بعد ان کے ترکہ میں شامل ہوکر تمام ورثاء میں شرعی طریقہ کے مطابق تقسیم ہوگی۔اور یہ بھی یاد رہے کہ والدین کے لیے اولاد کے درمیان ہبہ میں برابری ضروری ہے، یعنی جتنا بیٹے کو دے  اتنا ہی بیٹی کو دے، نہ اس میں کمی بیشی کرے اور نہ ہی کسی کو محروم کرے، بلاوجہ اولاد کے درمیان ہبہ میں کمی بیشی کرنے یا کسی ایک کو محروم کرنے کی صورت میں والدین گناہ گار ہوں گے۔فتاوی ہندیہ میں ہے:"وأنها لا تبطل بالشروط الفاسدة حتى لو وهب الرجل عبده على أن يعتقه صحت".(كتاب الهبة، ج:4، ص:374، ط:رشیدیه)فتاوی شامی میں ہے:"(وتتم) الھبة( بالقبض) الکامل(ولو الموھوب شاغلا لملك الواھب  لامشغولا به) والأصل أن الموھوب إن مشغولا بملك الواھب منع تمامھا، وإن شاغلا لا".(کتاب الھبة، ج:5،ص:690-691،ط:سعید)وفیہ ایضاً:"بخلاف جعلته باسمك فانه لیس بھبة".(کتاب الھبة، ج:5،ص:689،ط:سعید)مشکاۃ المصابیح میں ہے:''وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» .وفی روایة : أنه قال:«أیسرك أن یکونوا فی البر سواء؟»قال بلی،قال: فلاإذن، وفي رواية ...... قال: فاتقوا الله واعدلوا بين أولادكم''.( ج:1،باب العطایا،باب 17،الفصل الأول،ص:453،ط:بشری)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ  صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ  صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو ۔ ایک اور روایت میں یوں ہےکہ آپ صلی اللہ علیہ وسلم نے (نعمان کے والدسے )فرمایا کہ" کیاتم یہ پسند کرتے ہوکہ تمہارےسب بیٹے تمہاری نظر میں نیکی کے اعتبار سے یکساں ہوں"(یعنی کیاتم یہ چاہتے  ہو کہ تمہارے سب بیٹے تمہارے ساتھ اچھاسلوک کریں اور سب ہی تمہاری فرمانبرداری  اورتمہاری تعظیم کریں ؟انہوں نے کہاکہ "ہاں"آپ صلی اللہ علیہ وسلم نے فرمایاکہ "اس صورت میں (جب کہ تم نے اپنے تمام بیٹوں سے اپنے تئیں یکساں اچھے سلوک کے خواہشمند ہوتو)صرف اپنے ایک یٹے (نعمان) کو غلام نہ دو"ایک اور روایت میں آتا ہے کہ ……  آپ  صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ہبہ تام ہونے کے لیے قبضہ ضروری ہے
سوال: ہماری نانی کی دو شادیاں تھیں، پہلے شوہر سے ہماری والدہ اکلوتی اولاد ہیں ،جب کہ دوسرے شوہر سے دو بہنیں اور دو بھائی تھے ،جن میں سے دو بہنیں حیات ہیں،  دوسرے شوہر سے بھی ہماری نانی کی شادی ختم ہو گئی، ہماری نانی کے پہلے شوہر یعنی ہمارے نانا کا انتقال ان کے والد کی زندگی ہی میں ہو گیا تھا اور ہماری والدہ کو ان کے دادا کی وراثت میں سے کوئی حصہ نہیں دیا گیا۔  ہماری نانی نے اپنا ایک گھر  جو  ان کے ننھیال کی طرف سے ملا تھا، 1978 میں ہماری والدہ کو ہبہ کر دیا اور اس سلسلے میں باقاعدہ اسٹامپ لکھا گیا، نانی کی زندگی میں ہماری والدہ ان کی بے حد خدمت گزار رہیں ، گزشتہ برس نانی کے انتقال کے بعد اس گھر کو  وراثت میں شامل کرنے کا تقاضا کیا گیا، جو اب تک حل طلب ہے، ہماری نانی کے دوسرے شوہر کے انتقال کے بعد ان کی وارثت ان کے دیگر بچوں میں شرعی احکام کے مطابق تقسیم کی جا چکی ہے، گزارش ہے کہ اس ضمن میں  ہماری راہ نمائی فرمائی جائے۔
جواب: صورتِ مسئولہ میں سائل کی والدہ  کو سائل نانی کی طرف سے جو مکان ہبہ/ گفٹ کیا گیا ہے اگر اسٹامپ پیپر کے ساتھ تمام مالکانہ حقوق اور قبضہ تصرف کے ساتھ مالک بنا کر دے دیا تھا تو ایسی صورت میں یہ مکان سائل کی والدہ کی ملکیت شمار ہو گا، سائل کی نانی کا ترکہ شمار نہ ہو گا۔اور اگر  صرف  ہبہ سے متعلق اسٹامپ پیپر  لکھا گیا تھا تمام مالکانہ حقوق  اور قبضہ وتصرف کے ساتھ مالک بنا کر نہیں دیا گیا تھا اور نانی مرحومہ انتقال تک اسی مکان میں رہائش پذیر تھیں ، تو ایسی صورت میں یہ ہبہ تام نہ ہونے کی وجہ سے بدستور سائل کی نانی کی ملکیت شمار ہو گا، اورمرحومہ کے تمام ورثاء میں ان کے شرعی حصوں کے مطابق تقسیم ہو گا۔فتاوی ہندیہ میں ہے:ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. (کتاب الھبۃ، الباب الثاني فيما يجوز من الهبة وما لا يجوز، ج: 4، صفحہ: 377، ط: دارالفکر)فقط واللہ اعلم

عنوان: زندگی میں تقسیم ہبہ ہے یا میراث؟
سوال: اگر کوئی شخص اپنی زندگی میں وارثوں کو وراثت دینا چاہے تو وہ میراث کے زمرے میں ہوگی یا نہیں؟ میں نے پڑھا ہے کہ میراث آدمی کے مرنے کے بعد ہی ہوتی ہے اور وہ زندگی میں جو کچھ بھی اولاد کو دیتا ہے وہ عطیہ ہوتا ہے۔
جواب:
صورت ِ مسئولہ میں آپ نے جو پڑھا ہے وہ درست ہے کہ میراث کی تقسیم کا مسئلہ انتقال کے بعد جاری ہوتا ہے اور وہ شرعی ورثاء میں ان کے شرعی حصوں کے بقدر تقسیم ہوتا ہے اور زندگی میں جو کچھ اولاد کو دیا جاتا ہے وہ ہبہ ( گفٹ) کہلاتا ہے ،جس میں اولاد کے درمیان برابری شرعا ضروری ہے ،البتہ اگر کسی بچے کو معقول وجہ کی بنیاد پر کچھ زیادہ دینا چاہیں تو اس کی بھی اجازت ہے۔فتاوی شامی میں ہے :"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ".(کتاب الوقف،ج:4،ص:444،سعید)فقط واللہ اعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: بہن کو عمرہ کرانے کی خواہش کا اظہار
سوال: کیا فرماتے ہیں علمائے دین  مندرجہ ذیل مسئلہ کے بارے میں کہ مسماة  ہندہ نے اپنے ماموں سے کچھ رقم ادھار لی تھی،  ماموں نے رقم دیتے وقت کہا کہ یہ رقم  میں نے  تمہاری امی کو عمرہ کرانے کے لئے رکھی تھی،   لہذا یہ رقم اپنی امی کو دے دینا، ہندہ کو رقم  دینے کے بعد ماموں کا انتقال ہوگیا۔اب مسئلہ یہ معلوم کرنا ہے کہ ہندہ یہ رقم کس کو واپس کرے،  اپنی والدہ کو یا مرحوم کے وارثین  کو جو کہ اس کی بیوہ اور اولاد ہیں؟
جواب:
صورت مسئولہ میں مذکورہ خاتون کے ماموں نے جو  رقم اپنی بھانجی کو بطور قرض دی  تھی، اور کہا تھا کہ یہ تمہاری والدہ کے عمرہ کے لیے رکھی ہے، تم یہ  رقم اپنی امی کو دے دینا، اور رقم کی ادائیگی سے قبل ہی ماموں کا انتقال ہوگیا، تو اس صورت میں مذکورہ رقم ترکہ میں شامل کرکے مرحوم کے شرعی ورثاء میں تقسیم کی جائے گی، البتہ اگر مرحوم کے شرعی وارثین مذکورہ رقم مرحوم کی ہمشیرہ کو دینے پر راضی ہوجائیں، تو اس صورت میں یہ رقم مسماة ہندہ کی والدہ کو دی جائے گی۔کیوں کہ  مرحوم کا اپنی بھانجی کو قرضہ دیتے وقت یہ کہنا کہ :" یہ رقم میں نے تمہاری امی کو عمرہ کرانے کے لیے رکھی تھی، لہذا یہ رقم اپنی امی کو دے دینا" نہ ہی ہبہ ہے، اور نہ ہی وصیت ہے، اس لیے کہ ہبہ مکمل ہونے کے لیے قبضہ شرعا ضروری ہے، جوکہ مسئولہ صورت میں نہیں پایا گیا، اور نہ ہی یہ وصیت ہے، کیوں کہ وصیت کہا جاتا ہے کسی کام  کو اپنی موت کے بعد  سر انجام دینے  کے حکم کو، جوکہ مسئولہ صورت میں مفقود ہے۔مجمع الأنهر في شرح ملتقى الأبحرمیں ہے:"وركنها هو الإيجاب والقبول، وعن هذا قال: (وتصح) الهبة (بإيجاب وقبول) على ما في الكافي وغيره؛ لأنها عقد وقيام العقد بالإيجاب والقبول ... (وتتم) الهبة (بالقبض الكامل) ، ولو كان الموهوب شاغلا لملك الواهب لا مشغولا به لقوله - عليه السلام -: «لا تجوز الهبة إلا مقبوضة» والمراد هنا نفي الملك لا الجواز؛ لأن جوازها بدون القبض ثابت." (كتاب الهبة، أركان الهبة، ٢ / ٣٥٣ ، ط: دار إحياء التراث العربي - بيروت، لبنان)مجمع الأنهر في شرح ملتقى الأبحرمیں ہے:"(الوصية) في الشرع (تمليك مضاف إلى ما بعد الموت) يعني بطريق التبرع سواء كان عينا أو منفعة، وسببها أن يذكر بالخير في الدنيا ونيل الدرجات العالية في العقبى."( كتاب الوصايا، ٢ / ٦٩١، ط: دار إحياء التراث العربي - بيروت، لبنان)فقط واللہ اعلم

Reference: Mishkat al-Masabih 2405 In-book reference : Book 9, Hadith 175: حوالہ

عنوان: کیا حکومت کی طرف سے ملنے والے پیسوں میں بھائیوں کا حصہ ہوگا؟
سوال: میرا ایکسیڈنٹ ہوگیا تھا، حکومت کی جانب سے مجھے علاج کے لیے 30 لاکھ روپے ملے ہیں، میرے بھائی اس میں سے حصہ مانگ رہے ہیں کہ یہ وراثت میں تقسیم ہوں گے، کیا یہ رقم بھائیوں میں تقسیم ہوگی یا نہیں؟ اب میرے بھائی یہ دعویٰ کرتے ہیں۔
جواب: صورتِ مسئولہ میں اگر واقعۃً سائل کو حکومت کی طرف سے علاج کے لیے مذکورہ  30 لاکھ روپے دیے گئے ہیں تو اس کی حیثیت  حکومت کی طرف سے تبرع کی ہے، سائل ان 30 لاکھ روپے کا اکیلا مالک ہے، اس رقم میں  کسی اور کا کوئی حق و حصہ نہیں ہے۔فتاویٰ عالمگیری میں ہے:"أما تفسيرها شرعا فهي تمليك عين بلا عوض، كذا في الكنز... وأما حكمها فثبوت الملك للموهوب له."(كتاب الهبة، ج: 4، ص: 374، ط: دار الفكر بيروت)فقط والله أعلم

عنوان: زندگی میں جائیداد کی تقسیم کرنے کا شرعی طریقہ
سوال: احقر اپنی صحرائی اور سکنائی  جائیداد اپنے وارثین کے مابین تقسیم کرنا چاہتا ہے،صحرائی زمین 27 بیگہ ہےاور سکنائی  زمین ایک بیگہ 2 ڈسمل ،سکنائی  زمین دو جگہ بڑی جگہ میں دو کمرے ،ایک اسٹور ،، ایک باورچی خانہ، ایک غسل خانہ، ایک نل اوردو بیت الخلاءہیں، یہ جگہ آدھی تعمیر شدہ ہے اور آدھی خالی ہے دوسری جگہ گھیر کے نام سے مشہور ہے، سات ڈسمل ہے ،اس میں تین کمرے ،ایک دکان ،ایک باورچی خانہ،اور ایک سمرسیبل پمپ پانی ،مزید احقر مقروض بھی ہے ،کس طرح سے قرض ادا کیا جائے؟ وارثین میں ایک بیوی، دو بیٹے اور دو بیٹیاں ہیں ، لہذا مذکورہ جائیدادکو قرآن وحدیث کی روشنی میں کس طرح تقسیم کروں؟نوٹ تین بچے بہت زیادہ کمزور ہیں جتنا میں بتاتا ہوں اتنا ہی کام کرتے ہیں بڑی بیٹی الحمداللہ ٹھیک ہے ۔مکمل رہنمائی فرمائیں۔
جواب:
صورتِ مسئولہ میں سائل جب تک  زندہ ہے وہ اپنی زندگی میں اپنی تمام جائیدادِ منقولہ وغیرِ منقولہ کا تنِ تنہاخودمالک ہے، اولاد وغیرہ میں سے کسی کا کوئی حق وحصہ نہیں اور نہ ہی کسی کو مطالبہ کا حق حاصل ہے،البتہ سائل اگر  اپنی خوشی ومرضی سے اپنی اولاد کے درمیان اپنی جائیداد تقسیم کرناچاہے تو کرسکتاہےاور اس کا طریقہ یہ کہ سائل اپنے لیے جتناچاہے رکھ لے،تاکہ بوقتِ ضرورت کام آئےاورجتناقرض ہے اس کے بقدرمنہاکرلے اور کل مال کے آٹھویں حصہ کے بقدر اپنی بیوی کودیدےاس کے بعد  باقی جائیداد کو اپنی اولاد کے درمیان تقسیم کرے، لیکن زندگی میں جائیداد کی تقسیم کرنا شرعاًچونکہ ہبہ (گفٹ) کہلاتاہے، اور ہبہ(گفٹ) میں تمام اولاد (بیٹوں اور بیٹیوں ) کے درمیان برابری ضروری ہے، یعنی جتنا حصہ ہر ایک بیٹے کو دے ، اتنا ہی ہر بیٹی کو دینا ضروری ہے، بلا وجہ کسی بیٹے یابیٹی کو کم یازیادہ دینایاکسی کو محروم کرناشرعاً جائز نہیں ہے،ورنہ تقسیم غیرمنصفانہ کہلائی گی اورسائل گناہ گارہوگا،لبتہ اگر کوئی بیٹا یابیٹی زیادہ خدمت گزارہےاسی طرح کسی بیٹے یابیٹی کو اس کی کثرتِ شرافت ودینداری کے یاغریب ہونے کی بناءپریاکمزورہونے کی بناءپر بنسبت اوروں کے کچھ زیادہ دیناچاہےتودے سکتاہے ، نیز تقسیم کرکےبیوی ،ہر ایک بیٹے اور بیٹی کو ان کے حصےمتعین کرنے کے ساتھ اس  پر مکمل مالکانہ حقوق کے ساتھ قبضہ دینا بھی ضروری ہے، محض نام کرنا کا فی نہیں ہے، بصورتِ دیگر ہبہ(گفٹ) شرعاً تام اورمکمل  نہیں ہوگا۔فتاوی عالمگیری میں ہے:"(الباب السادس في الهبة للصغير) . ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى."(کتاب الہبہ،الباب السادس فی الہبة للصغير،ج:4،ص:391،ط:المطبعۃ الكبرى الأميريۃ)بدائع الصنائع ميں ہے:"فنقول ‌للمالك ‌أن ‌يتصرف في ملكه أي تصرف شاء سواء كان تصرفا يتعدى ضرره إلى غيره أو لا يتعدى."(کتاب الدعوی،ج:6،ص:264،ط:دارالکتب العلمیہ)الدرالمختار میں ہے:"و) شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح۔۔۔بخلاف جعلته باسمك فإنه ليس بهبة."وفی الردتحتہ:"(وقوله: بخلاف جعلته باسمك) قال في البحر:قيد بقوله: لك؛ لأنه لو قال: جعلته باسمك،لا يكون هبة؛ولهذا قال في الخلاصة: لو غرس لابنه كرما إن قال: جعلته لابني،يكون هبة،وإن قال: باسم ابني،لا يكون هبة."(کتاب الہبۃ،ج:5،ص:688/ 689،ط:سعید)فقط واللہ اعلم

Reference: Riyad as-Salihin 903 In-book reference : Book 6, Hadith 10: حوالہ

عنوان: ایزی پیسہ والوں کی طرف سے مفت رقم کا حکم
سوال: میرا ایزی پیسہ اکاؤنٹ ہے، لیکن اس میں رقم نہیں تھی، اس حال میں کمپنی والوں نے میرے اکاؤنٹ میں ایک سو روپے بھیجے ہیں، کیا اب ان پیسوں کو میں استعمال کرسکتا ہوں یا نہیں؟
جواب: صورتِ مسئولہ میں سائل کو ایزی پیسہ کمپنی کی طرف سے بلا کسی عوض سو روپے دیے گئے ہیں، جب کہ سائل کے اکاؤنٹ میں کوئی رقم نہ تھی، تو ان سو روپیوں کی حیثیت ہبہ (تحفہ) کی ہے اور کمپنی کی طرف سے محض تبرع ہے، سائل کے لیے ان سو روپیوں کا استعمال کرنا جائز ہے۔فتاویٰ عالمگیری میں ہے:"أما تفسيرها شرعا فهي تمليك عين بلا عوض، كذا في الكنز... وأما حكمها فثبوت الملك للموهوب له."(كتاب الهبة، ج: 4، ص: 374، ط: دار الفكر بيروت)فقط والله أعلم

عنوان: ہدیہ دے کر واپس لینا
سوال: کسی کو کوئی چیز ہدیہ کی، پھر اس چیز کے استعمال میں غفلت اور لا پرواہی کرنے کی وجہ سے دینے والے نے جس کو دی تھی اُس کو بتائے بغیر واپس اٹھالی، تو کیا اس طرح ایک دفعہ دینے کے بعد اٹھانا ٹھیک ہے؟
جواب: ہدیہ دینے کے بعد اُس میں رجوع کرنا  مکروہِ تحریمی ہے، یہ رجوع کرنا بھی تب معتبر ہوگاجب تک اُس شخص کو راضی نہ کر لیا جائے جس کو چیز ہدیہ کی گئی ہے یا قاضی سے فیصلہ نہ کروا لیا جائے، اگر اس کو راضی کر لیا جائے یا عدالت سے فیصلہ کروا لیا جائے اس کے بعد ہدیہ دے کر وہ چیز واپس لی جا سکتی ہے، لہذا کسی کو کوئی چیز ہدیہ کرنے کے بعد اُس کی اجازت یا قاضی کے فیصلے کے بغیر اٹھانا درست نہیں،وہ چیز اس شخص کو واپس کرنا ضروری ہے جسے ہدیہ کی گئی تھی۔بدائع الصنائع میں ہے:"وأما شرائط الرجوع بعد ثبوت الحق حتى لايصح بدون القضاء والرضا؛ لأن الرجوع فسخ العقد بعد تمامه وفسخ العقد بعد تمامه لا يصح بدون القضاء والرضا كالرد بالعيب في البيع بعد القبض".(كتاب الهبة، فصل في حكم الهبة، جلد: 6، صفحہ: 128، طبع: سعيد)شرح المجلة میں ہے:"وثبوت حق الرجوع للواهب قضاء لاينافي أن ذلك مكروه تحريمًا".(الباب الثالث في أحكام الهبة، جلد: 3، صفحہ: 493، طبع: رشيدية)فقط واللہ اعلم

عنوان: نابالغ شاگرد سے ہدیہ قبول کرنے کا حکم
سوال: نا بالغ شاگرد سے ہدیہ قبول کرنے کا حکم؟
جواب: نابالغ بچے کا کسی کو اپنے مال میں سے ہدیہ دینا شرعا درست نہیں، اس لیے کہ اپنے مال میں اس طرح کا تصرف صحیح ہونے کے لیے بالغ ہونا شرط ہے، لہٰذا کسی بھی نابالغ بچے سے ہدیہ قبول کرنا جائز نہیں ہے، خواہ وہ شاگرد ہو یا نہ ہو۔البتہ اگر والدین اپنے نابالغ بچے کو اپنا مال دے کر کہیں کہ یہ ہدیہ فلاں شخص (مثلاً استاد) کو دے آؤ تو ایسی صورت میں اس ہدیے کا قبول کرنا جائز ہوگا۔الدر المختار مع رد المحتار میں ہے:"(وتصرف الصبي والمعتوه) الذي يعقل البيع والشراء (إن كان نافعا) محضا (كالإسلام والاتهاب صح بلا إذن وإن ضارا كالطلاق والعتاق) والصدقة والقرض (لا وإن أذن به وليهما وما تردد) من العقود (بين نفع وضرر كالبيع والشراء توقف على الإذن) حتى لو بلغ فأجازه نفذ.(قوله: والاتهاب) أي قبول الهبة وقبضها وكذا الصدقة، قهستاني (قوله: وإن ضاراً) أي من كل وجه أي ضرراً دنيوياً، وإن كان فيه نفع أخروي كالصدقة والقرض (قوله: كالطلاق والعتاق) ولو على مال فإنهما وضعاً لإزالة الملك وهي ضرر محض، ولايضر سقوط النفقة بالأول وحصول الثواب بالثاني، وغير ذلك مما لم يوضعا له إذ الاعتبار للوضع، وكذا الهبة والصدقة وغيرهما قهستاني".(كتاب المأذون، ج:6، ص:173، ط:سعيد) فقط واللہ اعلم

عنوان: والد صاحب کا پورشن بیٹے کے نام کرنا
سوال: میرے والد صاحب نے اپنے مکان جس کے چار پورشن ہیں ،گراؤنڈ ، پہلی، دوسری، تیسری، منزل کو اپنی زندگی میں ہم تین بھائیوں اور ایک بہن کو ہدیہ کردیا تھا،یعنی ہر پورشن ہم تین بھائی اور بہن کو الگ الگ دے دیا تھا،اس کام کو والد صاحب نے اللہ کو حاضر ناظر جان کر اور ہم سب بھائیوں اور بہن کو گواہ بناکر انجام دیا تھا،اور کہا تھا کہ یہ تین پورشن اور تم تین بھائیوں اور بہن کے ہیں،اور نہ صرف مالک بنایا بلکہ پورشن کا قبضہ بھی دے دیا تھا،اور کہا تھا کہ تم سب گواہ ہوکہ پورشن آپ کو دے دیے ہیں،اور کوئی کسی کے پورشن پر قابض نہیں ہوگا،اس کام کے انجام دینے کے کچھ عرصہ بعد ہمارے ایک بھائی کا انتقال ہوگیا،جس کا گراؤنڈ فلور والا پورشن تھا،اور والدین اسی بھائی کے پاس رہائش پذیر رہے،اور انہوں نے یہ بات کہہ دی تھی کہ یہ پورشن اس بھائی کا ہے  اور اس میں موجود تمام چیزیں بھی اس کی ہیں،اور ہم اس بیٹے کے پاس ہی رہیں گے،لیکن یہ پورشن ہوگا اس بیٹے ہی کا،لیکن اس کے انتقال کے بعد بیٹۓ نے پورشن اپنے نام نہیں کروایا لہذااس کا مالک میں ہی ہوں،حالاں کہ اس بیٹے کا اپنا ایک بیٹا بھی ہے،اب پوتے کا اس میں حصہ نہیں ہے،میں ا س پورشن کو جس کو چاہوں دوں گا،جب کہ اس بیٹے کو زندگی میں مالک بنا کر قبضہ بھی دے چکے تھے،سوال یہ ہے کہ یہ پورشن کس کی ملکیت ہے؟بیٹے کے ورثاء میں بیوہ ،بیٹا،والدین ہیں۔
جواب: سائل کا بیان اگر واقعۃ صحیح ہے کہ والدنے مذکورہ ملکیتی مکان جس کے چار پورشن ہیں،ہر ایک پورشن(منزل)تینوں بیٹوں اور بیٹی کو مالکانہ قبضہ اور تصرف کے ساتھ دے دیا تھا،اور جس پورشن میں والدین مذکورہ مرحوم بھائی کے ساتھ رہتے تھے،یہ والد نے پورشن سامان سمیت اپنے اس بیٹے کو دے دیا تھا،اور یہ کہا یہ پورشن سامان سمیت تمہارا ہے،بعد ازاں اس بیٹے کی اجازت سے اس پورشن میں رہتے رہے،تو ایسی صورت میں اس بیٹے کے حق میں بھی شرعا یہ ہبہ(گفٹ)مکمل ہوگیا تھا،لہذا وہ پورشن بیٹے ہی کی ملکیت میں چلاگیا،اس کے انتقال کے بعد مرحوم بیٹے کا ترکہ ہے،اس میں بیٹے کے تمام شرعی ورثاء کا حق ہے،مرحوم بیٹے نے  اگر اپنی زندگی میں یہ پورشن اپنے نام نہیں کروایاتو اس سے ملکیت میں کوئی فرق نہیں آیا،لہذا والد صاحب  کا یہ کہنا کہ "میں اس کا مالک ہوں"اس بات کا کوئی اعتبار نہیں۔نیز مرحوم کی وراثت تقسیم کرنے کا شرعی طریقہ یہ ہے کہ مرحوم کے حقوقِ متقدمہ یعنی تجہیز وتکفین کاخرچہ نکالنے کے بعد،اگرمرحوم کے ذمہ کوئی قرض ہواسے ادا کرنے کے بعد، اوراگرمرحوم نے کوئی جائز وصیت کررکھی ہو اسے  باقی مال کےایک تہائی میں نافذ کرنے کے بعد، باقی ترکہ منقولہ وغیر منقولہ کو24حصوں میں تقسیم کرکے بیوہ کو 3حصے،والد کو4حصے،والدہ کو 4حصے،بیٹے کو 13حصے ملیں  گے۔صورتِ تقسیم یہ ہے:میت(بیٹا)۔۔۔24بیوہوالدوالدہبیٹا34413یعنی فیصد کے اعتبار سے بیوہ کو 12.5فیصد،والد اوروالدہ کو16.66فیصد،بیٹے کو54.16فیصد ملے گا۔"فتاویٰ عالمگیری" میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(4/378،  الباب الثانی فیما یجوز محن الھبۃ وما لا یجوز، ط؛ رشیدیہ)"رد المحتار" میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(كتاب الهبة، ج:5، ص:690، ط: سعید)فقط والله أعلم

عنوان: والد کی حیات میں بیٹے کا حصہ
سوال: والدین حیات ہیں اور  ایک بھائی اور چار بہنیں ہیں۔6000000کی رقم ہے تو  اس میں ایک بھائی کا حصہ  کتنا بنے گا؟والد کی  ہی ملکیت ہے۔
جواب: واضح رہے کہ جب تک والد حیات ہیں ان کا سارا مال ان کی ذاتی ملکیت ہے اس میں کسی اولاد کا شرعا کوئی حق نہیں ہے البتہ اگر والد اپنی رضامندی سے اپنی زندگی میں جائیداد تقسیم کرنا چاہتے ہیں تو اس کا طریقہ یہ ہے کہ ایک مناسب مقدار اپنے لیے رکھ لیں تا کہ اپنی بقیہ زندگی بغیر کسی کی محتاجگی کے گزار سکیں،باقی مال میں سے آٹھواں حصہ بیوی کو دے دیں اور بیوی کو دینے کے بعد جو بچ جائے وہ اپنے بیٹوں اور بیٹیوں میں برابر تقسیم کردیں۔الفتاوى الهندية میں ہے:«ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية.»(کتاب الہبہ باب سادس  ج نمبر ۴ ص نمبر ۳۹۱،دار الفکر)فقط واللہ اعلم

عنوان: مرحوم کا اپنی زندگی میں بغیر قبضہ کے اپنی بیٹی کے نام فلیٹ کرنے کا حکم
سوال: میرے شوہر نے اپنی ذاتی رقم سے شادی شدہ بیٹی کے لیے فلیٹ خریدا اور قانونی رجسٹری بھی بیٹی کے نام کروادی، لیکن بعض وجوہات کی وجہ سے فلیٹ کا مکمل اختیار اور قبضہ چابی  و کاغذات کے ساتھ بیٹی کےحوالےنہ کیا، بلکہ فلیٹ خالی حالت میں وفات تک مرحوم کے اختیار و تصرف اور قبضےمیں  رہا، وفات کے چند ماہ بعد میں نے فلیٹ کو بیٹوں کے ذریعے مرمت وغیرہ کے کام کروایا، اس کے بعد کرائے پر دے کر  اس کا کرایہ بیٹی کو دینا شروع کردیا اور بیٹی کو بتا دیا کے یہ فلیٹ اور اس کا کرایہ تمھارا اور تمھارے ورثاء کا ہے، فلیٹ کے معاملات 10 سے12 سال تک میرے بیٹے ہی دیکھتے رہے، فلیٹ کو کافی سال پہلے بیٹی اور داماد نے ذاتی طور پرفروخت کرکے حاصل شدہ رقم کو آمدن کے لیے دیگر ذرائع میں لگا دیا۔بیان کی گئی تفصیل کے مطابق کیا فلیٹ شرعاً بیٹی ہی کی ملکیت تھایا یہ فلیٹ بالکل نئے سرے سے مرحوم والد کے ترکہ میں شمار ہوگا؟ اگر فلیٹ شرعاً مرحوم کی ملکیت تھا تو اب اس کیا حکم ہے؟ کیا بیٹی کو شرعاً ترکہ میں سے مزید  میراث ملے گی یانہیں؟ اور فلیٹ کی قیمت میں آج کی ویلیو کا اعتبار ہوگا یا جس وقت فلیٹ فروخت ہوا ہے اس وقت کی قیمت کا اعتبار ہوگا؟ نیز فروخت سے قبل کا کرایہ کا  اور فروخت کے بعد دیگر ذرائع سے حاصل شدہ نفع  کی شرعی حیثیت کیا ہوگی؟
جواب: صورتِ مسئولہ میں مرحوم شوہر کا اپنی زندگی میں اپنی بیٹی کے لیے فلیٹ خرید کر قانونی رجسٹری اس کے نام کرنا یہ ہبہ ہے، اور ہبہ کے مکمل ہونے کے لیے قبضہ ضروری ہے، چوں کہ یہاں مرحوم نے اپنی زندگی میں  بیٹی کو قبضہ وتصرف کا اختیار نہیں دیا ہے تو یہ ہبہ مکمل نہیں ہوا، مرحوم کے انتقال کے بعد یہ فلیٹ اور فلیٹ فروخت ہونے کے بعد اس کی قیمت  اور اس فلیٹ سے حاصل شدہ  کرایہ مرحوم کے ترکہ میں شامل ہوکر اس کے ورثاء میں شرعی طریقہ کے مطابق تقسیم ہوگا۔باقی بیٹی کو ترکہ میں سے مزید کچھ ملے گا یانہیں؟ اور دیگر ورثاء کو کیا ملے گا؟ اس کے لیے کچھ باتوں کی وضاحت مطلوب ہے:1:مرحوم کے ورثاء کی تعداد؟2:"فلیٹ فروخت ہونے کے بعد دیگر ذرائع سے حاصل شدہ نفع" کی وضاحت کہ ان ذرائع سے کیا مراد ہے؟مذکورہ باتوں کو واضح کرکےسوال دوبارہ  لکھ کر جمع کیا جائے تاکہ سوال کا جواب مکمل طریقے سے دیاجاسکے۔فتاوی شامی میں ہے:"(وتتم) الھبة( بالقبض) الکامل(ولو الموھوب شاغلا لملك الواھب  لامشغولا به) والأصل أن الموھوب إن مشغولا بملك الواھب منع تمامھا، وإن شاغلا لا".(کتاب الھبة، ج:5،ص:690-691،ط:سعید)وفیہ ایضاً:"بخلاف جعلته باسمك فانه لیس بھبة".(کتاب الھبة، ج:5،ص:689،ط:سعید)فقط والله أعلم

عنوان: والد کی جانب سے دورانِ حیات اپنا سارا مال ایک بیٹے کو دینے کا حکم
سوال: اگر کوئی باپ اپنا سارا مال اپنےکسی ایک بیٹے کو دے دے ،تو کیا یہ جائز ہے؟ اور اگر دےدیا ہوتو کیا باپ کو آخرت میں کوئی عذاب ہوگا؟
جواب:
واضح رہے کہ زندگی میں اپنی جائیداد اولاد کے درمیان تقسیم کرنے کا شریعت ِ مطہرہ کی نگاہ میں  طریقہ یہ ہے کہ اس میں تمام اولاد کو برابر رکھا جائے، بلا عذرِ شرعی کمی بیشی یا کسی کو محروم نہ کیا جائے، تاہم   اولاد میں سے کسی فرد  کو اس کی ضرورت  یا خدمت یا معذوری  یا دینی شرافت کی وجہ سے کچھ زیادہ دینا بھی درست ہے بشرطیکہ دوسری اولاد کو نقصان پہنچانا مقصود نہ ہو،لہذا اگر کوئی شخص اپنی زندگی میں اپناسارا مال کسی ایک بیٹے کو بلاعذرشرعی دے کر دیگر اولاد کو محروم کردے،توعندالشرع مال و دولت کی یہ تقسیم ظالمانہ غیرمنصفانہ کہلائے گی،اس کی بنیاد پر والد صاحب گناہ گار ہوں گے،لہذا اگر والد صاحب حیات ہیں توانہیں چاہیے کہ وہ دیگر اولاد کو بھی کچھ نہ کچھ دے کر راضی کرلیں، یااگر وہ انتقال کرگئے ہوں،تو مذکورہ بیٹا دیگر بہن بھائیوں کو کچھ نہ کچھ دے کر راضی کرلے تواس غیر منصفانہ تقسیم کا کسی حد تک تدارک ہوجائے گا۔حضرت نعمان بن بشیر رضی اللہ تعالی عنہ سے مروی حدیث میں رسول اللہ ﷺ ارشاد فرماتے ہیں:''وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم».''(مشکاۃ  المصابیح، باب العطایا، ج:1، ص:261، ط: قدیمی)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، باب العطایا،ج:3، ص:193،  ط: دارالاشاعت)فتاویٰ شامی میں ہے:"في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو ‌وهب ‌شيئا ‌لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، مطلب:فی المصادفة علی النظر، ج:4، ص:444، ط:سعید)فتاویٰ ہندیہ میں ہے:"ولو وهب رجل شيئا لأولاده في الصحة وأراد ‌تفضيل ‌البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الهبة، الباب السادس فی الهبة للصغیر، ج:4، ص:391، ط:دارالفكر)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ہبہ میں قبضہ کا ثبوت حدیث شریف سے
سوال: مندرجہ ذیل روایت سے متعلق آگاہ کریں کہ یہ روایت درست ہے یا نہیں، اس سے ہبہ میں قبضہ ثابت ہوتا ہے یا نہیں؟روایت درجِ ذیل ہے:"ام المومنین بی بی عائشہ صدیقہ رضی اللہ تعالی عنہا فرماتی ہیں : سیدنا صدیق اکبر رضی اللہ تعالی عنہ نے غابہ کے مقام پر مجھے چند کھجوروں کے باغ ہبہ کیے تھے، جن سے بیس و سق کھجوریں آتی تھیں،  جب صدیق اکبر رضی اللہ تعالی عنہ کی وفات کا وقت قریب آیا ، تو آپ رضی اللہ تعالی عنہ نے فرمایا : اے میری بیٹی! مجھے یہ پسند نہیں کے میرے بعد کوئی تم سے زیادہ غنی ہو اور میرے بعد تمہارے علاوہ کسی کی تنگدستی مجھ پر گراں نہیں ہے۔ میں نے تم کو کچھ باغ ہبہ کیے تھے،  اگر (اسوقت) تم نے ان پر اپنا قبضہ کرلیا ہوتا تو وہ آج تمھارے ہوتے اور ( چونکہ اسوقت تم نے ان پر قبضہ نہیں کیا ، اسلیے اب وہ تمھاری ملک نہیں ہیں ) بلکہ آج وہ وراثت کا مال ہے ، تمھارے دو بھائی اور دو بہنیں ہیں ، لہذا تم لوگ اسے قرآن پاک میں بیان کردہ وراثت کے احکام کے مطابق تقسیم کرنا۔
جواب:
سوال میں ذکر کردہ روایت مختلف کتبِ حدیث میں مذکور ہے، اور فقہاء نے مذکورہ روایت سے ہبہ کے لئے قبضہ کو ضروری قرار دیا ہے، روایت کی تخریج مندرجہ ذیل ہے:موطأ مالك میں ہے:"وحدثني مالك، عن ابن شهاب، عن عروة بن الزبير عن عائشة زوج النبي صلى الله عليه وسلم، أنها قالت: إن أبا بكر الصديق كان نحلها جاد عشرين وسقا من ماله بالغابة، فلما حضرته الوفاة قال: " والله يا بنية ما من الناس أحد أحب إلي غنى بعدي منك، ولا أعز علي فقرا بعدي منك، وإني كنت نحلتك جاد عشرين وسقا، فلو كنت جددتيه واحتزتيه كان لك. وإنما هو اليوم مال وارث، وإنما هما أخواك، وأختاك، فاقتسموه على كتاب الله، قالت عائشة، فقلت: يا أبت، والله لو كان كذا وكذا لتركته، إنما هي أسماء، فمن الأخرى؟ فقال أبو بكر: ذو بطن بنت خارجة، أراها جارية".(کتاب الاقضیۃ، باب ما لا يجوز من النحل، رقم الحدیث:39، ج:2، ص:752، ط:داراحیاء التراث العربی)شرح معاني الآثار میں ہے:"فحدثنا يونس قال: أخبرنا ابن وهب أن مالكا حدثه عن ابن شهاب عن عروة عن الزبير عن عائشة زوج النبي صلى الله عليه وسلم أنها قالت إن أبا بكر الصديق نحلها جداد عشرين وسقا من ماله بالغابة. فلما حضرته الوفاة قال والله يا بنية ما من أحد من الناس أحب إلي غنى منك ولا أعز الناس علي فقرا من بعدي منك وإني كنت نحلتك جداد عشرين وسقا فلو كنت جددتيه وأحرزتيه كان لك وإنما هو اليوم مال وارث وإنما هما أخوك وأختاك فاقسموه على كتاب الله تعالى. فقالت عائشة: والله يا أبت لو كان كذا وكذا لتركته إنما هي أسماء فمن الأخرى قال: ذو بطن بنت خارجة أراها جارية".(کتاب الہبۃ، باب: الرجل ينحل بعض بنيه دون بعض،رقم الحدیث:5844،  ج:4، ص:88، ط:عالم الکتب)البناية شرح الهداية  میں ہے:"والأحسن أن يستدل على اشتراط القبض في الهبة بما أخرجه البيهقي من حديث عبد ا ابن وهب أنا مالك ويونس وغيرهما أن ابن شهاب أخبرهم عن عروة عن عائشة - رَضِيَ اللَّهُ عَنْهُمَا - " أن أبا بكر - رَضِيَ اللَّهُ عَنْهُ - نحلها جذاذ عشرين وسقا من مال الغابة، فلما حضرته الوفاة قال: والله يا بنية ما من الناس أحد أحب إلي غنى بعدي منك ولا أعز علي فقرا بعدي منك، إلا أني كنت نحلتك من مالي جذاذ عشرين وسقا، فلو كنت جذذته واحترزت به كان لك ذلك، وإنما هم أخواك وأختاك فاقتسموه على كتاب الله عز وجل.. الحديث، كذا رواه الطحاوي في شرح الآثار وقال: حدثنا يونس أخبرنا ابن وهب أن مالكا حدثه ... إلى آخره، فهذا أدل دليل على اشتراك القبض وبه استدل في " المبسوط " وأصحاب الشافعي في كتبهم.قوله: نحلها، أي وهب لها، والجذاذ بكسر الجيم من جذذت الشيء أجذه بالضم جذا قطعته، وروي جاذ عشرين وسقا.قال الخطابي: الجاذ بمعنى المجذوذ فاعل بمعنى مفعول والوسق ستون صاعا. والغابة بالغين المعجمة وبعد الألف باء موحدة مخففة وهو موضع مشهور بالمدينة، وفي رواية من ماله بالعالية، وهو أيضا موضع بالمدينة".(کتاب الہبۃ، باب حکم الہبۃ، ج:10، ص:161، ط:دارالکتب العلمیۃ)فقط واللہ اعلم

Reference: USC-MSA web (English) reference : Book 19, Hadith 1 Arabic reference : Book 19, Hadith 693: حوالہ

عنوان: زندگی میں بیٹوں کو زیادہ دینا اور بیٹیوں کو کم دینا
سوال: ایک شخص اپنی حیات میں سارا مال یا اکثر اور قیمتی مال بیٹوں کے نام کرے اور بیٹیوں کو کم اور کم قیمت مال دےکر نام کروایا ،واہب والد گناہ گار ہے یانہیں ؟
جواب:
زندگی میں ہر شخص اپنی جائیداد میں خود مالک ہوتا ہے، کسی کو اس میں مطالبہ کا کوئی حق نہیں ہوتا، البتہ  اگر  صاحبِ جائیداد  اپنی   زندگی  میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ صلی اللہ علیہ وسلم  نے اولاد کے درمیان ہبہ کرنے میں برابری کرنے کا حکم دیا ہے ۔ جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه». وفي رواية ...... قال: «فاتقوا الله واعدلوا بين أولادكم»."(مشکاۃ  المصابیح، کتاب البیوع ، باب العطایا جلد ۲ ص: ۹۰۹ ط: المکتب الاسلامی)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریم صلی اللہ علیہ وسلم  کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ صلی اللہ علیہ وسلم نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ صلی اللہ علیہ وسلم نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ صلی اللہ علیہ وسلم نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، بشرطیکہ دوسروں کو ضرر دینا مقصود  نہ ہو ۔لہذا صورتِ مسئولہ میں اگر والد اپنی زندگی میں اپنے بیٹوں کو زیادہ اور قیمتی چیزیں دیتا ہے اور بیٹیوں کو  بلا وجہ کم اور آدھا حصہ  دیتا ہے تو یہ  طریقہ شرعاً درست نہیں، اس کی وجہ سے والد صاحب کوناانصافی کاگناہ ہوگا، والد کو چاہیے کہ اس سے توبہ کرے اور جتناحصہ  بیٹوں کو دیا ہے اتنا ہی بیٹیوں کو بھی دے۔ فتاوی عالمگیری میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الهبة ، الباب السادس فی الهبة للصغیر جلد ۴ ص: ۳۹۱ ط: دارالفکر)درالمختار میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."(کتاب الهبة جلد ۵ ص: ۶۹۶ ط: دارالفکر)فقط و اللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں جائیداد کی تقسیم
سوال: میرے دو بچے اور ایک بچی ہے اور میرے پاس ایک کروڑ نقد پیسے ہیں ،میری یہ خواہش ہے کہ میں ان میں یہ پیسے تقسیم کروں مرنے سے پہلے۔اس کا طریقہ کار کیا ہوگا؟
جواب:
صورت مسئولہ میں سائل کے لیے اپنی رقم  اپنی زندگی میں اپنی اولاد میں تقسیم کرنے کا طریقہ یہ ہے کہ سائل   اپنی ضرورت کے لیے جتنی رقم رکھنا چاہے  رکھ لے تاکہ بوقت ضرورت کام آئے ،اس کے بعد  اگر بیوی ہے تو سائل اپنی بیو ی کو کل رقم کے آٹھویں حصہ کے بقدر دیدے ،پھر  اپنی  باقی رقم  اپنے بچوں میں برابری کے ساتھ تقسیم کردے  ، بیٹے اور بیٹیوں کو برابر برابر تقسیم کردے،یعنی جتنا ایک بیٹے کو دے اتنا ہی ایک بیٹی کو بھی دے ،رسول اللہ صلی اللہ علیہ وسلم نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:''وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم».''(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)لہذا بچوں میں تقسیم کے دوران بلا وجہ کمی پیشی کرنا  یا کسی کو  بالکل ہی محروم کرنا جائز نہیں،البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے،نیز جو کچھ جس کو دیا جائے اس میں مالکانہ قبضہ کے ساتھ دینا ضروری ہے ،محض نام کردینا ملکیت کیلیے کافی نہ ہو گا ۔وفي الفتاوى الهندية :"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(كتاب الهبة,الباب السادس في الهبة للصغير,4/ 391ط:دار الفكر)فقط والله أعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: یتیم کا ہدیہ قبول کرنے کا حکم
سوال: یتیم اگر ہدیہ دے،  تو کیا  ہم لے سکتے ہیں یا انکار کردیں؟
جواب: شریعت کی اصطلاح میں یتیم اس نابالغ بچے کو کہا جاتا ہے، جس کا والد   وفات پاچکا  ہو، یہ بچہ بالغ ہونے تک یتیم کہلاتا ہے، اس کے بعد یتیم نہیں کہلاتا۔سائل کی مراد "یتیم" سے اگر یہی یتیم ہے، تو  یتیم بچہ چوں کہ نابالغ ہوتا ہے اور نابالغ کو  اپنے مال میں سے کسی کو ہدیہ کرنے کا اختیار نہیں ہے اور نہ ہی اس کے ولی کو اختیار ہے، لہٰذا کسی بھی یتیم بچے سے ہدیہ قبول کرنا جائز نہیں ہے۔اور اگر یتیم سے سائل کی مراد وہ شخص ہے، جس کے والد فوت ہوچکے ہوں، چاہے وہ بالغ ہو یا نابالغ ہو، تو ایسا شخص اگر عاقل بالغ ہو، تو اس کا ہدیہ قبول کرنا جائز ہے، بصورتِ دیگر جائز نہیں ہے۔بدائع الصنائع میں ہے:"وحقيقة اسم اليتيمة للصغيرة لغة قال النبي: - صلى الله عليه وسلم - «‌لا ‌يتم ‌بعد ‌الحلم» نهى - صلى الله عليه وسلم - عن إنكاح اليتيمة، ومده إلى غاية الاستئمار ولا تصير أهلا للاستئمار إلا بعد البلوغ."(كتاب النكاح، ج:2، ص:238، ط:دار الكتب العلمية)الدر المختار مع رد المحتار میں ہے:"(وتصرف الصبي والمعتوه) الذي يعقل البيع والشراء (إن كان نافعا) محضا (كالإسلام والاتهاب صح بلا إذن وإن ضارا كالطلاق والعتاق) والصدقة والقرض (لا وإن أذن به وليهما وما تردد) من العقود (بين نفع وضرر كالبيع والشراء توقف على الإذن) حتى لو بلغ فأجازه نفذ."(كتاب المأذون، ج:6، ص:173، ط:سعيد)مبسوط سرخسی میں  ہے:"وذكر الطحاوي - رحمه الله تعالى - أن ذلك الغلام الذي قتله عالم موسى كان بالغا فقد كان عاقلا مميزا والبلوغ في ذلك الوقت كان بالعقل ثم ذكر في الحديث وكتبت تسألني عن اليتيم متى يخرج من اليتم؟ فإذا احتلم يخرج من اليتم ويضرب له بسهم وهذا لقول النبي - صلى الله عليه وسلم - «‌لا ‌يتم ‌بعد ‌الحلم» والذي روي أن الكفار كانوا يسمون رسول الله - صلى الله عليه وسلم - يتيم أبي طالب بعد المبعث قد كانوا يقصدون الاستخفاف به لا أنه في الحال يتيم."(كتاب السير، ج:10، ص:30، ط:دار المعرفة)فقط والله اعلم

عنوان: ہبہ بعد القبض کا حکم
سوال: ہم دو بھائی ہیں، ایک ہمارا چچا ہے، اور ایک ہماری پھوپھی ہے، ہمارے والد مرحوم کا دادا سے پہلے انتقال ہوگیا تھا، دادا کی ملکیت میں ساٹھ کنال زمین تھی، تو ہمارے دوسرے رشتہ داروں نے دادا سے کہا کہ آپ کی وفات کے بعد پوتوں کو میراث میں کوئی حصہ نہیں ملے گا، لہذا آپ اپنی زندگی میں کچھ حصہ اپنے پوتوں کو ہبہ کردو، پھر دادا نے اٹھارہ کنال زمین ہم کو ہبہ کردی، ہم دونوں بھائیوں کو الگ الگ نو نو کنال زمین ہبہ  کرکے قبضہ بھی دے دیا، اور ہمارے نام بھی کردی، کچھ عرصہ بعد دادا نے باقی  (42 کنال)  زمین ساری کی ساری چچا کو ہبہ کرکے قبضہ بھی دے دیا،لیکن پھوپھی کو کچھ نہیں دیا، پھر دس سال بعد دادا کا انتقال ہوا، دادا کے انتقال کے پچیس سال بعد پھوپھی نے ہمارے اوپر اور ہمارے چچا کے اوپر کیس کیا کہ اس زمین میں میرا بھی حصہ ہے، اب پوچھنا یہ ہے کہ کیا ہماری پھوپھی کا اس زمین میں حصہ بنتا ہے یا نہیں؟ اگر بنتا ہے تو ہمارے ساتھ یا ہمارے چچا کے ساتھ یا دونوں کے ساتھ؟واضح رہے کہ دادا نے ہمیں زمین مرض الوفات سے پہلے دی تھی، مرض سے پہلے سارے معاملات طے ہوچکے تھے۔
جواب: صورتِ مسئولہ میں اگر واقعۃً سائل کے دادا نے اپنے دونوں پوتوں (سائل اور اس کے بھائی) کو اور اپنے بیٹے (سائل کے چچا) کو اپنی زندگی میں مرض الوفات سے قبل مذکورہ زمین ہبہ کرکے قبضہ دے دیا تھا، تو یہ زمین سائل کے دادا کی ملکیت سے نکل کر پوتوں اور چاچا کی ملکیت میں منتقل ہوچکی تھی، لہذا اس میں سائل کی پھوپھی کا شرعاً حصہ نہیں ہے، البتہ دادا نے پوتوں کو 9-9 کنال زمین دینے کے بعد ساری زمین اپنے ایک بیٹے کو دے دی، اور بیٹی کو کچھ نہیں دیا، تو اس غیر منصفانہ و غیر شرعی تقسیم کی وجہ سے وہ گناہ گار ہوئے ہیں، اب بہتر یہ ہے کہ چچا اپنے والد مرحوم کے ساتھ احسان کا معاملہ کرتے ہوئے پھوپھی کو کچھ حصہ دے کر راضی کرنے کی کوشش کرے، تاکہ والد مرحوم آخرت کی پکڑ سے محفوظ رہیں۔مبسوط سرخسی میں ہے:"ثم الملك لا يثبت في الهبة بالعقد قبل القبض - عندنا .... وحجتنا في ذلك ما روي عن النبي - صلى الله عليه وسلم -: لا تجوز الهبة إلا مقبوضة، معناه: لا يثبت الحكم، وهو الملك؛ إذ الجواز ثابت قبل القبض بالاتفاق."(کتاب الہبۃ،ج:12، ص:48 ،ط: دارالمعرفۃ بیروت)فتاویٰ شامی میں ہے:"وفي الخانية ولو وهب شيئا ‌لأولاده ‌في ‌الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف، مطلب:فی المصادقہ علی النظر، ج:4، ص:444، ط:سعید)فتاویٰ ہندیہ میں ہے:"ولو وهب رجل شيئا ‌لأولاده ‌في ‌الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الہبہ، الباب السادس فی الہبہ للصغیر، ج:4، ص:391، ط:مصر)فقط واللہ اعلم

عنوان: مکان میں رہائش رکھتے ہوئے مکان کسی کو ہبہ کرنے کا حکم
سوال: کیافرماتےہیں علماء کرام اس مسئلہ کے بارے میں کہ میرے والدکاانتقال ہوااس کے اورثاءمیں ایک بیوہ ، ایک بیٹااوردوبیٹیاں ہیں ، والدکی دوسری بیوی " سائل کی والدہ " کاپہلے انتقال ہواتھا، اسی طرح والدکے والدین بھی زندہ نہ تھے۔میرے والدنے ترکہ میں ایک فلیٹ چھوڑاجوکہ والدصاھب نے اپنی زندگی میں خریداتھااورمیرےوالداوراس کی زندہ بیوی کےنام پرہے، اوروالدصاحب زندگی کےآخری دن تک اسی میں رہائش پذیرتھے۔ اب اس فلیٹ میں والدکی زندہ بیوی کے علاوہ دیگرورثاء کاحصہ ہے یانہیں ؟اگرہے تواس کی شرعی تقسیم کیسے ہوگی؟
جواب: واضح رہےکہ ہبہ (گفٹ ) مکمل ہونے کے لیے شرعا ضروری ہے کہ وہ چیز مالکانہ اختیارات کے ساتھ اس شخص(موہوب لہ)  کے حوالے کی جائے،  اس طورپر کہ ہبہ (گفٹ )کرنے والے کااس چیز میں کسی قسم کاکوئی عمل دخل (رہائش ، سازوسامان ، قبضہ وتصرف ) باقی نہ رہے۔لہذاصورت مسئولہ میں اگرچہ فلیٹ سائل کےوالداوراوراس کی سوتیلی والدہ کے نام ہے لیکن چونکہ مکان صرف سوتیلی والدہ کے  نام کیاتھااوروالدصاحب خودبھی اسی گھرمیں رہائش پذیرتھےتو یہ فلیٹ  مرحوم والد کی ملکیت ہی شمارہوگا۔        فتاوی شامی میں ہے:"(وتتم ) الهبة ( بالقبض ) الكامل ( ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها وإن شاغلا لا فلو وهب جرابا فيه طعام الواهب أو دارا فيها متاعه أو دابة عليها سرجه وسلمها كذلك لا تصح." (رد المحتار علی الدر المختار ، كتاب الهبة ۵/ ٦۹٠ و ٦۹۱ط:سعيد)فتاوی عالمگیری میں ہے :"فالمروي عنه في الهبة إذا كان الواهب في الدار أو كان فيها متاع الواهب أنه لا يجوز."(الفتاوی الھندیۃكتاب الهبة ۴/ ۳۹۲ ط: رشیدیہ) لہذاصورت مسئولہ میں مذکورہ فلیٹ والدمرحوم کے ترکہ میں شمارہوکرتمام ورثاء میں شرعی حصص کے مطابق تقسیم ہوگاجس کی تقسیم کا شرعی طریقہ یہ ہے کہ مرحوم کے حقوق متقدمہ یعنی تجہیز و تکفین کا خرچہ نکالنے کے بعد اگر مرحوم کے ذمہ کوئی قرض ہو تو اسے ادا کرنے کے بعد اگر مرحومنے کوئی جائز وصیت کی ہو تو اسے باقي تركه كے  ایک تہائی میں نافذ کرنے کے بعد باقی کل ترکہ کو32حصوں میں  تقسیم کرکے4حصےبیوہ کو ،14حصے  بیٹے کواور7حصے ہرایک بیٹی کوملیں گے ۔صورت تقسیم اس طرح ہوگی:میت:8 / 32بیوہبیٹابیٹیبیٹی1741477یعنی سوروپے میں سے 12.50روپے بیوہ کو،43.75روپے بیٹے کواور21.875روپے ہرایک بیٹی کوملیں گے۔فقط واللہ اعلم

عنوان: انشورنس کمپنی میں کام کرنے والے شخص کی طرف سے دیے گئے ہدیہ کا حکم
سوال: ایک شخص کا رشتہ دار انشورنس کمپنی میں کام کرتا ہے، انشورنس کمپنی میں کام کرنے والے نے اس کی تین بچیاں جوکہ نابالغ ہیں بالترتیب 5,3اور,1 سال عمر ہے، ان کو کپڑے گفٹ کیے، کیا یہ بچیاں وہ کپڑے پہن سکتی ہیں ؟ اگر ان کے لیے پہننے کی اجازت نہیں ہے تو پھر ان کپڑوں کا کیا کیا جاۓ ؟ باحوالہ جواب عنایت فرمائیں نوازش ہوگی۔
جواب:
واضح رہے کہ انشورنس کی تمام اقسام سود اور جوئے پر مشتمل ہیں،اسی وجہ سے کسی بھی انشورنس کمپنی میں کام کرنابھی جائز نہیں ہے،اورجس شخص کی کل یا اکثر آمدن حرام ہو اور وہ حرام رقم سے خریدکرکوئی چیز دےتوجان بوجھ کر اس سے  ہدیہ (گفٹ) لینا جائزنہیں۔صورتِ مسئولہ میں اگرانشورنش کمپنی میں کام کرنے والے نے انشورنس کی رقم سے کپڑے خرید کردیاہے،تواس کاحکم یہ ہے کہ اگر مذکورہ بچیاں زکوۃ کی مستحق ہیں توپھران کپڑوں کو پہننا جائز ہوگااور اگروہ مستحق زکوۃ نہیں ہیں تو پھر وہ کپڑے نہ لیں ،اگرلے لیاہے تو کسی غریب کو دیدیں۔مجمع الانھر میں ہے:"وفي البزازية غالب مال المهدي إن حلالا لا بأس بقبول هديته وأكل ماله ما لم يتبين أنه من حرام؛ لأن أموال الناس لا يخلو عن حرام فيعتبر الغالب وإن ‌غالب ‌ماله الحرام لا يقبلها ولا يأكل إلا إذا قال إنه حلال أورثته واستقرضته ولهذا قال أصحابنا لو أخذ مورثه رشوة أو ظلما إن علم وارثه ذلك بعينه لا يحل له أخذه وإن لم يعلمه بعينه له أخذه حكما لا ديانة فيتصدق به بنية الخصماء."(كتاب الكراهية، فصل في الكسب ج : 2 ص : 529 ط : دارإحياء التراث العربي)فتاوی عالمگیریہ میں ہے:"آكل الربا وكاسب الحرام ‌أهدى ‌إليه أو أضافه وغالب ماله حرام لا يقبل، ولا يأكل ما لم يخبره أن ذلك المال أصله حلال ورثه أو استقرضه، وإن كان غالب ماله حلالا لا بأس بقبول هديته والأكل منها، كذا في الملتقط."(كتاب الهبة ،الباب الثاني عشر في الهدايا والضيافات ج : 5 ص : 343 ط : رشيدية)فقط والله أعلم

Reference: Riyad as-Salihin 210 In-book reference : Introduction, Hadith 210: حوالہ

عنوان: ہدیہ میں اولاد کے درمیان برابری کا حکم
سوال: 1۔میرے والد مرحوم نے اپنی زندگی میں اپنی اولاد کے درمیان رقم تقسیم کی تھی، آٹھ بیٹے اور تین بیٹیاں تھیں، ان میں سے تین بیٹوں کو کم پیسے دیے تھے، اب والد صاحب کا انتقال ہوچکا ہے، مذکورہ تین بیٹے یہ کہہ رہے ہیں کہ والد صاحب  نے ہمیں زندگی میں کم رقم دی تھی، لہٰذا اب وہ بیٹےجس قدر رقم کم تھی،   متروکہ مالِ میراث میں سے اس کا مطالبہ  کر رہے ہیں، شرعاً ان کے مطالبہ کا کیا حکم ہے؟2۔ والد صاحب کے انتقال کے بعد ان کے ترکہ کی  تقسیم سے پہلے ایک بیٹے نے پانچ لاکھ روپے بطورِ قرض لیے تھے، جس کے بارے میں چندورثاء سے اس نے اجازت لی تھی اور دیگر سے نہیں لی تھی، باقی قرض لینے کے بارے میں تمام ورثاء کو علم تھا، تو اب شرعاً اس قرض کا کیا حکم ہے؟
جواب:
1۔واضح رہے کہ اپنی زندگی میں جائیداد یا مال  تقسیم کرنا  ہبہ   (Gift) کہلاتا ہے اور اولاد کے درمیان ہبہ کرنے میں برابری کرنا ضروری ہے،  یعنی جتنا بیٹوں کو دے اتنا ہی بیٹیوں کو دینا لازم ہے اور کسی ایک کو دوسرے پر بغیر کسی شرعی وجہ کے ترجیح دینا بھی جائز نہیں ہے، البتہ اگر کسی کو کسی معقول وجہ مثلاً اس کی ضرورت یا خدمت یا دینداری وغیرہ کی وجہ سے کچھ زیادہ دے دے، تو شرعاً اس کی گنجائش ہے۔صورتِ مسئولہ میں جب والد نے اپنی اولاد کے درمیان اپنی رقم تقسیم کی، تو والد کے لیے ضروری تھا کہ تمام اولاد کو برابر دیتے، لیکن  جب والد نے تمام اولاد کو برابر رقم نہیں دی، بلکہ بعض کو کم دی، تو جن بیٹوں کو رقم کم دی تھی، تو اس سے ان کی حق تلفی ہوئی، والد مرحوم اس حق تلفی کی وجہ سے گناہ گار ہوئے، والد کے حق میں استغفار کیا جائے، اب اس کے ازالہ اور تلافی کی صورت یہ ہے کہ اب اولاد کو چاہیے کہ والد کی اس  تقسیم کو صحیح اور درست کرنے کے لیے  اپنی رضا و خوشی سے   جن بیٹوں کو کم پیسے ملے تھے ان کو بقیہ ترکہ میں سے اتنی رقم دے دیں، پھر اس کے بعد ترکہ کو ورثاء کے درمیان شرعی لحاظ سے تقسیم کرلیں اور اگر وہ اس طرح نہ کریں، تو ان پر اس طرح کرنا لازم نہیں ہے، اس لیے کہ اولاد میں سے ہر ایک اپنی لی ہوئی رقم کا مالک بن چکا ہے۔2۔صورتِ مسئولہ میں جب ایک بیٹے نے والد کے انتقال کے بعد والدکے ترکہ سے پانچ لاکھ روپے کی رقم قرض لی تھی، تو اس بیٹے پر وہ رقم ترکہ میں واپس لوٹا نا لازم اور ضروری ہے۔صحيح بخاری میں ہے:"حدثنا حامد بن عمر، حدثنا أبو عوانة، عن حصين، عن عامر، قال: سمعت النعمان بن بشير رضي الله عنهما، وهو على المنبر يقول: أعطاني أبي عطية، فقالت عمرة بنت رواحة: لا أرضى حتى تشهد رسول الله صلى الله عليه وسلم، فأتى رسول الله صلى الله عليه وسلم، فقال: إني أعطيت ابني من عمرة بنت رواحة عطية، فأمرتني أن أشهدك يا رسول الله، قال: «أعطيت سائر ولدك مثل هذا؟»، قال: لا، قال: «فاتقوا الله واعدلوا بين أولادكم»، قال: فرجع فرد عطيته."(كتاب الهبة، ج:3، ص:157، ط:دار طوق النجاة)فتاوی عالم گیری میں ہے:"ولو ‌وهب ‌رجل ‌شيئا ‌لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره."(كتاب الهبة، ج:4، ص:391، ط:دارالفكر)الدر المختار مع رد المحتار میں ہے:"‌‌فصل في القرض (هو) لغة: ما تعطيه لتتقاضاه، وشرعا: ما تعطيه من مثلي لتتقاضاه وهو أخصر من قوله (عقد مخصوص) أي بلفظ القرض ونحوه (يرد على دفع مال) بمنزلة الجنس (مثلي) خرج القيمي (لآخر ليرد مثله) خرج نحو وديعة وهبة."(کتاب البیوع، ج:5، ص:161، ط:سعید)فقط والله اعلم

Reference: Sahih al-Bukhari 2587 In-book reference : Book 51, Hadith 21 USC-MSA web (English) reference : Vol. 3, Book 47, Hadith 760 (deprecated numbering scheme): حوالہ

عنوان: والدہ کا اپنی اولاد کو محروم کرکے زمین بھائی کو ہبہ کرنے کا حکم
سوال: کیا ماں  اپنی نابالغ اولاد کو زمین کےحق سے محروم کرکے اپنی زمین حقیقی بھائی کو دے سکتی ہے؟
جواب:
صورتِ مسئولہ میں اگر مملوکہ زمین والدہ کی اپنی ملکیت ہے، تو والدہ اپنی مرضی سے مذکورہ زمین اپنے بھائی کو دے سکتی ہے، تاہم والدہ کےلیے بہتر یہ ہے کہ وہ اپنی نابالغ اولاد کو بالکل محروم نہ کرے، بلکہ انہیں بھی اپنی مملوکہ زمین میں سے کچھ حصہ دے دیں، تاکہ وہ محتاجی سے بچ سکے۔اور اگر مذکورہ زمین والدہ کی ملکیت نہیں ہے، بلکہ نابالغ اولاد کی زمین ہے، اور والدہ ان کی زمین اپنی طرف سے ان کو محروم کرکے اپنے بھائی کو دینا چاہ رہی ہے، تو اس صورت میں والدہ کےلیے مذکورہ زمین اپنے بھائی کو دینا شرعاً ناجائز اور  حرام ہے، حدیث مبارکہ میں اس پر   بڑی وعیدآئی ہے ، حضرت سعید  بن زید رضی اللہ تعالیٰ عنہ فرماتے ہیں: رسول اللہ ﷺ نے فرمایا:’’جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔‘‘مشکاۃ المصابیح میں ہے:"عن سعيد بن زيد قال: قال رسول الله صلى الله عليه وسلم: ’’من أخذ شبراً من الأرض ظلماً؛ فإنه يطوقه يوم القيامة من سبع أرضين‘‘."(باب الغصب والعاریة،ج:1، ص: 254،  ط: قدیمی)فتاویٰ شامی میں ہے:"وتتم الھبة بالقبض الکامل ولو الموهوب شاغلا لملك الواھب لا مشغولا به۔ والأصل أن الموهوب إن مشغولا بملك الواھب منع بتمامھا."(کتاب الھبة، ج:5، ص:690، ط:سعید)وفیه أیضاً:"بخلاف جعلته باسمك فإنه ليس بهبة."(كتاب الهبة، ج:5، ص:689، ط:سعید)بدائع الصنائع میں ہے:"للمالك ‌أن ‌يتصرف في ملكه أي تصرف شاء."(كتاب الدعوى، فصل في بيان حكم الملك والحق الثابت في المحل، ج:6، ص:264، ط:دار الكتب العلمية)فقط واللہ اعلم

Reference: Mishkat al-Masabih 2938 In-book reference : Book 11, Hadith 174: حوالہ

عنوان: مکان میں سے  والد نے بیٹوں پر جو ایک لاکھ لازم کیے تھے، آج کس حساب سے دیے جائیں گے؟
سوال: ایک شخص کے دو بیٹے اور دو بیٹیاں ہیں اور ایک مکان کے دو حصے تھے اور ایک ایک حصہ دونوں بیٹوں کو دے دیا ہر حصے کی قیمت تین لاکھ تھی اور اپنے بیٹوں کو لازم کیا کہ ایک ایک لاکھ روپے دونوں بہنوں کو دے دینا اسکے بعد وہ دونوں بیٹے اس مکان میں رہنے لگے مگر والد کی حیات میں بہنوں کو ایک ایک لاکھ نہیں دیا اور والد کے انتقال کے بعد بہنوں کا مطالبہ یہ ہے کہ آج کے حساب سے ہمیں رقم دی جائے کیا انکا مطالبہ صحیح ہے کیا وہ ہبہ شمار ہوگا یا ترکہ؟
جواب: صورت مسئولہ میں والد کا بیٹوں کو زندگی میں مکان دینا ہبہ تھا اور اس کے عوض ایک لاکھ روپے (جو کہ بیٹیوں کو دینے کا کہا) ہبہ بالعوض تھا جو کہ انتہاءً بیع (خرید و فروخت) کا معاملہ ہوجاتا ہے اور اس معاملے میں جو رقم عوض کی طے ہوگئی، والد کے انتقال کے بعد بیٹوں کے ذمہ اپنی ہر ایک بہن کو وہی رقم یعنی  ایک لاکھ روپے دینا لازم ہے۔فتاوی شامی میں ہے :"(وإذا وقعت الهبة بشرط العوض المعين فهي هبة ابتداء فيشترط التقابض في العوضين) (ويبطل) العوض (بالشيوع) فيما يقسم بيع انتهاء."(كتاب الهبة، باب الرجوع في الهبة، ج5 ص705، سعيد)فقط واللہ اعلم

عنوان: زندگی میں بیٹی بیٹوں کے درمیان جائیداد تقسیم کرنے کا طریقہ
سوال: اگر والدین اپنی زندگی میں اپنی جائیداد اولاد میں تقسیم کریں تو شرعی طور پر وہ تقسیم کیسے کریں گے،؟ کیا جو حصے قرآن مجید میں بتائے گئے ہیں ان کے مطابق تقسیم ہو گی یا یہ تقسیم کسی اور اصول کے تحت کی جائے گی ،؟ حصے دار درج ذیل ہیں والدین، 4 بیٹے، 2 بیٹیاں۔ تفصیلی جواب دے کر ممنون فرمائیں۔
جواب:
واضح رہے کہ ہر  شخص اپنی زندگی میں اپنی جائیداد کا خود مالک  ومختار ہوتا ہے، وہ اس میں ہر جائز تصرف  کرسکتا ہے، کسی کو یہ حق نہیں  ہے کہ مالک  کو اس کی اپنی ملک میں جائز تصرف  کرنے سے منع کرے ،نیز  والد ین کی زندگی میں اولاد وغیرہ کا ان کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق ہے،  تاہم اگر صاحبِ جائیداد اپنی  زندگی میں  اپنی جائیداد  اپنی خوشی  ورضامندی سے اولاد کے درمیان تقسیم کرنا چاہے تو کرسکتا ہے، اور یہ تقسیم شرعاً  ہبہ (گفٹ) کہلاتی ہے (وراثت نہیں ) اور رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ،یعنی جتنا ہر ایک بیٹے کو دے اتنا ہی ہر ایک بیٹی کو بھی دے ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه ، وفي رواية قال: فاتقوا الله واعدلوا بين أولادكم."  (مشکاۃ المصابیح، کتاب الهبة، باب العطایا، ج:1، ص:261، ط:قدیمي کتب خانه)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"لہذا صورتِ مسئولہ میں اگر والدین اپنی  زندگی میں اپنی خوشی سے جائیداد اولاد کے درمیان تقسیم کرنا چاہتے ہیں ، تو کر سکتے ہیں،اور  اس کا طریقہ یہ ہے کہ سب سے پہلےاپنی ضرورت کے لیے جتنا  مال اپنے پاس رکھنا چاہے رکھ لیں ،تا کہ بوقتِ ضرورت کام آئے اور کسی کی محتاجی نہ ہو،اس کے بعد اپنی بقیہ جائیداد اپنے تمام بیٹوں اور بیٹیوں کے درمیان برابر ،برابر تقسیم کردے، بلاوجہ کسی کو کم اور کسی کو زیادہ نہ دے،ورنہ گناہ گار ہو گا،البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غربت  کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دینا چاہے  تو اس کی اجازت ہے۔ملحوظ رہے کہ شرعاً ''ہبہ'' مکمل ہونے کے لیےضروری ہے کہ جائیداد وغیرہ تقسیم کرکے ہر ایک کو اس کے حصے پر ایسا قبضہ دے دیا جائے کہ اس کو اس میں تصرف کرنے کا پورا اختیار ہو، ورنہ محض نام کردینے سے شرعاً ہبہ مکمل نہیں  ہوتا۔فتاوی شامی  میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال» رواه سعيد في سننه، و في صحيح مسلم من حديث النعمان بن بشير: «اتقوا الله و اعدلوا في أولادكم»، فالعدل من حقوق الأولاد في العطايا و الوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف ،مطلب في المصادفة علی النظر،ج:4ص: 444،ط:سعید)فتاوی ہندیہ میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار  ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ." (كتاب الهبة ، الباب السادس فى الهبة للصغير، ج:4، ص:391، ط: مكتبه رشيديه)فتاوی شامی میں ہے:"(وتتم) الهبة (بالقبض) الكامل." (رد المحتار،کتاب الهبة، 5/ 690 ط:سعید)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(الباب الثانی فیما یجوز من الھبة وما لایجوز، ج:4،ص:378،ط:مکتبة رشیدیة)فتاوی شامی میں ہے:"بخلاف جعلته باسمك فإنه ليس بهبة."(الدر المختار و حاشية ابن عابدين ، كتاب الهبة 5 / 689 ط: سعيد)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: نابالغ کو ہار گفٹ کرنا
سوال: میری والدہ  کے پاس ایک سونے کا ہار تھا ،والدہ وہ ہار میرے بیٹے کو دینا چاہتی تھی ،میرابیٹا نابالغ تھا ،اس وجہ سے والدہ نے ہار مجھے دیا  کہ یہ آپ کے بیٹے کا ہے ،میں نے ہار اپنے قبضہ میں لیا اور اپنی بیوی کو ہار رکھنے کےلیے دیا ،والدہ محترمہ صحت مند تھی ،اب والدہ کا انتقال ہوا ہے ،اب سوال یہ ہے کہ کیا مذکورہ ہار والدہ کے ترکے میں شمار ہوگا یا میرے بیٹے کاہوگا؟
جواب: صورتِ مسئولہ میں سائل کی والدہ سائل کے بیٹے کو  ہار گفٹ کرنا چاہا اور سائل کا بیٹا نابالغ تھا تو ہار پر ولی کا قبضہ ضروری تھا   اور سائل  نے اپنے بیٹے کے طرف سے ہار پر قبضہ کیا تو ہبہ تام ہوگیا،اب یہ ہار سائل کی والدہ کے ترکے میں شمار نہیں ہوگا بلکہ مذکورہ ہار سائل کے بیٹے کا ہوگا۔فتاوی شامی میں ہے:"الولاية في مال الصغير للأب ثم وصيه ثم وصي وصيه ولو بعد، فلو مات الأب ولم يوص فالولاية لأبي الأب ثم وصيه ثم وصي وصيه، فإن لم يكن فللقاضي ومنصوبه".(كتاب الوصايا، باب الوصي، ج:6، ص:714، ط:ايچ ايم سعيد)الدر المختار میں ہے:"(وتتم) الهبة (بالقبض) الكامل."(رد المحتار، کتاب الھبة، ج:5، ص:690، ط:سعید)فقط واللہ اعلم

عنوان: تبرع کے بعد رجوع نہیں ہوتا
سوال: میری پھوپھی كا کچھ ماہ قبل تقریباً 82 سال کی عمر میں   انتقال ہوا ، وہ کنواری تھی، میری پھوپھی کے والدین، دادا، دادی،نانا،نانی ،چھ بھائی اور دو بہنیں ان کی زندگی ہی میں انتقال کرگئے تھے، پھوپھی کے بھائیوں اور بہن کی اولاد زندہ ہیں،تفصیل مندرجہ ذیل ہے:1.تین بھائی اور ایک بہن کی کوئی اولاد نہیں۔2.ایک بھائی کا ایک بیٹا اور ایک بیٹی ہے۔3. ایک بھائی کے تین بیٹے اور ایک بیٹی ہیں۔4.ایک بھائی کا ایک بیٹا اور دو بیٹیاں ہیں۔5. ایک بہن کے پانچ بیٹےاور ایک بیٹی ہے۔یعنی کل پانچ بھتیجے، چار بھتیجیاں،پانچ بھانجے اور ایک بھانجی ہے، میری پھوپھی کاایک مکان ہے اور کچھ زیورات ہیں، میری پھوپھی پر ان کے بھائی کے بیٹے نے علاج کے لیے کافی پیسےخرچ کیے تھے ،البتہ اس نے قرض کی نیت سے نہیں دیے، مکان وزیورات کس طرح تقسیم ہوں گے؟ علاج پر خرچ کردہ رقم کا کیا ہوگا؟
جواب: سائلہ کی پھوپھی  کی میراث کی تقسیم کا شرعی طریقہ یہ ہے کہ سب سے پہلے مرحومہ کے حقوقِ متقدمہ (تجہیز وتکفین کے اخراجات) ادا  کرنے کے بعد، اگر مرحومہ کے ذمہ کوئی قرض ہو تو اس کے کل مال سے ادا کرنے کے بعد ، اور مرحومہ نے اگر کوئی جائز وصیت کی ہو تو باقی مال کے ایک تہائی حصہ میں سے اسے نافذ کرنے کےبعد باقی تمام ترکہ منقولہ وغیر منقولہ کو 5 حصوں میں تقسیم کرکےمرحومہ کے ہر ایک بھتیجے کوایک ایک حصہ ملے گا، بھتیجیوں،بھانجوں اور بھانجیوں کو کچھ نہیں ملے گا۔میت:5۔۔۔مرحومہ پھوپھیبھتیجابھتیجابھتیجابھتیجابھتیجابھتیجیبھتیجیبھتیجی بھتیجی بھانجابھانجابھانجابھانجابھانجی11111مممممممممیعنی فیصد کے اعتبار سے مرحومہ کے ہر ایک بھتیجے کو 20فیصد ملیں گے،نیز جو رقم سائلہ کی پھوپھی کے بھتیجے نے سائلہ کی پھوپھی کے علاج پر قرض کی صراحت کے بغیر خرچ کیا تھا وہ تبرع احسان تھا، لہذا اس رقم کا مطالبہ کرنا درست نہیں۔العقود الدریہ میں ہے:"ومنها في أحكام السفل والعلو: ‌المتبرع لا ‌يرجع على غيره كما لو قضى دين غيره بغير أمره."(کتاب الکفالة، ج:1، ص: 288، ط: دار المعرفة)فقط واللہ اعلم

عنوان: بیوی کے نام زمین خریدنے کے بعد اس پر مکان بنانے کی صورت میں ہبہ کا حکم
سوال: ہمارے والد نے ہماری والدہ کے نام زمین خریدی، اور بعد میں اس پر مکان بنایا،  والد کا انتقال 2012 میں ہوا،  میری والدہ گھر اپنے بیٹوں (مجھے اور میرے بھائی) کو دینا چاہتی ہیں، انہوں نے یہ بات اپنی بیٹی (ہماری بہن) کو بتائی ہے،  میری بہن نے تحریری بیان دیا کہ اس نے گھر میں اپنا حصہ چھوڑ دیا، کچھ سال پہلے میری والدہ نے مجھے اور میرے بھائی کو گھر تحفے میں دے دیا۔میرا سوال یہ ہے کہ کیا ہمیں اپنی بہن کو گھر میں اس کے حصے کے پیسے دینا ہوں گے؟وضاحتیں:(1) آپ کے والد نے آپ کی والدہ کے نام زمین خریدنے کے بعد اس کے قبضہ وتصرف میں بھی دیا تھا، یا صرف نام کیا تھا؟جواب: جہاں تک میں جانتا ہوں،  وہ گھر سے متعلق معاملات کو خود ہی چلاتے تھے۔(2) اس زمین پر مکان آپ کی والدہ کی اجازت سے بنایا تھا یا بغیر اجازت؟جواب :میں نہیں جانتا ۔(3)والدہ نے آپ لوگوں کو مکان گفٹ کرنے کے بعد ہر ایک کو تقسیم کرکے قبضہ میں دیا یا نہیں؟جواب: میں اوپر رہتا ہوں اور میرا بھائی نیچے رہتا ہے، ہماری والدہ ہمارے ساتھ رہتی ہیں ،وہ حیات ہیں۔(4)   گفٹ کرتے وقت والدہ اس میں رہائش پذیر تھی یا نہیں؟جواب: ہماری والدہ حیات ہیں، وہ ہمارے ساتھ رہتی ہیں، وہ تحفہ دیتے وقت گھر سے نہیں نکلی تھی۔
جواب: صورتِ مسئولہ میں جب سائل کے والد نے مذکورہ زمین  اپنی بیوی کے نام خریدی تھی  اور اس پرمکان بھی خود  بنایا، لیکن بیوی کو زمین کا مکمل قبضہ اور تصرف نہیں دیا تھا بلکہ تمام معاملات سائل کا والد ہی چلاتے تھے تو مذکورہ مکان  میں شرعاً ان کی ملکیت نہیں آئی بلکہ یہ بدستور سائل کے والد ہی کی ملکیت تھی، اب ان کے انتقال کے بعد مذکورہ مکان سائل کے والد کے ترکہ میں شمار ہوکر تمام ورثاء میں ان کے حصوں کے بقدر تقسیم ہوگا۔ اگر سائل ہر وارث کے حصوں کی مقدار  معلوم کرنا چاہتا ہو تو تمام ورثاء کی تفصیل لکھ کر بھیج دے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(کتاب الھبة، الباب الثانی فیما یجوز من الھبۃ وما لایجوز، ج:4، ص:378، ط:رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبة،ج:5،ص:690، ط :سعید)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار."(فیما یجوز من الھبة وما لا یجوز، نوع منه، ج:14، ص:431، ط:زکریا،دیوبند،دهلی)فقط والله أعلم

عنوان: موہوب لہ کی وفات کے بعد واہب کا ان کے ورثاء سے موہوبہ چیز کی واپسی کا مطالبہ کرنے کا حکم
سوال: میرے والد صاحب کو ان کے چچانے کچھ اراضی کاهبه کر کے قبضہ دےد یا تھا، تقریباًتيس(30) سال تک وہ زمین میرے والد صاحب کے قبضہ میں تھی، جب میرے والد فوت ہو گئےتو ان کی وفات کے ایک سال بعد میرے والد کے چچا( واہب) نے دوبارہ وہ زمین ہم سے واپس لینے کی کوشش کی، لیکن ہم نے انکار کر دیا، کہ یہ زمین آپ میرے والد صاحب کو هبه کر چکے تھے اور وہ فوت ہو چکے ہیں، اب یہ زمين آپ کی نہیں ہے ۔ ہمارے انکار اور منع کرنے کے باوجود انہوں نے لوگوں کے سامنے ہماری عدمِ موجودگی میں قرآن کی قسم اٹھائی کہ یہ زمین میری تھی، اب وہ اس بات کو بنیاد بنارہےهيں کہ میں چونکہ اس زمین پر قسم اٹھا چکا ہوں کہ یہ زمین میری تھی،لہذا یہ زمین مجھے واپس کی جائے، آگے سے ہم انکار کرتے ہیں، کہ اگر آپ نے ہبہ سے رجوع کرنا تھا تو میرے والد صاحب کی زندگی میں ہی کر لیتے؛ اب یہ زمین آپ کی نہیں بلکہ ہم ورثاء کی ہے، بے شک پہلے آپ کی تھی لیکن آپ ہبہ کر چکے ہیں۔اب پوچھنا یہ ہےکہ کیا مذکورہ زمین میرے والد کے چچا( واہب ) ان (موہوب لہ )کے انتقال کے بعد ہم ورثاءسے واپس لے سکتے ہیں  یا نہیں ؟ حالانکہ میرے والد صاحب کی زندگی میں انہوں نے ہبہ سے رجوع کے متعلق کوئی ایسی بات نہیں کی تھی۔
جواب: صورتِ مسئولہ میں اگر واقعۃً سائل کے والد مرحوم کودورانِ حیات ان کے مذکورہ چچا نے زمین بطور ِہبہ دے کر مکمل طور پر ان کے قبضہ و تصرف میں دے دی تھی توہبہ تام ہوچکا تھا، اب ان کے انتقال کے بعد ورثاء سے مذکورہ اراضی کی واپسی کا مطالبہ کرنا،اور قسم اٹھا کر زمین واپسی لینا شرعاً درست نہیں ہے، کیونکہ  یہ زمین سائل کے والد مرحوم کے انتقال کے بعد ان کے ورثاء کی ملکیت میں جاچکی ہے، اورموہوب لہ  کی ملکیت سے موہوبہ چیز نکل جائےتوہبہ سے رجوع نہیں ہوسکتا،اور اگر کوئی کرے تو شرعاً اس رجوع کا کوئی اعتبار نہیں ہے۔فتاوی عالمگیری میں ہے:"أما ‌العوارض ‌المانعة ‌من ‌الرجوع فأنواع (منها) هلاك الموهوب؛ لأنه لا سبيل إلى الرجوع في قيمته لعدم انعقاد العقد عليها (ومنها) خروج الموهوب عن ملك الموهوب له بأي سبب كان من البيع والهبة ونحوهما، وكذا بالموت؛ لأن الثابت للوارث غير ما كان ثابتا للمورث."(كتاب الهبة، الباب الخامس في الرجوع في الهبة، ج:4، ص:386، ط:دارالفكر)فقط والله اعلم

عنوان: اپنی زندگی میں لے پالک کو ساری جائیداد ہبہ کرنے کا حکم
سوال: ایک شخص کے چار بیٹے ہیں اوراس شخص کا انتقال ہوگیاہے، اس کی وراثت چاروں بیٹوں کے درمیان تقسیم ہوئی ،جس میں سے ہر ایک نے اپنا اپنا حصہ لے لیا، اب ہر ایک اپنی ملکیت کا مالک ہے ،آگے چل کر دو بھائیوں کا انتقال ہوا، دونوں کی مذکر اور مؤنث اولادیں ہیں  ،ان کے درمیان بھی وراثت تقسیم ہوچکی ہے، وہ بھی اپنے اپنے حصے کے مالک ہیں،اب حیات  دو بھائی ہیں تو ان میں سے ایک کی مذکر و مؤنث اولاد ہے، اور ایک بھائی کی کوئی بھی اولاد نہیں ہے، جس کی کوئی اولادنہیں ہے، اس نے ایک بیٹا متبنی  بنارکھا ہے، بطورِخدمت تو اس بھائی نے اپنی زمین کا کچھ حصہ اپنی اہلیہ کے نام کرادیا اور کچھ منہ بولے  بیٹے کو بطورِ ہبہ دے دیا ،اب جو ما بقیہ زمین وجائیداد  ہے اس کو بھی وہ دونوں میاں بیوی اسی منہ بولےبیٹے کو اپنی حیات میں ہی ہبہ کرنا چاہتے ہیں تو ان کا اس طرح اپنی ملکیت سے ہبہ کرنا کیسا ہے؟
جواب:
واضح رہے کہ  صاحبِ جائیداد اپنی زندگی میں اپنی تمام جائیداد کا تن ِتنہا  مالک ہے، وہ جس طرح چاہے تصرف کا حق رکھتا ہے اور  جس کو چاہے دے سکتا ہے،البتہ اگر ورثاء کو محروم کرنے کی نیت سے  ساری جائیداد لے پالک کو دے گا تو  گناہ گار ہوگا، حدیث شریف میں اس پر وعید وارد ہوئی ہے۔ لہٰذا صورتِ مسئولہ میں جس بھائی کی کوئی اولاد نہیں ہے، اس نے ایک متنبیٰ بیٹا بناکر اپنی جائیداد کا کچھ حصہ ہبہ کرکے  اس کو  قبضہ میں  دینےکے بعد ، اب اپنی باقی جائیداد بھی اپنی حیات میں  اسی متبنیٰ کو ہبہ کرناچاہتاہے تو کرسکتاہے، بشرط یہ کہ یہ ہبہ دوسرے ورثاء کو محروم کرنے کی نیت سےنہ ہو،اور اس طرح ہبہ کرکے قبضہ میں دینے کے بعد  وہ متبنیٰ اس جائیداد کامالک بن جائےگا،البتہ اگردیگر ورثاء کو محروم کرنےکی نیت سے منہ بولے بیٹے کو اپنی جائیداد ہبہ کی تو مکروہ ہے، لیکن منہ بولا بیٹا  پھر بھی مالک بن جائے گا۔صحیح مسلم میں ہے: "عن عامر بن سعد، عن أبيه، قال: عادني رسول الله صلى الله عليه وسلم في حجة الوداع من وجع أشفيت منه على الموت، فقلت: يا رسول الله، بلغني ما ترى من الوجع، وأنا ذو مال، ولا يرثني إلا ابنة لي واحدة، أفأتصدق بثلثي مالي؟ قال: «لا» ، قال: قلت: أفأتصدق بشطره؟ قال: «لا، الثلث، والثلث كثير، إنك أن تذر ورثتك أغنياء، خير من أن تذرهم عالة يتكففون الناس، ولست تنفق نفقة تبتغي بها وجه الله، إلا أجرت بها، حتى اللقمة تجعلها في في امرأتك» ، قال: قلت: يا رسول الله، أخلف بعد أصحابي، قال: «إنك لن تخلف فتعمل عملًا تبتغي به وجه الله، إلا ازددت به درجة ورفعة، ولعلك تخلف حتى ينفع بك أقوام، ويضر بك آخرون، اللهم أمض لأصحابي هجرتهم ولا تردهم على أعقابهم، لكن البائس سعد بن خولة» ، قال: «رثى له رسول الله صلى الله عليه وسلم من أن توفي بمكة»."(کتاب الو باب الوصية بالثلث، ج: 3، ص: 1250، رقم الحدیث: 1228، ط: دار إحياء التراث العربي )مشكوٰۃ شریف میں ہے :"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الفرائض ,باب الوصایا،ج:2،ص:462،ط:البشریٰ)بدائع الصنائع میں ہے :"للمالك أن يتصرف في ملكه أي تصرف، شاء."(كتاب الدعوى،فصل في بيان حكم الملك والحق الثابت في المحل،ج:6،ص:264،ط:سعيد) فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا."(کتاب الھبہ ،ج:5،ص:290،ط:سعید)فقط واللہ اعلم

Reference: Riyad as-Salihin 915 In-book reference : Book 6, Hadith 22: حوالہ

عنوان: حاضر سروس ملازم کے انتقال پر حکومت کی طرف سے ملنے والی رقم کا حکم
سوال: کیا فرماتے ہیں علماء کرام اس مسئلہ کے بارے میں:ایک بندہ  سرکاری ملازم ہے، ریٹائرمنٹ سے پہلے سروس کے دوران ہی وہ فوت ہو جاتا ہے،  تو سرکار اس کے اہل خانہ کو رقم دیتی ہے،  اس رقم کا کیا حکم ہے؟  آیا اس کو استعمال کرنا جائز ہے یا نہیں؟
جواب: صورتِ مسئولہ میں حاضر سروس ملازم کے انتقال کے بعد حکومت کی طرف سے ملنے والی رقم حکومت کی طرف  سے میّت کے اہلِ خانہ کے ساتھ تبرع اور احسان ہوتا ہے، اور یہ رقم حکومت کی طرف سے جس کو ملے اور جس کے نام پر جاری ہو  وہی شرعی طور پر اس رقم کا  مالک بن جاتا ہے، لہذا  مذکورہ حاضر سروس ملازم کے انتقال کے بعد حکومت کی طرف سے ملنے والی رقم کا استعمال جائز ہے۔فتح القدير للكمال ابن الهمام میں ہے:"قال: معنى ذلك عندنا أن يعري الرجل الرجل نخلة من نخله فلا يسلم ذلك إليه حتى يبدو له فرخص له أن يحبس ذلك ويعطيه مكانه بخرصه تمرا. قال الطحاوي: وهذا التأويل أشبه وأولى مما قال مالك؛ لأن العرية إنما هي العطية".(کتاب البیوع، باب البیع الفاسد، ج:6، ص:416، ط:دارالفکر)فقط واللہ اعلم

عنوان: دکان کو صرف اپنے بیٹے کے نام کرنےسے کیا وہ اس کا مالک بنے گا؟
سوال: میرے والد صاحب کا انتقال 6ماہ قبل ہواہے،اور والدہ کا انتقال اس سے بھی  پہلے چار سال قبل ہوچکاہے ، میرے والد صاحب کی ملکیت میں ایک مکان  تھا ،جو وفات سے چند ماہ قبل وہ سیل کرچکے تھے اور ساری رقم بینک میں موجو دہے ،ورثاء میں میرے علاوہ چار بہنیں ہیں ، میرے والدصاحب نے 16 سال قبل ایک دکان مجھے ہبہ کی تھی اور قانونی طور پر بھی میرے نام کردی تھی 2006ء میں ،کاغذی  کاروائی بھی ہوچکی تھی اور کاغذات بھی میرے پاس موجود ہیں لیکن جب تک والد زندہ تھے تو وہ مذکورہ دکان کا  کرایہ وصول کرتےتھے اور اب والدکی وفات کے بعد میں وصول کررہاہوں ،سوال یہ ہے کہ  مکان کی فروخت  کی ہوئی رقم کے ساتھ دکان بھی وارثین میں تقسیم کی جائے گی یا نہیں ؟ میں اکیلاایک بیٹا ہوں والدکا اور میری چار بہنیں ہیں ،کیابہنوں کا دکان میں شرعی طور پر  حق  بنتا ہے یا نہیں ؟
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے۔ صورت مسئولہ میں سائل کے والد نے اپنی ملکیتی مذکورہ دکان سائل کے صرف نام کی تھی ،سائل کو مالکانہ قبضہ اور تصرف نہیں دیاتھا بلکہ دکان کا ماہانہ کرایہ بھی والد وصول کرتےتھے تو ایسی صورت میں سائل کے حق میں ہبہ( گفٹ) درست اور مکمل نہیں ہوا ؛لہذا   مذکورہ دکان  بدستور  والد ہی کے ملکیت میں رہی،اوروالد کے انتقال کے بعد مذکورہ دکان والدکا ترکہ شمارہوگا،اور تمام ورثاء میں ان کے شرعی حصوں کے مطابق تقسیم ہوگا ۔مرحوم کے ترکہ کی تقسیم کاشرعی طریقہ یہ ہے کہ سب سے پہلے مرحوم کے حقوق متقدمہ یعنی تجہیزوتکفین کاخرچہ نکالنے کے بعد ،اوراگر مرحوم کے ذمہ کوئی قر ض ہوتو اسے کل مال سے ادا  کرنے کے بعد،اگر مرحوم نے کوئی جائز وصیت کی ہو تو اسے باقی مال کے ایک تہائی مال سے نافذ کرنے کے بعد ،باقی کل جائیداد منقولہ وغیر منقولہ کو 6حصوں میں تقسیم کرکے ،2 حصے مرحوم کے بیٹے کو،اور ایک حصہ مرحوم کی ہرایک بیٹی کو ملے گا ۔صورت تقسیم یہ ہے: میت:( سائل کا والد) مسئلہ:6بیٹابیٹیبیٹیبیٹیبیٹی21111یعنی فیصد کے اعتبار سے 100 میں سے 33.333فیصد مرحوم کے بیٹے کو ،16.666فیصد مرحوم کی ہر ایک بیٹی کو ملیں گے۔فتاویٰ عالمگیری میں ہے:’’لا يثبت الملك للموهوب له إلا بالقبض هو المختار، هكذا في الفصول العمادية‘‘. (  الباب الثاني فیما یجوز من الھبة وما لا یجوز، ج:4،ص: 378،ط: رشیدیه) فقط واللہ اعلم

عنوان: ہبہ مکمل ہونے کے لیے موہوب لہ کو قبضہ دینا ضروری ہے
سوال: ایک شخص سے ایک تولیہ گم ہوگیا ہے جو باوجود تلاش کے نہ مل سکا ،تو اس تولیہ کے مالک نے وہ تولیہ بخش دیا ہے کہ جس نے بھی اٹھایا ہو میں نے بخش دیا ،    اب اتفاقا وہ تولیہ مدرسے کے تار پر مل گیا تو اب بخشنے کے بعد یہ تولیہ مذکورہ مالک استعمال کرسکتا ہے؟
جواب: واضح رہے کہ مذکورہ صورت ہبہ ( گفٹ ) کی بن رہی ہے ، اور ہبہ ( گفٹ) صحیح ہونے کے لیے ضروری ہے کہ مالک اُس موہوب چیز کو اپنی ملکیت سے نکال کر موہوب لہ کے قبضہ میں دے دے اور کہہ دے کہ میں نے فلاں چیز فلاں کو دے دی ہے ۔ اگر صرف زبانی حد تک کہا کہ میں نے فلاں چیز فلاں کو دےدی ہے اور ہبہ میں دی جانے والی چیز باقاعدہ اپنی ملکیت سے نکال کر دوسرے شخص کے قبضہ میں نہیں دی تو ایسی صورت میں ہبہ ( گفٹ ) کا عمل مکمل نہیں ہوا۔لہٰذا صورتِ مسئولہ میں چوں کہ ہبہ کی شرط نہیں پائی جارہی یعنی شئی موہوبہ ، موہوب لہ کے قبضہ میں نہیں دی گئی لہٰذا ہبہ تام نہیں ہوا ، اور مذکورہ تولیہ بدستور مالک کی ملکیت میں باقی رہا ، اس کے مذکورہ جملہ کا مطلب یہ لیا جائے گا کہ اگر کوئی اس کو استعمال کرتا تو آخرت میں حقوق العباد کی جوابدہی نہیں ہوتی، بہرحال تولیہ مل جانے کی صورت میں مذکورہ مالک کا وہ تولیہ استعمال کرنا جائز ہے۔   الجوهرۃ النیرۃ  میں ہے:"ولو قال الرجل: جميع مالي، أو جميع ما أملكه لفلان فهذا إقرار بالهبة ‌لا ‌يجوز ‌إلا ‌مقبوضة، وإن امتنع من التسليم لم يجبر عليه."(شرح مختصر القدوري ،كتاب الإقرار، 248/1 ط: المطبعة الخيرية)الدر المختارميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."(الدر المختار مع رد المحتار:  كتاب الهبة، 5/ 691،688  ط:  سعيد)فقط واللہ اعلم

عنوان: پنشن والی رقم لے پالک بیٹی کے نام کرنے سے مذکورہ رقم کا حکم
سوال: میری والدہ صاحبہ میرے مرحوم والد کی پنشن لے رہی تھیں، اب ان کا انتقال ہو گیا ہے، میری ایک لے پالک کنواری بہن بھی ہے جو کہ میری والدہ نے گود لی ہوئی تھی، میری والدہ اپنی زندگی میں اسے پینشن کے لیے نامزد فرما گئی تھیں، ان کا شناختی کارڈ بنوا کر، اب گورنمنٹ اپنے اصول کے مطابق اس بچی کو پینشن دینا چاہتی ہےکیوں کہ شناختی کارڈ کے مطابق وہ میری والدہ کی بیٹی ہے، کیا میری بہن پنشن لے سکتی ہے؟
جواب: واضح رہے کہ  پینشن کی رقم سرکاری ملازم کی وفات کے بعد یا تو اس کی بیوہ کو ملتی ہے اور بیوہ کی وفات کی صورت میں یہ سہولت چوبیس (24) سال سے کم عمر کے بچوں کو ملتی ہےاور اس کے بعد حکومتِ پاکستان غیر شادی شدہ بیٹے یا بیوہ بیٹی اور اس کے بعد اس کے بچوں کو پینشن دینے کی پابند ہے یعنی پچیس (25) سال کی ملازمت کے بعد ایک اندازے کے مطابق پچھتر سال تک مرحوم کا خاندان سرکار کے اس مشاہرے کا مستحق ٹھہرتا ہے، اور یہ پنشن کی رقم متعلقہ ادارہ کی طرف سے عطیہ اور تبرع ہوتی ہے، جس کو مرحوم کے ترکہ / میراث میں شمار نہیں کیا جاتا۔صورتِ مسئولہ میں مذکورہ بچی کا محض شناختی کارڈ وغیرہ میں اپنا نام درج کرکے اپنے آپ کو مرحوم کی بیٹی ظاہر کرنا جائز نہیں ہے، اور نہ وہ ان کی بیٹی یا اولاد میں ہے، لہذا مرحوم کی بیوہ کے انتقال کے بعد حکومتی قوانین کے مطابق چوں کہ پینشن کی رقم مرحوم کی اولاد کو ملتی ہے، اور مذکورہ بچی مرحوم کے نام کے شناختی کارڈ سے شرعی طور پر ان کی اولاد نہیں ہے تو اس بچی کے لیے مرحوم کی اولاد کے مناسبت سے پینشن کی رقم لینا جائز نہیں ہے، تاہم اگر حکومت کو مذکورہ معلومات مکمل طور پر فراہم کرنے کے بعد بھی حکومت ان کے نام سے پینشن کی رقم جاری کرتی ہے، تواس کے لیے پینشن کی رقم لینا جائز ہے۔ملحوظ رہے مذکورہ لے پالک بیٹی کے لیے اپنے شاختی کارڈ میں اپنے والدین کے علاوہ کسی اور کی طرف مثلاً گود لئے ہوئے شخص کی طرف نسبت کرنا جائز نہیں ہے، کیوں کہ مختلف احادیثِ مبارکہ میں والد کے علاوہ کی طرف نسبت کرنے سے منع کیا گیا ہے، لہذا شناختی کارڈ میں والد کے خانہ میں اپنے والد کا نام درج کرنا ضروری ہے۔امداد الفتاوی میں ہے:"چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔"(کتاب الفرائض،

عنوان: عدم جریان میراث در وظیفہ سرکاری تنخواہ،ج:4، ص:343،  ط: دارالعلوم کراچی)فتاوی شامی میں ہے:"(يبدأ من تركة الميت الخالية عن تعلق حق الغير بعينها...(قوله الخالية إلخ) صفة كاشفة لأن تركه الميت من الأموال صافيا عن تعلق حق الغير بعين من الأموال كما في شروح السراجية".(كتاب الفرائض، ج:6، ص:759، ط:ايج ايم سعيد)فقط والله أعلم

عنوان: زندگی میں مکان صرف دو بیٹوں کو دینا
سوال: میرے والد اور والدہ حیات ہیں،  ایک گھر 122گز پر مشتمل  ہے، 3بہن اور 3بھائی   ہیں،  2بہنوں کی شادی ہوچکی ہے،  ایک کو طلاق ہوگئی ہے،  والدین کے گھر رہتی ہے،  ایک بھائی  کا ذہنی توازن ٹھیک نہیں،  اگر والد صاحب یہ گھر جس میں ہم رہتے ہیں  ہمیں گفٹ کردیں اپنی حیاتی میں یعنی ہم 2 بھائیوں  کو تو اس کی کیا صورت  ہو گی؟
جواب:
واضح رہے کہ ہر شخص اپنی زندگی میں اپنی جائیداد کا خود مالک  ومختار ہوتا ہے،  والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا ہے،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''۔(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3 /193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔اگر صاحبِ جائیداد  اپنی  زندگی میں اپنی بعض  اولاد  کو کچھ دینا چاہے اور دوسرے   دل سے رضامند ہوں کہ ان کو دیا جانے والا حصہ اوروں کو دیا جائے اوران پر کسی قسم کا دباؤ وغیرہ نہ ہو اور صاحبِ جائیداد کا مقصد بھی ان اولاد کو محروم کرنا یا نقصان پہنچانا نہ ہو ، بلکہ کسی بنا پر وہ اپنے بعض بچوں کو کچھ دے رہا ہے تو  یہ جائز ہے۔لہذا صورتِ مسئولہ میں سائل کے والد کے لیے جائز نہیں کہ وہ اپنا گھر صرف دو بیٹوں کو دیں ، بقیہ اولاد کو کچھ بھی نہ دیں، بلکہ اپنے لیے جس قدر رکھنا چاہتے ہیں، اس کے بعد بچنے والے باقی مال کا آٹھواں حصہ بیوی کو دے، بقیہ اپنی اولاد میں برابر برابر تقسیم کرے ، بلا وجہ کسی کو کم یا زیادہ دینا جائز نہیں۔ فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں اپنی زمین تقسیم کرنا اور کچھ حصہ مسجد کو دینا
سوال: ایک شخص ہے، جن کی ملکیت میں خاندانی وراثتی زمین ہے ٹوٹل 47 کنال، ان کے چار بیٹے اور چار بیٹیاں  ہیں، اہلیہ وفات پاچکی ہے، وہ اپنے بچوں میں وراثت تقسیم کر رہے  ہیں،  مجھے پوچھنا یہ ہے کہ والد صاحب اپنے شرعی حق کے علاوہ (اپنا حصہ لینے کے بعد )اس زمین میں سے 4 کنال زمین مسجد کو وقف کر رہے   ہیں۔1.کیا یہ 4 کنال زمین وہ مسجد کے لیے وقف کرسکتے ہیں ؟2 . جس مسجد کو وہ چار کنال زمین وقف کر رہے ہیں  وہ ان کی خود کی ملکیت ہے اور ان کی وصیت کے مطابق وہ مسجد ان کے بعد ایک بیٹے کے نام پر منتقل ہوجائے گی۔3.اس زمین کے درمیان بچوں کے دادا دادی کی قبریں بھی ہیں(یعنی وراثت تقسیم کرنے والے کی والدہ والد )، وہ اس زمین میں سے 2 کنال اس کو راستہ دے رہے ہے حالاں کہ قبروں کی بائیں جانب 100 فٹ پر راستہ موجود ہے اور وہاں سے راستہ دیا جاسکتا ہے، لیکن والد صاحب  روڈ سے لمبا راستہ نکال رہے ہیں،  جو کل 9000 فٹ بنتا ہے، کیا یہ جائز ہے؟
جواب: واضح رہے کہ ہر انسان اپنی زندگی میں اپنی جائے داد کا خود مالک ہوتا ہے اور میں اپنی مرضی سے تصرف بھی کر سکتا ہے، زندگی میں جائے داد واموال کی تقسیم شرعاً لازم نہیں اورنہ ہی  اولاد میں سے کسی کو جائے داد کی تقسیم کے مطالبہ کا  شرعاًحق ہے ،   تاہم اگرکوئی شخص  اپنی جائے داد اپنی مرضی و خوشی  سے اپنی زندگی میں  تقسیم کرنا چاہتا ہے تو اپنی کل جائے داد میں سے جتنا چاہے اپنے اور اپنی اہلیہ  کے لیے رکھ لے ۔ بقیہ جائے داد کو اپنی اولاد میں برابر   تقسیم کردے ،یعنی  جتنا حصہ ایک بیٹے کو دیں اتنا ہی حصہ ہر ایک  بیٹی کوبھی  دیں، کسی کو کم یا زیادہ دینا درست نہیں،البتہ اگر اولاد میں سے کوئی زیادہ خدمت گزار ہو، یا دین دار زیادہ ہو تو اس کو کچھ زیادہ بھی دے سکتے ہیں۔لہذا صورتِ مسئولہ میں اگر آپ مذکورہ شخص اپنی خوشی سے  اپنی جائے داد اپنی اولاد میں تقسیم کرنا چاہتا ہے تو کر سکتا ہے، اس  میں کوئی حرج نہیں، پھر اگر وہ اس میں سے کچھ حصہ مسجد کے لیے وقف کرنا چاہتا ہے تو ایسا کرنا بھی اُن کے لیے جائز ہے، اس میں بھی کوئی حرج نہیں۔لیکن سمجھنا چاہیے کہ جب کوئی جگہ مسجد کے لیے وقف کر دی جائے تو وقف کرنے کے بعد وہ جگہ واقف (وقف کرنے والے) کی ملکیت سے نکل جاتی ہے اور اللہ تعالیٰ کی ملکیت میں داخل ہو جاتی ہے، لہذا مذکورہ شخص کا یہ کہنا کہ  اس کے انتقال کے بعد یہ مسجد اس کے ایک بیٹے کے نام منتقل ہو جائے گی، درست نہیں،تاہم اگر مراد یہ ہو کہ اس مسجد کا متولی فلاں بیٹا ہو گا تو یہ درست ہے۔باقی زمین کے مالک چوں کہ وہ خود ہیں، اس لیے اگر وہ راستے دینے سے متعلق کوئی فیصلہ کرتے ہیں تو وہ  با اختیار ہیں،   کر سکتے ہیں۔وفي البحر الرائق لابن  نجیم:"وقال أبو يوسف: هو مسجد أبدًا إلى قيام الساعة لايعود ميراثًا ولايجوز نقله ونقل ماله إلى مسجد آخر، سواء كانوا يصلون فيه أو لا، وهو الفتوى، كذا في الحاوي القدسي. وفي المجتبى: وأكثر المشايخ على قول أبي يوسف، ورجح في فتح القدير قول أبي يوسف بأنه الأوجه ... الخ"(کتاب الوقف ،فصل لما اختص المسجد، ج:۵، ص:۲۷۲،ط:دار المعرفة)فقط واللہ اعلم

عنوان: امتحان کی نگرانی پر مامور اساتذہ کے کھانے پینے کے انتظام کے لیے طلبہ سے چندہ کرنا
سوال: ہر سال میٹرک کے سالانہ امتحانات کا انعقاد بورڈ کی طرف سے ہوتا ہے، بورڈ یہ امتحانات لینے کے لیے نگران عملہ تعینات کرتا ہے، امتحانات ختم ہونے کے کچھ عرصہ بعد بورڈ عملہ کو ٹی اے ڈی اے کی صورت میں نقد رقم دیتا ہے، اس صورت حال کے ہوتے ہوئے اساتذہ طلبہ سے نگران عملے کے کھانے پینے کے لیے پیسے اکٹھا کرتے ہیں، پیسے اکٹھا کرنے کی مندرجہ ذیل دو وجوہات ہوتی ہیں:اول یہ کہ عملہ بچوں سے نرمی برتے۔دوم بعض اساتذہ صرف دور دراز سے آنے کی وجہ سے عملہ کو کھانے کی یہ سہولت پیش کرتے ہیں۔اس کے علاوہ وہ عملہ سے کسی رعایت کے خواہش مند نہیں ہوتے،  ان دونوں صورتوں میں وہ پیسے طلبہ سے لیتے ہیں۔کیا ان صورتوں میں طلبہ  سے پیسے لینا جائز ہے؟
جواب:
صورتِ مسئولہ میں امتحان کی خدمت پر اساتذہ  کے کھانے پینے کے کھانے پینے کے  انتظام کی غرض سے طلبہ سے رقم وصول کرنا  جائز نہیں ،کیوں کہ   ایسے موقع پر طلبہ کی جانب سے  عمومًا دلی رضامندی نہیں ہوتی اور طیبِ  نفس کے بغیر کسی کا مال استعمال کرنا شرعًا ممنوع ہے، البتہ طلبہ اگر  بالغ ہوں، اور بغیر کسی جبر و اکراہ کے، محض ترغیب دینے پر  اپنی خوشی سے اسکول انتظامیہ کو نگران اساتذہ کے کھانے پینے کے انتظام کے لیے برضا و خوشی رقم جمع کرا دیں، اور چندہ نہ دینے  والے طلبہ کی سرزنش نہ کی جاتی ہو   تو ایسی صورت میں جمع شدہ چندہ سے انتظام کرنا جائز ہوگا، بشرطیکہ اس اکرام کے نتیجے میں  نگران عملے سے کسی بھی قسم کی ناجائز رعایت  کی توقع نہ ہو۔ شرح مشکل الآثارمیں ہے:" عن عمرو بن يثربي قال: خطبنا رسول الله صلى الله عليه وسلم , فقال: " لا يحل لامرئ من مال أخيه شيء إلا بطيب نفس منه " قال: قلت يا رسول الله , إن لقيت غنم ابن عمي آخذ منها شيئا؟ فقال: " إن لقيتها تحمل شفرة , وأزنادا بخبت الجميش فلا تهجها " قال أبو جعفر: ففيما روينا إثبات تحريم مال المسلم على المسلم."(باب بيان مشكل ما روي عن رسول الله صلى الله عليه وسلم في الضيافة من إيجابه إياها ومما سوى ذلك، 7 / 252، ط: مؤسسة الرسالة )درر الحكام في شرح مجلة الأحكاممیں ہے:"[(المادة 859) كون الواهب عاقلا بالغًا](المادة 859) - (يشترط أن يكون الواهب عاقلا بالغا بناء عليه لا تصح هبة الصغير والمجنون والمعتوه وأما الهبة لهؤلاء فصحيحة) كون الواهب والمتصدق عاقلا بالغا حكما أو حقيقة يعني كونه أهلا للتبرع شرط في صحة الهبة؛ لأنه لما كان يشترط في التصرف المضر الأهلية الكاملة فلا يصح التصرف المذكور إذا لم توجد الأهلية الكاملة." (الدر المنتقى، مجمع الأنهر).( كتاب الهبة، الباب الأول بيان المسائل المتعلقة بعقد الهبة ، الفصل الأول في بيان مسائل متعلقة بركن الهبة وقبضها، 2 / 451، ط: دار الجيل)فقط واللہ اعلم

Reference: Riyad as-Salihin 706 In-book reference : Book 1, Hadith 27: حوالہ

عنوان: والدہ کا اپنا پلاٹ بیٹے کے نام کرنا
سوال: میں والدین کا اکلوتا بیٹا ہوں اور ابا جی کا انتقال 2015 میں ہو چکا ہے، میری بھی جاب ہے، میری بیوی بھی ٹیچر ہے امی کی پنشن ہم دونوں سے اچھی ہے اب مسئلہ یہ ہے کہ میں نے  امی کی پنشن سے ایک گھر اور ایک پلاٹ خرید اہے ،اس میں بیوی کے  کچھ پیسے  بھی شامل تھے اور پلاٹ میرے نام سے ہے، میری آٹھ بہنیں ہیں، اب یہ جو امی اور بیوی نے مجھے مختیار بنایا ہے، یا امی اور بیوی مجھے پیسے دیتے ہیں، یہ میرے لیے جائز ہیں؟ کیونکہ میری آٹھ بہنیں بھی ہیں ،اس میں 6 کی شادی ہوئی ہے،اور دو کنواری ہیں، اب امی اور بیوی مجھے پیسے دیتے  ہیں، میں اس میں پلاٹ وغیرہ، گھر کا خرچ، خوراک ،قربانیاں ،زکوٰۃ دیتا ہوں، اب اگر امی سارے پیسے مجھے دیتی ہیں تو کیا امی گناہگار تو نہیں ہوں گی؟ مطلب بہنوں کی حق تلفی تو نہیں کررہا ؟یا امی کو جائز حق ہے کہ وہ اپنا پنشن کسی ایک کو دے سکتی  ہیں؟ حضرت محمد صلی اللہ علیہ وآلہ وسلم کے پاس ایک شخص آیا  اور کہا:یا رسول اللہ صلی اللہ علیہ وآلہ وسلم میں اپنے فلاں بیٹے کو غلام دیتا ہوں، آپ صلی اللّٰہ علیہ وآلہ وسلم نے فرمایا کہ دوسرے کو؟ تو اس شخص نے کہا: نہیں، تو آپ صلی اللّٰہ علیہ وآلہ وسلم نے فرمایا مجھے ظلم پر گواہ نہ بناؤ،کیا یہ وعید تو نہیں ہوگی امی کے لئے؟
جواب: واضح رہے کہ جو شخص زندگی میں اپنی  اولاد   کو کچھ ہبہ کرنا چاہے، شرعاً اس پر لازم ہے کہ  جتنا کسی ایک  کو ہدیہ کرے اتنا ہی باقیوں   کو بھی کرے،  کسی ایک بیٹے/ بیٹی کو   دے کر دوسروں کو محروم کرنا یا بغیر شرعی وجہ کے کسی ایک کو  دوسرے سے زیادہ دینا جائز نہیں ۔ہاں اگر کسی کی نیکی، فرمانبرداری یا محتاجی کی وجہ سے اس کو دوسروں کی بنسبت زیادہ دیا جائے تو اس کی گنجائش ہے۔صورت مسئولہ میں   جو پلاٹ اور گھر سائل  نے اپنی والدہ کی پینشن کے پیسوں سے اور بیوی کے کچھ پیسے ملا کر خریدا ہے، چونکہ اس میں والدہ نے سائل کو محض خرچ وغیرہ اور دیکھ بھال کا مختار بنایا ہے(اور اس میں سے کچھ حصہ سائل کو کچھ حصے کا قبضہ دے کرمالک نہیں بنایا) تو اس  سے دیگر اولاد کے ساتھ کوئی نا انصافی لازم نہیں آتی۔ اسی طرح مذکورہ پلاٹ اگر  سائل کے نام محض رجسٹری کے طور پر کیا گیا ہے (مالک بنانے کیلئے نہیں کیا گیا)  تو اس سے سائل اس پلاٹ کا مالک نہیں بنا بلکہ سائل کی  والدہ اور بیوی (جنہوں نے اس پلاٹ کی خریداری میں پیسے شامل کئے ہیں)وہی اس کی مالک ہیں۔ اور اگر   پلاٹ خریدتے وقت ہی ان کا مقصود سائل  کو مالک بنانا تھا،  تو اس صورت میں مذکورہ پلاٹ کا مالک سائل ہوگا،اسی طرح والدہ کی رقم صرف سائل استعمال کرتا ہے، بہنوں کو والدہ سائل کی طرح رقم نہیں دیتیں تو اور ایسی صورت میں سائل کی والدہ کو چاہئےکہ وہ اپنی دیگر اولاد کو بھی اتنا ہی ہدیہ کریں  جتنا سائل کو کیا ہے، ورنہ دیگر اولاد کے ساتھ بلاوجہ ناانصافی کرنے کی وجہ سے وہ گناہگار ہوں گی۔ اور اگر پلاٹ خریدتے وقت سائل کو مالک بنانا مقصود نہیں تھا تو بھی سائل اس پلاٹ کا مالک نہیں بنا بلکہ والدہ ہی مالک رہیں گی۔ الدر المختار میں ہے: "وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم.شامی میں ہے:   (قوله: وعليه الفتوى) أي على قول أبي يوسف: من أن التنصيف بين الذكر والأنثى أفضل من التثليث الذي هو قول محمد رملي.(ج5, ص ــــــ696،كتاب الهبة،ط: ایچ۔ ایم۔ سعید)فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(کتاب الهبة، الباب الثاني في مايجوز من الهبة  ومالا يجوز ج:4، ص:377، ط:رشيدية)فتاوی شامی میں ہے:"بخلاف جعلته باسمك فإنه ليس بهبة.")کتاب الہبہ ج:5 ،ص:689،ط:سعید)فتاویٰ خلیلیہ میں ہے:" اصل تو یہ ہے کہ دار مدار عقد کا عاقد کی نیت پر ہے، کہ بوقت عقد اگر اس نے نیت خریداری کی اپنے فرزندان نابالغ کیلئے کی تھی،تو ان کی ملک ہوگا، اور اگر کسی مصلحت سے فرضی طور پر اپنے نابالغ فرزندان کے نام  لکھوایا، اور بوقت شریٰ(خریداری)اپنے ہی لئے خریدنا مد نظر تھا، تو اس صورت میں وہ شئ خود عاقد کی ملک ہوگی۔۔۔الخ"(فتاویٰ مظاہر العلوم المعروف ب"فتاویٰ خلیلیہ"، کتاب الہبۃ، ص: 269، ط: مکتبۃ الشیخ) فقط واللہ اعلم

عنوان: کمپنی کے ملازم کو اضافی سہولت فراہم کرنے کا حکم
سوال: 1۔اگر کوئی کمپنی اپنے ملازمین کے ساتھ معاہدہ کرتی ہے اور اس میں ملازم کو میڈیکل کی سہولت بھی فراہم کرتی ہے جس کی تفصیل یہ ہے کہ جو میڈیکل کا خرچہ جیسا کہ ڈاکٹر کی فیس اور دوائیاں وغیرہ خریدی جائیں گی اس کی رسیدیں ایک مہینے میں جمع کرانی ہوں گی اگر ایک مہینے میں تفصیلات جمع نہ کروائی گئیں تو آپ کو میڈیکل کا خرچہ نہیں ملے گا اس لیے کہ بعد میں حساب کتاب کرنا مشکل ہوتا ہے۔اب صورت یہ ہے کہ ایک ملازم نے میڈیکل کے پرچے دو مہینے یا تین مہینے کے بعد جمع کرائے باوجودیکہ اس کو درمیان میں دو یا تین مرتبہ یاددہانی بھی کرائی گئی تھی۔کیا اس صورت میں میڈیکل کا خرچہ اس ملازم کا حق ہے یا نہیں ؟نیز کمپنی پر یہ میڈیکل کا بل ادا کرنا لازم ہے یا نہیں ؟2۔اگر ہم تقرری کے وقت اس سے ایک کاغذ پر اس سے دستخط کروالیں کہ اگر اس تاریخ تک میں نے بل جمع نہیں کرایا تو مذکورہ رقم میری طرف سے خیرات میں دے دی جائے۔کیا ایسا کرنا مناسب ہے؟
جواب:
1۔صورتِ مسئولہ میں اگر کمپنی کا ملازم سے باقاعدہ معاہدہ ہے کہ وہ اسے میڈیکل کی سہولت اپنے ضابطے کے مطابق فراہم کرے گی، اور  ملازم کو میڈیکل کی سہولیات فراہم کرنے کے متعلق کمپنی کا قانون اور ضابطہ یہ ہے کہ اگر ملازم کمپنی کو میڈیکل کے اخراجات کی رسیدیں ایک مہینے کے اندر جمع کروادیتا ہے تو کمپنی اس کو میڈیکل وغیرہ کے تمام اخراجات ادا کرتی ہے اور اگر ایک مہینے کے اندر ملازم میڈیکل  کے اخراجات کی تفصیل کمپنی کو نہیں دیتا تو کمپنی اس کو اخراجات نہیں دیتی ، اور یہ بات ملازمین کے سامنے واضح بھی کردی جاتی ہے، تو جو  ملازم ایک مہینے کے اندر میڈیکل کے اخراجات کی رسیدیں جمع کروادیتا ہے تو وہ میڈیکل کے اخراجات لینے  کا مستحق ہوگا اور جو ملازم  ایک مہینےکے اندر  میڈیکل اخراجات کی تفصیل  کمپنی کو نہیں دیتا  وہ اس سہولت کا مستحق نہیں ہوگا۔2۔ مذکورہ سہولت کمپنی کی طرف سے ملازم کے لیے ایک تبرع اور احسان ہے، جوکہ ایک ماہ کی میعاد کے ساتھ مشروط ہے، اور ایک ماہ گزرنے کے بعد جب ملازم کا استحقاق نہ رہا، اس معاہدہ کی ضرورت نہیں، اگر کمپنی چاہے، تو اپنی طرف سے ایک ماہ کے بعد بھی دے دے اور اگر چاہے، تو نہ دے۔قرآن کریم میں ہے:"وَأَوْفُوا بِالْعَهْدِ ۖ إِنَّ الْعَهْدَ كَانَ مَسْئُولًا." [الإسراء: 34]         تفسير ابن كثير ميں هے:"وقوله [تعالى]: {وأوفوا بالعهد} أي الذي تعاهدون عليه الناس والعقود التي تعاملونهم بها، فإن العهد والعقد كل منهما يسأل صاحبه عنه {إن العهد ‌كان ‌مسئولا} أي: عنه."(ج:5، ص:74، ط:دار طيبة للنشر والتوزيع)روح المعانی میں ہے:"وأوفوا بالعهد ما عاهدتم الله تعالى عليه من التزام تكاليفه وما عاهدتم عليه غيركم من العباد ويدخل في ذلك العقود."(ج:8، ص: 79، ط:دار الكتب العلمية)فقط والله أعلم

Reference: Reference: Surah Al-Isra, Ayah 34 | : سورۃ الإسراء، آیت نمبر 34 حوالہ

عنوان: جوائنٹ اکاؤنٹ ہبہ کرنے کا حکم
سوال: میرا اور میری خالہ کا ایک جوائنٹ اکاؤنٹ ہے جس کا تمام اختیار میری خالہ نے مجھے دے رکھا ہے کہ میرا سب کچھ تمہارا ہے میری طرف سے جو لیناچاہو تمہیں پوری اجازت ہے، یہ سب انہوں نے مجھے اپنی زندگی میں مجھ سے کہاتھا۔اب پوچھنایہ ہے کہ مرحومہ کے کہنے کا کتنا شرعی حق ہے ، ان سب معاملات میں والدہ مالک ہے یا میں ان سب چیزو ں کا حق دار ہوں؟وضاحت : اکاؤنٹ کے اختیارات دینے کے بعد اگر میری خالہ کو پیسوں کی ضرورت پڑتی تو وہ مجھ سے کہتی کہ اتنے پیسوں کی ضرورت ہے پھر میں خود جاکران کے لیے پیسے نکلواتا، اختیارات دینے کے  بعد انہوں نے خود پیسے نہیں نکالے ۔
جواب: واضح رہے کہ ہبہ کے شرعاً مکمل ہونے کے لئے کچھ شرائط ہیں ، جن میں سے ایک شرط یہ ہے کہ  ہبہ کی جانے والی چیز اس شخص  کو مالکانہ اختیارات کے ساتھ علیحدہ کر کے حوالہ کی جائےتاکہ اس پر اس  کا قبضہ تام ہوجائے   جسے وہ ہبہ کی جارہی ہے  ۔  صورتِ مسئولہ میں جو معاملہ طے پایا ہے اس سے ہبہ تام نہیں ہوا، لہذا جتنی رقم سائل کے خالہ کی جوائنٹ اکاؤنٹ میں ہے وہ خالہ کی ہی ہے اب ان کے ورثاء میں شرعی حصص کے مطابق تقسیم ہوگی اورباقی رقم سائل کی  اپنی ذاتی ملکیت شمار ہوگی۔الدر المختار میں ہے : "(و) شرائط صحتها (في الموهوب أن يكون مقبوضا غير مشاع مميزا غير مشغول)."(کتاب الھبۃ، ج:5 ص:688 ط : رشیدیہ ) فتاوی عالمگیریہ میں ہے : "ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."(کتاب الھبۃ، الباب الاول: تفسیر الھبۃ و رکنھا و شرائطھا و انواعھا و حکمھا ج: 4 ص: 374 ط: رشیدیہ)فقط واللہ اعلم

عنوان: ہبہ سے متعلق چند سوالات
سوال: میرے سسر کادو سال پہلے انتقال ہوگیا تھا ان کا ایک بیٹا (جسکی کوئی اولاد نہیں تھی ،ایک پالک بیٹی ہے ) اور تین بیٹیاں ہیں سسر نے اپنی حیاتی میں بیٹے کے نام پر گھر کردیا تھا ، ایک گاڑی کی چابی اور کاغذات  میری بیوی کو دے دیےتھے کہ یہ تم رکھ لو  اور ٹھیک کروالو ، اور کچھ  شیئرز جو ان کو ملے تھے بونس کے طور پر جو انہوں نے اپنی حیاتی میں اپنے دوست کو دیے تھے کہ یہ میری بیٹی کو دینے ہیں یعنی میری بیوی کو بیٹا اس ہی گھر میں رہتاہے شروع سے۔ گھر کی مالیت زیادہ ہے تقریبا (دو کروڑ) لیکن بیٹے نے اسی گھر کے اوپرکا ایک مالا اپنی تنخواہوں سے بنوایا تھا سسر کی حیاتی میں جو نا مکمل ہے اب بیٹا گھر بیچے بغیر اور مالیت معلوم کے بغیر ایک ایک بہن کو 1500000(پندرہ لاکھ) دے رہا ہے گھر کی قیمت سے باری باری ایک ایک بہن کو قسطوں  میں پانچ چھ مہینوں میں ایک بہن پھر دوسری بہن پھر تیسری کو دے رہا ہے کیا یہ ٹھیک ہے ؟ اور  اسکی کوئی اولاد نہیں تو بڑوں نے یہ فیصلہ کیا کہ بیٹے کو تین حصے دے دیے جائیں جس پر بہنیں راضی ہیں، اور گاڑی اور شیرز سے بھی حصے ہونگے جوکہ سسر نے میری بیوی کودے دیے تھے  کہ نہیں ؟
جواب: واضح رہے کہ گھر جائیداد وغیرہ کسی کےمحض نام کر دینے سے یا صرف کہنے سےشرعاً وہ اس کا مالک نہیں بنتا  جب تک اس کو کامل قبضہ اور اس میں تصرف کا اختیار نہ دیا گیا ہو ،لہذا مذکورہ گھر سسر کی ملکیت میں تھا اور ان کے انتقال کے بعد ان کے ورثاء میں تقسیم ہوگا، البتہ سسر کے بیٹے  جو سسر کی زندگی میں مزید ایک منزل تعمیر کی بیٹۓ کو اس تعمیر کا خرچہ ملے گا باقی رقم تمام ورثاء میں شریعت کے مطابق تقسیم ہوگی، بیٹۓ کا اندازے سے تقسیم کرنا درست نہیں،لیکن اگر بہنیں اس تقسیم پر راضی ہوں تو باہمی رضامندی سے اس طرح تقسیم کیا جاسکتا ہے۔بہو کو گاڑی کے کاغذات اور چابی حوالے کرنے سے وہ بہو کی ملکیت میں آگئی ہے وہ سسر مرحوم کی میراث میں تقسیم نہیں ہوگی، باقی اگر یہ عام شیئرز ہیں تو صرف دوست کویہ  کہ دینے سے کہ یہ میری بیٹی کو دینے ہیں شرعاً وہ سسر کی ملکیت میں ہیں جو ان کے انتقال کے بعد ان کے ورثاء میں تقسیم ہوں گے۔فتح القدیر میں ہے:"(وتصح بالإیجاب و القبول و القبض) أما الإیجاب و القبول فإنه عقد والعقد ینعقد بالایجاب والقبول والقبض لا بد منه لثبوت الملك .... و لنا قوله علیه صلی اللہ علیه وسلم: لاتجوز الهبة إلا مقبوضة.قال العلامه ابن الهمام:قال صاحب النهایة ای تصح بالایجاب وحدہ فی حق الواھب، وبالایجاب والقبول فی حق الموھوب له  .... ولکن لا یملکه الموھوب له الا بالقبول والقبض."(کتاب الهبة، ص/479، 480، 481 ج/7 ، ط/رشیدیه)جامع الفصولین میں ہے:"وقد مر في (كد) ان الزوج لو عمر دارها باذنها فالنفقة دين عليها ولم يذك انه شرط الرجوع۔ (ذ) الأصل ان من بني في دار غيره بامره فالبناء لرب الدار ويرجع عليه بما انفق."(احکام العمارۃ فی ملک الغیر، ص:160، ج:2، ط:اسلامی کتب خانه)فتاوی شامی میں ہے:"(ولها بلا إذنها فالعمارة لها وهو متطوع) في البناء فلا رجوع لهوفی الرد: ولو بنى لرب الأرض، بلا أمره ينبغي أن يكون متبرعا كما مر اهـ."(مسائل شتي، ص:747، ج:6، ط:سعید)مرحوم سسر کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے5 حصے بناکر مرحوم کے بیٹے کو 2 حصے ہر بیٹی کو ایک ایک حصہ ملے گا۔صورتِ تقسیم یہ ہےمیت 5بیٹابیٹیبیٹیبیٹی2111یعنی فیصد کے اعتبار سے مرحوم کے بیٹے کو 40 فیصد ہر بیٹی کو 20 فیصد ملے گا۔نوٹ: یہ تقسیم اس وقت ہے جب سسر کے صرف یہی ورثاء ہوں، اگر کوئی اور وارث ہو اس کی تفصیل بتاکر  دار الافتاء سے دوبارہ رجوع کیا جاسکتا ہے۔فقط واللہ اعلم

عنوان: زندگی میں ہبہ شدہ زمین پر وراثت کا دعوی کرنا
سوال: میرے والد مرحوم کے قبضے میں شاملات کی زمین تھی،ہم دو بھائی اور 4 بہنیں ہیں ،والد صاحب نے زندگی میں شاملات کی زمین ہم دو بھائیوں میں برابر تقسیم کی تھی،ہم دونوں نے اس شاملات کی زمین پر گھر تعمیر کئے ہیں، اب یہ بتایا جائے کہ اگر 35 سال بعد کوئی بہن حصہ مانگیں تو کیا وہ حق پر ہے؟ اگر ان کا حصہ بنتا ہے تو کیسے دیا جائے جبکہ ان پر تعمیرات ہوچکی ہیں،اس سے پہلے بہن نے نہ تو حصہ مانگا تھا اور نہ کوئی اعتراض کیا تھا، دوسرا سوال: اگر والد اپنی زندگی میں اپنا گھر دو بیٹوں کے درمیان ایسا تقسیم کر لیں کہ انیس بیس کا فرق ہو، اس کے بعد گھر کا نقشہ تعمیرات کی وجہ سے مکمل تبدیل ہو جائے، تو کیا ایک بھائی جس کے پاس تھوڑا کم ایریا ہو ، اپنا پورا حصہ مانگ سکتا ہے؟ جبکہ والد نے خود تقسیم کی ہو؟
جواب: 1۔ زندگی میں اگر کوئی شخص اپنا  مال /جائداد اپنی اولاد میں تقسیم کرنا چاہتا ہو تو شریعت کی رو سے یہ  تقسیم ِمیراث کے زمرے میں نہیں آئے گا بلکہ یہ والد کی طرف سے  اولاد کے لیے ہدیہ کے حکم میں  ہوگا، زندگی میں اپنا مال تقسیم کرنے  کا صحیح طریقہ  یہ ہے کہ تمام  اولاد کو برابر حصہ دیا جائے  ، جتنا حصہ بیٹوں کو دیاجائے  اتنا ہی بیٹیوں کو بھی دیا جائے ۔صورتِ مسئولہ میں سائل کے والد  نے اپنی زندگی میں جو  زمین دوبیٹوں کے درمیان مالکانہ طور پر برابر تقسیم کی تھی اور دونوں کا حصہ متعین کرکے ہر ایک کو اپنے اپنے حصے پر قبضہ وتصرف دیا تھا،والد کی عملداری نہ تھی، وہ ہبہ (گفٹ) تھا، دونوں بیٹۓوالد کی زندگی ہی میں اس زمین کے مالک بن گئے تھے، ہبہ کرنے کے بعد وہ زمین اب سائل کے والد  کی ملکیت نہ رہی تھی، لہذا سائل کی بہن کو اس زمین سے حصہ مانگنے کا حق  نہیں، لیکن چونکہ والد کی یہ تقسیم غیر منصفانہ تھی ، جس پر آخرت میں والد کا مؤاخذہ ہوسکتا ہےاس لئے اگر بیٹے اپنے والد کی غلطی کی اصلاح کرتے ہوئےاپنی بہنوں کو حصہ دیکر ان کو راضی کریں تو یہ اپنی بہنوں کے ساتھ ہمدردی کے ساتھ ساتھ والدِ مرحوم کے ساتھ بھی خیرخواہی ہوگی۔2۔صورتِ مسئولہ میں  والد  نے ا پنی زندگی میں اپنا گھر اپنے دو بیٹوں کے درمیان اگر ایسا تقسیم کر لیا کہ معمولی سافرق تھا  اورہر ایک بیٹے کو اپنے اپنے حصہ پر قبضہ وتصرف دے دیا تھا، والد کا اس پر قبضہ وتصرف نہ تھا تو ہر بیٹا اپنے اپنے حصے کا مالک بن چکا، اب ایک بھائی کو دوسرے کی رضامندی کے بغیر اس میں تبدیلی کا حق نہیں،تاہم اگر دونوں بھائی آپس میں سمجھوتا کرنا چاہیں تو یہ صورت بہتر ہے۔فتاویٰ شامی میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة رحمه الله تعالى  أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف  رحمه الله تعالى  أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى."(کتاب الھبۃ،ج:4،ص:391،ط: دار الفکر) فقط واللہ اعلم

عنوان: جائیداد کسی وارث کے نام کرنا
سوال: میرے والد صاحب کی کافی جائیداد تھی ،والد صاحب  اپنی زندگی میں سب کچھ  خود سنبھال لیتے تھے ، والد صاحب نے کچھ جائیداد میری ہونے والی بھابھی اور میرے ہونے والے بہنوئی(جو میرے چچا کے بیٹے اور میری بھابھی کے بھائی تھے) کے نام کردیا تھا، لیکن ان کو مالکانہ حقوق اور قبضہ نہیں دیا ، اب سوال یہ ہے کہ مذکورہ جائیداد میری بھابھی اور بہنوئی کا ہے یا میرے والدصاحب کے ترکہ میں شمار ہوکر ہم تمام ورثاء میں تقسیم ہوگی؟
جواب: صورت ِمسئولہ میں جب سائل کےوالد نے  اپنی جائیداد سائل کی ہونے والی بھابھی اور بہنوئی کے نام کردی تھی، لیکن مالکانہ حقوق اورقبضہ نہیں دیا تھا،تو  ایسی صورت میں سائل کی ہونے والی بھابھی اور بہنوئی  اس کے مالک متصور نہیں ہوں گے ، بلکہ والد کے انتقال کی صورت میں جائیداد میں تمام ورثاء کا حصہ ہوگا ، جو ان کے شرعی حصوں کے اعتبار سے ان کے درمیان تقسیم کیاجائے گا۔ فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."( الباب الثانی فیما یجوز من الهبة و ما لایجوز، ج:4، ص:378، ط: رشیدیه)فقط والله اعلم

عنوان: کرایہ پر دیا گیا مکان ہبہ کرنے کا حکم
سوال: ہماری والدہ کا انتقال ہوچکاہے،انہوں نے اپنی زندگی میں مکان خریدنے کے لیے 15 لاکھ کی رقم مجھے دی ،جس کا میں نے مکان خرید کر ایگریمنٹ اپنے نام کروالیا ،جس کاعلم والدہ کو نہیں تھا،لیکن انہوں نے اپنی زندگی میں مجھ سے کہا کہ تو دل تھوڑا مت کر ،مکان اپنے نام کرلے،تو میں نے خاموشی اختیار کی ،یہ گھر والدہ نے رہائش کے لیے نہیں خریدا تھا،بلکہ یہ گھر ہم نے کرایہ پر دیا ہوا تھا،اور والدہ کی زندگی میں ان کی اجازت سے اس کا کرایہ میں وصول کرکے استعمال کرتاتھا،کیوں کہ سب بھائیوں کی بنسبت مالی لحاظ سے میں کمزور تھا،تو والدہ نے میری مدد کرنے کے لیے اس کا کرایہ استعمال کرنے کی اجازت دے رکھی تھی،اور بعد میں مجھے  مالک بنانے کے لیے یہ کہا تھا کہ تم دل تھوڑا مت کرو ،وہ مکان اپنے نام کرالو،اب دوستوں کے بتانے پر مجھے علم ہواکہ یہ مکان میرا ہی ہوگا،وراثت میں شامل نہیں ہوگا،تو اس سلسلے میں شریعت کی روشنی میں میری راہ نمائی فرمائیں،نیز مکان کی قیمت 15 لاکھ ہے،جب کہ کل جائیداد تین کروڑ سے زائد ہے۔وضاحت: والدہ نے جس وقت مکان اپنے نام کرانے کا کہا تو اس وقت مذکورہ مکان کرایہ پر دیا ہواتھا،اور والدہ کے اس کہنے کے بعد  کرایہ دار سے دوبارہ کرایہ کا معاہدہ نہیں  کیاگیا۔
جواب: واضح رہےکہ والدین اپنی زندگی میں اپنی جائیداد میں سے جو کچھ اپنی اولاد کو دیتے ہیں ،اس کی حیثیت ہبہ (گفٹ) کی ہوتی ہے،اور ہبہ میں قبضہ پائے جانے کے بعد ہی موہوب لہ (جس کو ہبہ کیا گیاہے)  کی ملکیت ثابت ہوتی ہے،اور اگر قبضہ نہ پایا جائے تو وہ چیز واہب(ہبہ کرنے والے ) ہی کی ملکیت میں رہتی ہے،لہذاصورتِ مسئولہ میں جب سائل کی والدہ نے سائل سے یہ کہا کہ تو دل تھوڑا مت کر ،مکان اپنے نام کرلے،تو یہ شرعاً ہبہ (گفٹ)کا معاملہ ہے،جو قبضہ سے مکمل ہوتا ہے،لیکن صورتِ مسئولہ میں چوں کہ مذکورہ مکان جو ہبہ کیا گیا بوقتِ ہبہ کرایہ پر دیا ہواتھا ،اور ہبہ کے بعد کرایہ دار کے ساتھ تجدیدِ معاہدہ نہیں ہوا،لہذا ہبہ کے بعد سائل کی طرف سے اس پر قبضہ نہیں پایا گیا،لہذا قبضہ نہ پائے جانے کی وجہ سے مذکورہ مکان والدہ ہی کی ملکیت میں رہا ،سائل کا نہیں بنا،لہذا مذکورہ  مکان والدہ کے انتقال کے بعد ان کے ورثاء میں میراث کے قانون کے مطابق تقسیم ہوگا۔سائل کی والدہ نےسائل کو  رقم  دے کر اپنے لیے ایک مکان  خریدنے کا حکم دیا تو سائل اس معاملہ میں اپنی والدہ کی طرف سے وکیل(نمائندہ ) تھا،اور وکیل امین ہوتاہے،اس کے لیے خیانت کرنے کی اجازت نہیں ہوتی،لہذا جب سائل نے وہ مکان والدہ کے لیے خرید کر اس کا ایگریمنٹ اپنے نام کروایا اور والدہ کو اس سلسلے میں کچھ نہیں بتایا،تو ایگریمنٹ اپنےنام کرنے کے باوجود سائل اس مکان کا مالک نہیں بنا تھا،بلکہ یہ والدہ ہی کی ملکیت تھا  ،لہذا  سائل اس معاملہ میں خیانت کا مرتکب ہو کر گناہ گار ہواہے ،اس پر سائل کو توبہ و استغفار کرنا چاہیے۔ فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،  690/5،ط : سعید)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة،الباب الثانی فیما یجوز من الھبة وما لا یجوز، 378/4، ط:  رشیدیة) فتاوی شامی میں ہے:"وفي الأشباه: هبة المشغول لا تجوز إلا إذا وهب الأب لطفله.قلت: وكذا الدار المعارة.(قوله: المعارة) أي لو وهب طفله دارا يسكن فيها قوم بغير أجر جاز ويصير قابضا لابنه، لا لو كان بأجر كذا نقل عن الخانية."(كتاب الهبة،691/5،ط:سعيد)درر الحکام شرح مجلۃ الاحکام میں ہے :"(المال الذي قبضه الوكيل بالبيع والشراء وإيفاء الدين واستيفائه وقبض العين من جهة الوكالة في حكم الوديعة في يده فإذا تلف بلا تعد ولا تقصير لا يلزم الضمان. والمال الذي في يد الرسول من جهة الرسالة أيضا في حكم الوديعة) . ضابط: ‌الوكيل ‌أمين على المال الذي في يده كالمستودع."(الكتاب الحادي عشر الوكالة ،الباب الثالث،الفصل الاول،المادة:1463،ج:561/3 ،ط :دارالجيل)فقط والله أعلم

عنوان: جعلی پاور آف اتھارٹی بنانے سے پراپرٹی کے مالک بننے کا حکم
سوال: ایک فرد کسی پراپرٹی کا (20)سال سے قانونی طور پر بغیر کسی نزاع کے تنہا مالک ہو،اور پھر اُس کی لاعلمی میں اچانک اُس کا بھائی، یا بہن، یا والد یا والدہ ایک جعلی پاور آف اٹارنی بنوا کر اُس میں یہ جھوٹ لکھے کہ پراپرٹی کے مالک نے اُس کو یہ اختیار خود سونپ دیا ہے کہ وہ اِس کی ملکیت میں جو چاہے تصرف کرسکتا ہے، یہاں تک کہ کسی ہدیہ بھی کرسکتا ہے اور بیچ بھی سکتا ہے،  ایسے دستاویز میں یہ شخص اصل مالک کے جعلی دستخط کسی سے کروائے، اپنے پاس موجود کوئی پرانی تصویر اور شناختی کارڈ کی کاپی بھی مالک کی لگادے،  اور ساتھ ہی ایک حلف نامہ بھی لکھ دے کہ اِس پراپرٹی اور اِس کے اصل مالک کے حوالے سے جو کچھ وہ بیان کر رہا ہے، وہ حقیقت پر مبنی ہے اور اگر کوئی غلط بیانی ثابت ہوئی تو اُس کی ذمہ داری خود اُسی پر عائد ہوگی،  اِس طرح کے جعلی دستاویزات بنانے کے بعد یہ شخص رجسٹرار کو رشوت دے کر اِس پراپرٹی کا کچھ حصہ یا چند منزلیں اپنے نام پر، یا اپنی بیوی کے نام پر یا اپنے کسی اور عزیز کے نام پر کرادے تو اِس پر درجِ ذیل  سوالات پیش خدمت ہیں:1-  مندرجہ بالا عمل کی دینی وشرعی حیثیت کیا ہے اور ایسے شخص کے اِس عمل کے بارے میں دینِ اسلام کیا حکم لگاتا ہے؟2-  جعلی دستاویزات کی بنیاد پر جس پراپرٹی کو اپنے یا اپنے کسی عزیز کے نام پر کرایا گیا تھا، کیا شرعاً ایسا شخص یا اُس کی بیوی یا بیٹی واقعتًا اِس پراپرٹی کی نئی مالک تصور کیا جا سکتی ہے یا پھر اِس عمل کی کوئی دینی حیثیت نہیں ہوگی، دین کے اعتبار سے حقیقی مالک ہی مالک قرار دیا جائے گا؟
جواب: 1- صورتِ مسئولہ میں اگر سوال میں ذکر کردہ بیان درست ہے کہ مذکورہ شخص نے  کسی پراپرٹی کے اصل مالک کی طرف منسوب کرتے ہوئے  جعلی پاور آف اتھارٹی بنائی گئی، اور پھر ان کی طرف سے جعلی دستخط وغیرہ بھی کیے گئے ہیں، تو یہ پراپرٹی  مالک کے ساتھ  دھوکہ اور خیانت ہے، اور  احادیثِ مبارکہ میں دھوکہ باز اور خیانت کرنے والے کے بارے میں سخت وعیدیں آئی ہے، لہذا مذکورہ شخص پر لازم ہے  کہ اپنے مذکورہ فعل پر مالک سے معافی مانگ کر صدقِ دل سے توبہ واستغفار کرے۔2: سوال میں ذکر کردہ بیان کے مطابق محض جعلی پاور آف اتھارٹی بنانے سے مذکورہ پراپرٹی سے مالک کی ملکیت ختم نہیں ہوئی اور اس جعلسازی کی وجہ سے مذکورہ جعلساز شخص اس پراپرٹی کا مالک نہیں ہوا ، لہذا مذکورہ پراپرٹی اس کے اصل مالک ہی کی ملکیت ہے، جنہوں نے مذکورہ پراپرٹی اپنے یا اپنے کسی رشتہ دار کے نام کی ہے، تو محض نام کرنے سے وہ اس کے مالک نہیں بنیں گے، جب تک مالک خود شرعی قبضہ کے ساتھ پراپرٹی حوالہ نہ کرے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(الباب الثانی فیما یجوز من الھبۃ وما لایجوز، ج:4،ص:378،ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،ج:5،ص:690، ط :ایچ ایم سعید)فقط والله أعلم

عنوان: ماہانہ خرچہ کے لیے دی جانے والی رقم  کاحکم
سوال: میری والدہ مہینے کے 1500 روپے کرائے کے  لیے دیتی ہیں اور میں نے ایک لڑکے کو ہزار روپے دیے ہیں،  وہ مجھے گھر چھوڑ دیتا ہے،  500 روپے بچ گئے،  والدہ کو اس بات کا علم ہے،  ان روپیوں کا کیا حکم ہے؟  کیا والدہ کو واپس کرنا ضروری ہے؟  پچھلے سال مجھے میرا بھائی چھوڑتا تھا تو کافی روپے بچ جاتے تھے، اس کا میری والدہ کو پتہ تھا۔
جواب: صورتِ  مسئولہ میں سائل کی والدہ کرائے کے  لیے مہینے کے پندرہ سو روپے دیتی ہیں  تو  یہ پیسے والدہ کی طرف سے سائل کے  لیے ہدیہ ہیں،  ان پیسوں میں سے کچھ پیسے بچ گئے ہیں تو یہ سائل ہی کی ملکیت ہیں ،  سائل  ان کو  اپنے مصارف میں خرچ کر سکتا ہے ۔فتاویٰ شامی میں ہے:"(وتتم) الهبة (بالقبض) الكامل."(كتاب الهبة، ج: 5، ص: 690، ط: دار الفكر بيروت)فتاویٰ عالمگیریہ میں ہے:"وأما حكمها فثبوت الملك للموهوب له."(كتاب الهبة، الباب الأول تفسير الهبة وركنها وشرائطها وأنواعها وحكمها، ج: 4، ص: 374، ط: دار الفكر بيروت)فقط والله أعلم

عنوان: مالک کو اپنی مملوکہ چیز میں تصرف کرنے کا اختیار ہوتا ہے
سوال: میری ساس کا ایک ذاتی گھر تھا، اس نے اپنے ایک بیٹے اور ایک بیٹی کے درمیان تقسیم کرکے ہر ایک کا حصہ الگ متعین کر کے مکمل مالکانہ حقوق کے ساتھ دیا، اور خود دوسرے گھر میں رہائش اختیار کی جو بالکل اس کے برابر ہے، تقسیم کا طریقہ یہ تھا کہ نیچے والا فلور میری گھر والی کو دیا اور اوپر منزل اپنے بیٹے کو دی، اب یہ دونوں مالکان خود مختار ہیں، اور ساتھ میری ساس نے یہ بھی کہا کہ دونوں کی مشاورت کے بغیر کوئی بھی اس گھر کو آگے نہیں فروخت کرے گا، بلکہ میری گھر والی کو یہ اختیار دیا کہ جب تک تم نہیں چاہتی تو اس گھر کو آگے فروخت نہیں کیا جاۓ گا۔کیا اب بغیر اجازت کے اس کا بھائی اس گھر کو فروخت کر سکتا ہے؟
جواب: صورتِ مسئولہ میں سائل کی ساس نے جب اپنے گھر کی ایک منزل اپنے بیٹے کو، اور ایک منزل اپنی بیٹی کوہبہ(گفٹ) کی اور اس کے ساتھ مکمل مالکانہ تصرف بھی دے دیا تو اس سے سائل کی بیوی اور اس کا بھائی اپنے اپنے حصے کے مالک بن گئے، یعنی سائل کی بیوی کو جو منزل ہبہ کی تھی تو سائل کی بیوی اس کی مالک بن گئی اور اس کے بھائی کو جو منزل ہبہ کی تھی تو وہ اس کا مالک بن گیا۔ مالک کو یہ اختیار حاصل ہوتا ہے کہ وہ اپنی مملوکہ چیز میں ہر قسم کا تصرف کر سکے، لہٰذا سائل کی بیوی کے بھائی کے لیے اپنی منزل کو بیچنے کا مکمل اختیار حاصل ہے، البتہ پورے گھر کو فروخت کرنا یا سائل کی بیوی والی منزل کو فروخت کرنے کا اختیار اس کو حاصل نہیں ہوگا۔فتاویٰ شامی میں ہے:"(وتتم) الهبة (بالقبض) الكامل."(كتاب الهبة، ج: 5، ص: 690، ط: دار الفكر بيروت)فتاویٰ عالمگیریہ میں ہے:"وأما حكمها فثبوت الملك للموهوب له."(كتاب الهبة، الباب الأول تفسير الهبة وركنها وشرائطها وأنواعها وحكمها، ج: 4، ص: 374، ط: دار الفكر بيروت)فقط والله أعلم

عنوان: ولد الزنا کو ہبہ کرنا
سوال: ایک شخص نے ایک لڑکے کو تقریباً 25 سال تک اپنے گھر میں پالا ہے اور اب اس لڑکے کی شادی بھی ہوئی ہے۔ اور لڑکا معدوم النسب (یعنی ولد الزنا) ہے۔ کیا یہ شخص اپنی جائیداد میں اس لڑکے کو کچھ حصہ دے سکتا ہے جبکہ وہ شخص پانچ بیٹیوں کا باپ ہے۔ اور کوئی نرینہ اولاد اس شخص کی نہیں ہے۔ اس لڑکے کو خدمت کرنے کیلئے پالا ہے اور اس لڑکے کے بھی دو بچے ہیں جو اس گھر میں پیدا ہوئے ہیں۔
جواب: صورتِ مسئولہ میں سائل مذكوره لڑكے كو اپنی زندگی میں کچھ دینا چاہے تو  ایک تہائی کے اندر مالکانہ قبضہ کے ساتھ دے سکتا ہے،البتہ ورثاء  کے لیے بھی ترکہ چھوڑ نا ضروری ہے ۔ نیز جو بھی اس لڑکے کو دیا جائے اس کو اپنی ملکیت سے الگ کرکے اور اس کومکمل قبضہ  اورتصرف کے ساتھ مالک بنا کر دیا جائے،محض نام کرنا کافی نہیں ہو گا۔الدر المختار ميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."( كتاب الهبة،691،688/5، سعيد)فقط واللہ اعلم

عنوان: مالک کی موجودگی میں کو ئی چیز ہبہ کرنا
سوال: سن 1983  میں میرے  والد کا انتقال ہوگیا  تھا ہمارے گھر میں کوئی کام نہیں کرتاتھا،  ہم چار بھائی چار بہنیں اور والدہ تھیں ،میں نے 3 ہزار ادھار لے کر کاروبار شروع کیا اور اللہ نے اس میں برکت دی اور میں نے 3  دکانیں خرید لیں پھر یہ دکانیں  میں نے والدہ کے نام کی  تھیں محبت میں ،مالک بنانا مقصود نہیں تھا ، پھر میرے بھائی چوں کہ  بے روزگار تھے، میں نے ان کو بھی اپنے ساتھ دکانوں پر لگادیا ،1990 میں میری طبیعت خراب ہوگئی اور میں ہسپتال میں ایڈمٹ ہوگیا تو میرے بھائی  دکان کو سنبھالنے لگے پھر میری  والدہ  جب وہ ضعیف تھیں اور بیمار تھیں  تو انہوں نے ایک دکان  بڑے بھائی کو جس میں وہ بیٹھتاتھا  وہ اس کو دے دی یہ کہہ کر  کہ اس  گھر میں تیراکوئی حصہ نہیں میں احتراما خاموش ہوگیا، یہ دکان  جو الدہ نے بڑے بیٹے کو دی تھی وہ باقی دو دکانوں سے الگ ہے ،  پھر جب میرے اور میرے چھوٹے  بھائی  کی شادی ہوگئی تو چھوٹے بھائی  نے کہاکہ دکان میں مجھے حصہ دو  تو میں نے آدھا حصہ اس کو دے دیا مالک بناکر، اب والدہ کا انتقا ل ہوگیاہے  بڑے بھائی نے دکان فروخت کرلی اور پیسہ اپنے پاس رکھ لیا ۔1۔ سوال یہ ہے کہ  آیا یہ دکان جو میری  ماں نے بڑے بھائی  کودی تھی وہ اس کی ہے یانہیں؟2 ۔ میں نے جو آدھا حصہ  دکان کا چھوٹے بھائی کو دیاہے وہ اس کی ہوگئی کہ نہیں پوری مکمل  ایک دکان دی ہے ۔
جواب: صورت مسئولہ میں سائل کی والدہ   نے سائل کے موجودگی میں  سائل کی  ایک دکان اپنے بڑے  بیٹے کو   دی اور سائل خاموش رہاتو چوں کہ مذکورہ دکان سائل کی والدہ کی ملکیت نہیں تھی اس لیے سائل کی والدہ کا سائل کی دکان کو اپنے بڑے بیٹے کو  دینے سے ان کی ملکیت نہیں ہوئی بلکہ دکان  بدستورسائل کی ملکیت ہے اور سائل کی بھائی کا اس کو بیچنا شرعاجائز نہیں تھا ،سائل کے  بھائی پر لازم ہے کہ   دکان کی فروخت سے حاصل شدہ رقم سائل کو لوٹائے ۔2۔ سائل نے  جودکان اپنے چھوٹے بھائی  کو  مالک بناکر دیاہے ،وہ دکان سائل کے چھوٹے بھائی  کی ملکیت ہے اس میں سائل کا حق نہیں ہے  ۔ہندیہ  میں ہے:"ومنها أن يكون مملوكا للواهب فلا تجوز هبة مال الغير بغير إذنه لاستحالة تمليك ما ليس بمملوك للواهب."(كتاب الهبة (4/374ط:رشدیہ )الدرالمختار میں ہے:"لا يجوز التصرف في مال غيره بلا إذنه ولا ولايته۔"(كتاب الغصب 6/200ط:سعید)امداد الفتاوی  میں ہے :سوال (30 ) ایک  شخص نے جائیداد کا کچھ حصہ اپنے لڑکے کے نام سے خرید کر انتقال کیا تووہ حصہ  سب ورثہ میں تقسیم ہوگا یاکیا کسی کے نام سے خریدنا ہبہ سمجھا جاسکتاہے ، یا یہ فعل مہمل ہے ، آج کل  یہ معاملہ بکثرت رائج ہے ، اس کی طرف پوری توجہ ضروری ہے ۔جواب : کسی کے نام سے جائیداد خرید نے کے بارے میں میں نے بہت دفعہ غورکیا ، اور غالبا ایک دوبار لکھابھی ہے ، ہبہ تو یہ کسی طرح ہونہیں سکتا ، کیوں کہ ہبہ تو ہوتاہے بعد ملک کے اور یہاں پہلے سے ملک نہیں ، اس اشترا ہی سے خود مالک ہی ہواہے ، اور بعد اشتراء کوئی  عقد پایا نہیں گیا ،البتہ اگر بعد اشتراء کے کوئی تصرف موجب تملیک  پایاجاوے ، تو بیشک ملک اس کی ہوجاتی ، واذلیس فلیس ، اس لیے یہ فعل مہمل ہے ، اگر کسی کو  یہ شبہ ہو کہ یہ اشتراء فضولی ہے تو اس مشتری لہ کی اجازت کے بعد اس کی ملک ہوجانا چاہیے ، جواب یہ ہے کہ بیع للغیر میں تو اجاز ت غیر سے اس غیر پر نفاذ ہوتاہے ، مگر شرا ء للغیر میں خود مشتری پر نفاذ ہوتاہے ، کذافی الدر المختار ، پس  اس غیر کی تملیک کے لیے عقد جدید کی حاجت ہوگی فقط ۔ آپ بھی غور کیجئے ۔ (کتاب البیوع 3/38 ط:مکتہ دارالعلوم کراچی ) فتاوی رحیمیہ میں ہے:"مصلحتاً بیٹے کے نام پرمکان خرید نے سے بیٹا اس مکان کا مالک شمار ہوگا یا نہیں ؟:(سوال ۳۵۹)عبدالقادر نے اپنے پیسوں  سے ایک مکان خریدا اور سرکاری قانون سے بچنے کے لئے اس مکان کا دستاویز اپنے ایک بیٹے عبدالرزاق کے نام کا بنوایا، نہ بخشش کرنا مقصود تھا اور نہ خریدنے کے بعد وہ مکان عبدالرزاق کو حوالہ کیا زندگی بھر عبدالقادر ہی اس مکان پرقابض رہے اور وہی اس کا انتظام کرتے رہے اور اس کی آمدنی وہی استعمال کرتے رہے ، عبدالقادر کا انتقال ہو گیا وفات کے بعد ان کا بیٹا عبدالرزاق اس مکان پر قابض ہوگیا اور خود کو اس کا مالک بتاتا ہے اوردیگرورثاء کو اس میں  سے حصہ دینے کے لئے صاف انکار کرتا ہے اور دعویٰ کرتاہے کہ یہ مکان میرا ہے ، کیا عبدالرزاق کی بات صحیح ہے؟ کسی مصلحت سے باپ اپنے کسی بیٹے کے نام سے جائیدادخریدے تو بیٹا تنہا اس کا مالک بن سکتا ہے ؟ یا وہ باپ ہی کی ملک ہو کر تمام وارثوں  میں  تقسیم ہوگی؟ بینو اتوجروا۔(الجواب)والداگر کسی مصلحت سے اپنے کسی بیٹے کے نام سے مکان خریدے تو وہ بیٹا محض اس کے نام پر خریدنے کی وجہ سے شرعی طورپر اس مکان کا مالک شمار نہ ہوگا۔امداد الفتاویٰ میں  ہے ۔(سوال  )کیا فرماتے ہیں  علماء دین رحمہم اﷲ ا س مسئلہ میں  کہ مثلاً زید نے اگر اپنے بیٹے عمرو کے نام کسی مصلحت سے بعوض اپنے نام کے کوئی معاش خرید کی جیساکہ فی زماننا اکثر رائج اورعرف میں  بنا م اسم فرضی مشہور ہے تو آیا وہ معاش زید کی ملک ہوگی یاعمرو کی اور  زید کو اس میں  اختیار نقل و تصرف مثل بیع وہبہ وغیرہ کا ہے یا نہیں ؟ بینواتوجروا۔(الجواب)رکن بیع کا ایجاب وقبول ہے جن کے درمیان ایجاب وقبول ہوا مبیع اسی کی ملک ہوگی ، پس زید نے اگرچہ بمصلحت اپنے بیٹے کے نام سے معاش خرید کی زید ہی کی ملک ہوگی نظیر اس کی بیع تلجیہ ہے کہ دو شخص کسی وجہ سے بیع ظاہرکریں  اور مقصود بیع نہ ہو ، سو وہ مفید ملک نہیں  ہوتی تو جس کے ساتھ ایجاب و قبول تک نہ ہو ا اور نہ ا س کے ہاتھ بیچنے کا مقصد ہے نہ اس کے لئے مشتری کا خرید نے کا قصد ہے اس کی ملک کیونکر ہوسکتی ہے ؟ فی الدر المختار وبیع التلجیۃ وھو ان یظھر اعقداً وھما لا یرید انہ… لخوف عدو وھو لیس ببیع فی الحقیقۃ بل کالھزل … پس مشتری ہی کی ملک ہوگی اور اس کو تصرفات مالکانہ جائز ہوں  گے تاوقت یہ کہ کوئی سبب صحیح موجب انتقال ملک جس سے عمر کی ملک ہوجائے نہ پایا جاوے…الخ (امداد الفتاویٰ ج۳ص۱۷، کتاب البیوع ، مطبوعہ پاکستان) لہذا صورت مسئولہ میں  اگر عبدالرزاق انتقال ملک کا کوئی صحیح سبب شرعی ثبوت کے ساتھ پیش نہ کرسکے تو محض اس کے نام پر مکان خریدنے کی وجہ سے عبدالرزاق تنہا اس مکان کا مالک نہیں  بن سکتا ، یہ مکان مرحوم عبدالقادر ہی کاہوگا اور ان کے ترکہ میں  شامل ہو کر تمام ورثاء میں  شریعت کے مطابق تقسیم ہوگا۔ فقط واﷲ اعلم بالصواب ۔"( کتاب الہبۃ 9/315ط:دارالاشاعت )بدائع الصنائع میں ہے :  للمالك أن يتصرف في ملكه أي تصرف، شاء.(كتاب الدعوى،فصل في بيان حكم الملك والحق الثابت في المحل6/264،ط:سعيد)الدر المختار میں ہے :(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) والأصل أن الموهوب إن مشغولا بملك الواهب منع تمامها،(كتاب الهبة5/690ط:سعید)درر الحکام علی حیدر  میں ہے: لكن السكوت فيما يلزم التكلم به إقرار وبيان، وذلك كما إذا رأيت أحدا يتصرف في شيء تصرف المالك بلا إذن منك وسكت بلا عذر يعد ذلك إقرارا منك بأنك غير مالك له.(المادة 67) لا ينسب إلى ساكت قول لكن السكوت في معرض الحاجة بيان66/1ط:دار الجيل)مجمع الضمانات میں ہے:ثم الإذن كما يثبت بالصريح يثبت بالدلالة كما إذا رأى عبده يبيع ويشتري يصير مأذونا عندنا (الأسباب الموجبة للحجر427/1ط: دار الكتاب الإسلامي) فقط واللہ اعلم

عنوان: بیوی کا اپنے شوہر سے زمین میں سے حصہ مانگنا
سوال: میری بیوی کچھ عرصہ قبل سات بچوں کو  لے  کر چلی گئی، جس جگہ  میرا بیٹا کام  کرتا تھا وہاں رہائش اختیار کرلی،   میرے بہت اصرار کے باوجود وہ واپس آنے پر راضی نہیں ہوئی ، جس کے بعد میں نے دوسری شادی کر لی، اب میری بیوی اپنے بچوں کے ہمراہ  مجھ سے جائیداد میں سے حصہ مانگ رہی ہے، جبکہ میں نے جرگہ کے  فیصلہ کے مطابق اس کو اپنی زمین  میں سے کچھ حصہ  گھر بنانے کے لئے دیا  تھا،  میری بیوی اس  زمین  کو  فروخت  کر کے کہیں اور گھر بنانا چاہ رہی ہے،  آیا  اس کو یہ اختیار حاصل ہے یا نہیں؟نیزمیری بیوی ہماری اولاد کے نام پر زمین میں سے اور حصہ مانگ رہی ہے، آیا اس کو یہ حق حاصل ہے؟
جواب:
1۔ بصدقِ واقعہ صورت مسئولہ میں سائل نے اپنی پہلی بیوی کو اپنی زمین میں سے جو حصہ دیا تھا، اس حصہ کی مالکن اس کی پہلی بیوی ہے، لہذا وہ اگر اپنی زمین فروخت کرکے کسی اور جگہ اپنا گھر بنانا چاہتی ہے، تو شرعا اسے اس بات کا حق حاصل ہوگا، سائل مذکورہ زمین فروخت کرنے سے اپنی بیوی کو روکنے کا شرعا حق نہیں رکھتا، البتہ مذکورہ زمین اگر سائل کی زمین کے ساتھ ہو تو سائل کو اس پر حق شفعہ  حاصل ہوگا، یعنی سائل قیمتاً مذکورہ زمین اپنی بیوی سے لے سکتا ہے۔درر الحكام في شرح مجلة الأحكام میں ہے:"المادة (١١٩٢) - (كل يتصرف في ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال. مثلًا: الأبنية التي فوقانيها ملك لأحد وتحتانيها لآخر فبما أن لصاحب الفوقاني حق القرار في التحتاني ولصاحب التحتاني حق السقف في الفوقاني أي حق التستر والتحفظ من الشمس والمطر فليس لأحدهما أن يعمل عملًا مضرًّا بالآخر بدون إذنه ولا أن يهدم بناء نفسه).كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."( الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك٣ / ٢٠١، ط: دار الجيل)المحيط البرهاني في الفقه النعماني میں ہے:"قال أصحابنا رحمهم الله: الشفعة لا تجب في منقولات مقصودة، وإنما تجب تبعا للعقار على ما يأتي بيانه في آخر هذا الفصل، وإنما تجب مقصودا في العقارات كالدور والكرم وغيرها من الأراضي مما يحتمل القسمة كالحمام والرحى والبئر وغير ذلك، وإنما تجب في الأراضي التي يملك رقابها حتى أن الأراضي التي حازها الإمام لبيت المال ويدفع إلى الناس مزارعة فصار لهم فيها كراء دار كالبناء والأشجار والكنس إذا كنسوها بتراب نقلوها من موضع يملكوها، فإن بيعت هذه الأراضي فبيعها باطل، وإن بيع الكر دار وكان معلوما يجوز بيعها، ولكن لا شفعة، وكذا الأراضي ... ؟ إذا كانت الأكرة يزرعونها فبيعها لا يجوز، وبيع الكراء إذا كان معلوما يجوز، ولكن لا شفعة فيها.في «أدب القاضي» : للخصاف في باب الشفعة: وإنما يجب بحق الملك حتى لو بيعت دار بجنب دار الوقف، فلا شفعة للوقف، ولا يأخذها المتولي.في «فتاوى أبي الليث» رحمه الله: وكذلك إذا كانت هذه الدار وقفا على رجل لا يكون للموقوف عليه حق الشفعة بسبب هذه الدار لما قلنا.في «فتاوى (أهل) سمرقند» : وإنما يجب إذا ملك العقار بعوض هو عين مال إذا ملك بغير عوض أصلا بأن ملك بالهبة بغير عوض أو بالإرث أو بالصدقة فلا شفعة.وكذلك إذا ملك بعوض هو ليس بعين مال، كما إذا جعل الدار مهرا في النكاح أو أجرة في باب الإجارة أو بدل خلع أو صلح عن دم العمد فلا شفعة؛ وهذا لأن حق الشفعة بخلاف القياس؛ لأن في الأخذ بالشفعة تملك مال الغير بغير رضاه عرف بالنص في البيع، والملك بالبيع ثبت بعوض هو عين مال، فما وقع الملك فيه بغير عوض أو بعوض ليس هو عين مال يبقى على أصل القياس."( كتاب الشفعة، الفصل الأول: فيما تجب فيه الشفعة وما لا تجب، ٧ / ٢٥١، ط: دار الكتب العلمية، بيروت)2۔ سائل جب تک حیات ہے، اس کی زمین پر اسی کا حق ہے، اس کی بیوی اور  بچوں  میں سے کسی کو حصہ مانگنے کا شرعا حق نہیں، البتہ  اس کی موت کے بعد اس کا متروکہ اموال(  خواہ منقولہ ہو یا غیر منقولہ ) حصص شرعیہ کے تناسب سے سائل کے شرعی ورثاء میں تقسیم کیا جائے گا، لہذا سائل کی پہلی بیوی کا مطالبہ شرعا درست نہیں۔شرح مشكل الآثار للطحاوی میں ہے:٢٨٢٣- وكما حدثنا الربيع بن سليمان بن داود قال: حدثنا أصبغ بن الفرج قال: حدثنا حاتم بن إسماعيل قال: حدثنا عبد الملك بن الحسن، عن عبد الرحمن بن أبي سعيد، عن عمارة بن حارثة، عن عمرو بن يثربي قال: خطبنا رسول الله صلى الله عليه وسلم , فقال: " لا يحل لامرئ من مال أخيه شيء إلا بطيب نفس منه " قال: قلت يا رسول الله , إن لقيت غنم ابن عمي آخذ منها شيئا؟ فقال: " إن لقيتها تحمل شفرة , وأزنادا بخبت الجميش فلا تهجها .قال أبو جعفر: ففيما روينا إثبات تحريم مال المسلم على المسلم."(باب بيان مشكل ما روي عن رسول الله صلى الله عليه وسلم في الضيافة من إيجابه إياها ومما سوى ذلك، ٧ / ٢٥٢، ط: مؤسسة الرسالة)فقط واللہ اعلم

Reference: Sahih al-Bukhari 2495 In-book reference : Book 47, Hadith 13 USC-MSA web (English) reference : Vol. 3, Book 44, Hadith 675 (deprecated numbering scheme): حوالہ

عنوان: نواسیوں کو دی گئی رقم خرچ کر دینے کا حکم
سوال: ہم دو بھائیوں نے ایک مکان قسطوں پر خریدا، جس میں والد صاحب نے ہمیں دس لاکھ روپے دے دیے اور کہا کہ یہ تم دونوں کا ہے، یہ نہیں کہا کہ یہ قرض ہے، ہم قسطیں ادا کر رہے تھے، والدہ صاحبہ کا بھی ایک مکان تھا، والدہ نے وہ مکان 27 لاکھ روپے پر فروخت کر کے پیسے ہمیں دے دیے، کہا کہ قسطیں ادا کرو، اور مکان اپنے قبضے میں لے لو، والدہ ہم دونوں کے ساتھ رہتی تھیں، اس کے علاوہ کچھ نہیں کہا، قرض کی بھی کوئی بات نہیں کہی۔والدہ نے انتقال سے پہلے یہ کہا کہ: اس گھر کے تین حصے ہونے چاہیے، ایک میرا (والدہ کا)، ایک بڑے بیٹے اور اور ایک چھوٹے بیٹے کا، یعنی ہم دونوں کے حصے، ہم نے کہا: ٹھیک ہے۔ اس میں ایک حصہ آپ کا ہے، پھر تقسیم نہیں کیا؛ کیوں کہ اسی گھر میں رہتی تھیں۔1. اب پوچھنا یہ ہے کہ اس مکان میں والدہ کا حصہ ہے یا نہیں؟اگر ہے تو اس کی تقسیم کس طرح ہو گی؟ والدہ کے ورثاء میں ہم دو سگے بھائی(بیٹے)، ایک ہمارا سوتیلا بھائی یعنی ماں شریک بھائی ہے اور ایک ہماری سگی بہن  ہے۔ شوہر اور والدین پہلے انتقال کر چکے ہیں۔2. ہماری والدہ کے پاس 215 گرام سونا تھا،  والدہ نے زندگی میں کہا کہ: اس میں اپنی دو پوتیوں کو، ایک نواسی اور ایک بہو کے لیے  ایک جیسا سیٹ بنواؤں تو بیٹی نے کہا ابھی چھوڑو، بعد میں بنوائیں گے؛ کیوں کہ ابھی آپ کی طبیعت خراب ہے، پھر اس وقت نہیں بنایا گیا۔ پوچھنا یہ ہے کہ یہ سونا میراث میں تقسیم ہو گا یا نہیں؟3. والد صاحب نے دو لاکھ روپے دو نواسیوں کو دیے تھے، لیکن قبضہ بیٹی کا تھا، یعنی بیٹی کے پاس تھے، پھر بیٹی نے وہ پیسے والدہ کے پاس رکھوا لیے، نواسیوں تک نہیں پہنچ سکے، تو وہ دو لاکھ روپے ہماری والدہ  کے علاج میں خرچ ہو گئے، اب اس کا کیا کیا جائے؟
جواب: 1.  صورتِ مسئولہ میں سائل کے والد نے دس لاکھ اور والدہ نے  ستائیس  لاکھ روپے دیتے  وقت  چونکہ قرض وغیرہ کی کوئی صراحت نہیں کی تھی؛ اس لیے اِن دونوں کی طرف سے یہ رقوم  سائل اور اُس کے بھائی کے لیے تبرع (ہدیہ) ہوئیں،  نتیجۃً سائل اور اُس کا بھائی  ان رقوم سے خریدے گئے مکان کے مالک بن گئے، پھر والدہ کا انتقال سے پہلے یہ خواہش کرنا کہ   "اس گھر کے تین حصے ہونے چاہییں، ایک میرا (والدہ کا)، ایک بڑے بیٹے اور اور ایک چھوٹے بیٹے کا ،اور بیٹوں نے اسے زبانی تسلیم تو کیا لیکن  مکان تقسیم نہیں کیا ،تو محض اس  زبانی بات چیت سے   والدہ   اِس مکان میں  حصہ دار نہیں بنیں، لہذا یہ مکان ان ہی دو بھائیوں کا شمار ہوگا ۔ والدہ کے دیگر  ورثاء کا اس میں کوئی حصہ نہیں ہو گا۔2. سائل کی والدہ نے اپنے سونے سے پوتیوں، نواسی اور بہو کے سیٹ بنانے کی جو خواہش کی تھی اِس خواہش کی وجہ سے  وہ سونا اُن کی ملکیت سے خارج نہیں ہوا، اب وہ سونا مرحومہ کا  ترکہ شمار ہو کر اُن کے تمام ورثاء میں تقسیم ہو گا۔3. والدہ نے جو رقم نواسیوں کے لیے اپنی بیٹی کو دی تھی اور نواسیوں کے حوالہ نہیں کی تھی وہ رقم نواسیوں کی ملکیت میں داخل نہیں ہوئی تھی؛ کیوں کہ اگر نواسیاں بالغ تھیں تو  بالغ افراد شئ موہوبہ (تحفہ میں دی گئی چیز یا رقم) کا مالک اُس وقت بنتے ہیں جب وہ اُن کے اپنے قبضہ میں دے دی جائے، اگر اُن کو قبضہ نہ دیا گیا ہو تو وہ مالک نہیں بنتے، لہذا  بالغ نواسیاں اُس کی مالک نہیں بنیں۔ اِسی طرح اگر وہ نابالغ تھیں تو نابالغ کا ولی  چونکہ اُس کا والد ہوتا ہے اس لیے والد ہی کا قبضہ بیٹیوں کا قبضہ شمار ہوتا ہے، اور جب وہ رقم والد کے حوالہ نہیں کی گئی تو نواسیاں اس رقم کی مالک نہیں بنی تھیں لہذا یہ رقم مرحومہ ہی کی ملکیت رہی، پھر اگر وہ رقم مرحومہ کے علاج میں خرچ ہو گئی تو اس کا کسی پر کوئی ضمان نہیں۔باقی سائل کی والدہ کے ترکہ کی تقسیم کا طریقہ یہ ہو گا کہ اولاً اُن کےترکہ میں سے حقوقِ متقدمہ یعنی کفن دفن کے اخراجات ادا کیے جائیں، پھر اگر مرحومہ کے ذمہ کوئی قرضہ ہو تو اس کو ادا کرنے کے بعد اگر مرحومہ نے کوئی جائز وصیت کی ہو تو اس کو ایک  تہائی ترکہ میں سے نافذ کرنے کے بعد  مرحومہ کے کل ترکہ کو 7 حصوں میں  تقسیم کر کے دو دو حصے ہر ایک بیٹے کو (سائل کے ماں شریک بھائی سمیت)   اور ایک حصہ بیٹی کو ملے گا۔صورتِ تقسیم یہ ہے:مرحومہ  والدہ 7بیٹابیٹابیٹابیٹی2221یعنی فیصد کے اعتبار سے 28.57 فیصد ہر ایک بیٹے کو اور 14.28 فیصد ہر ایک بیٹی کو ملے گا۔فتاویٰ عالمگیری میں ہے:’’لا يثبت الملك للموهوب له إلا بالقبض هو المختار، هكذا في الفصول العمادية‘‘. ( كتاب الهبة،الباب الثانی فیما یجوز من الھبۃ وما لا یجوز 4/378 ط: رشیدیہ) شرح المجلۃ میں ہے:"یملک الموھوب لہ الموھوب بالقبض ، فالقبض شرط لثبوت الملک، لا لصحۃ الھبۃ"۔(شرح المجلۃ لسلیم رستم باز، کتاب الھبۃ، 1/473، رقم المادۃ :861،ط:حنفیہ کوئٹہ)فقط واللہ اعلم

عنوان: نافرمان بیٹے کو جائے داد سے عاق کرنا / بیٹے کی شادی کا خرچہ اور بہو کو سونا اور زمین دے کر واپسی کا مطالبہ
سوال: میرا ایک بیٹا ہے،  میں نے اس کی شادی میں 6لاکھ  روپے خرچ کیے ، ایک کنال زمین اور دو تولہ سونا بہو کو دیا،  بیٹے کو بہو نے نافرمان کردیا ہے،  میں نے اس کی وجہ سے دونوں کو عاق کر دیا ہے،اب میں اپنا کنال اور چھ لاکھ اور دو تولہ سونا واپس لینا چاہتا ہوں ، کیا میں یہ سب لے سکتا ہوں ؟میں نے یہ بیٹے کے حوالے نہیں کیا تھا بلکہ سب  اپنی بہو کو دیا تھا، اور پیسہ  بیٹے  کی شادی میں خرچ کیا تھا۔
جواب: واضح رہے کہ اولاد  پر جائز امور میں  اپنے  والدین کی اطاعت اور فرمانبرداری  فرض ہے، نیز والدین کے ساتھ حسن سلوک کا معاملہ کرنا بھی شرعا ضروری ہے، ان کی نافرمانی اور ان کی ایذاء رسانی  سخت حرام اور گناہِ کبیرہ  ہے، قرآنِ کریم اور احادیث نبویہ  میں والدین کے ساتھ حسنِ سلوک اور ان کی خدمت کی بڑی تاکید آئی ہے،  اور والدین کی نافرمانی،  ان کے ساتھ   بد کلامی  کے ساتھ پیش آنے، اور والدین کو ستانے کی بہت وعیدیں آئی  ہیں۔صورت مسئولہ میں  سائل کا بیٹا اگر واقعۃ ً اس کی نافرمانی کرتا ہے تو اس کا یہ عمل ناجائز اور گناہ ہے، اس پر لازم ہے کہ  وہ توبہ واستغفار کرکے والد کی فرماں برداری اختیار کرے، تاہم اس کے نافرمان ہونے کے  باوجود  سائل کے لیے اس کو  اپنی جائیداد  سے  عاق کرناجائز نہیں ہے اور نہ ہی شرعاً اس کی کوئی حیثیت ہے،  اگر سائل اس کو اپنی جائیداد سے عاق بھی کردے تو بھی  وہ  اپنے شرعی حصہ سے محروم نہیں ہوگا، بلکہ شرعی حصہ بدستور اس کو ملے گا۔باقی  سائل نے بیٹے کی شادی میں جو رقم خرچ کی ہے، اگر اس وقت قرض کی صراحت نہیں  کی تھی، بلکہ بیٹے کی شادی پر اپنی طرف سے خرچ کی تھی تو اس صورت میں  اب سائل کو  اس رقم کی واپسی کے مطالبہ  کا حق نہیں ہے، نیز  بہو کو زمین اور سونا اگر  گفٹ کیا تھا، اور اس کا قبضہ بھی  بہو کو  دے دیا تھا تو اب    اس کی رضامندی کے بغیر اسے  واپس لینے کا حق نہیں ہے، اسی طرح اگر یہ سونا اور زمین بہو کو  ا پنے بیٹے کی طرف سے  مہر میں   سائل نے از خود دی تھی، بیٹے نے اس کا نہیں کہا تھا، اور نہ ہی سائل نے قرض کی صراحت کی تھی ،تو اس صورت میں بھی  اب اس کی واپسی کا مطالبہ نہیں کرسکتا۔العقود الدرية في تنقيح الفتاوى الحامدية میں ہے:"من قضى دين غيره بغير أمره لا يكون له حق الرجوع عليه ... المتبرع لا يرجع على غيره كما لو قضى دين غيره بغير أمره."(1 / 287، كتاب الكفالة، ط: سعید)فتاوی عالمگیری میں  ہے:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لا ينفرد الواهب بالرجوع بل يحتاج فيه إلى القضاء أو الرضا أو قبل التسليم."(4/385، الباب الخامس فی الرجوع فی الھبۃ ،  ط؛ رشیدیہ)فقط و اللہ اعلم

عنوان: شادی کے موقع پر لفافہ دینا
سوال: آج کل شادیوں میں یہ  رواج ہے  کہ لوگ شادی کرنے والے کو   پیسے  ( جسے  ہمارے ہاں بلوچی میں "بجاری " کہتے ہیں)،  اس نیت سے دیتے ہیں کہ جب ہمارے بیٹے کی شادی ہوگی تو وہ بھی آکر ہمیں اس طرح پیسے دیں گے۔اب ایک مولوی صاحب کا بیان سنا ہے کہ ایسی شادیوں میں جانا، پیسے دینااور کھانا کھانا حرام ہے، کیوں کہ آپ جو پیسے دیتے ہیں، پھر وہ آپ  کے بیٹے کی شادی میں آکر آپ کو پیسے لوٹائے گا، یہ  مبادلۃ المال بالمال ہے، یہ سود ہے۔دریافت طلب یہ ہے کہ اس طرح پیسے  دینے اور ایسی شادیوں میں جانے اور پھر وہاں کھانا کھانے کا کیا حکم ہے؟
جواب:
شادی بیاہ کے موقع پر دولہا دولہن کو تحفہ تحائف بدلے  کی نیت کے بغیر دینا جائز ہے،  البتہ بدلہ  کی نیت سے دینا  ( یعنی کہ اس مقصد سے دینا کہ دینے والے کو بدلہ میں زیادہ ملے گا ) جسے اردو میں  "نیوتہ" اور بلوچی میں " بجاری"  کہا جاتا ہے،  قبیح رسم ہے،  اس مقصد سے دینا  شرعًا ممنوع ہے۔قرآنِ کریم میں ارشادِ باری تعالی ہے:﴿ وَمَا آتَيْتُمْ مِنْ رِبًا لِيَرْبُوَ فِي أَمْوَالِ النَّاسِ فَلَا يَرْبُو عِنْدَ اللَّه...الآية﴾  [الروم:٣٩]مفتی محمد شفیع عثمانی رحمہ اللہ نے   معارف القرآن میں ہے مذکورہ آیت کی تفسیر کی ذیل میں لکھا ہے  :” اس آیت  سے ایک بری رسم  کی اصلاح کی گئی جو عام خاندانوں  اورا ہل قرابت  میں چلتی  ہے، وہ یہ ہے کہ  عام  طور پر کنبے رشتے  کے لوگ  جو کچھ  دوسرے کو    دیتے ہیں  ،ا س پر نظر ہوتی ہے   کہ وہ  بھی ہمارے وقت  پر کچھ ادا کرے گا ۔ خصوصاً  نکاح، شادی  وغیرہ کی تقریبات میں جو کچھ  دیاجاتا ہے ، اس کی یہی حیثیت  ہوتی ہے ، جس کو عرف عام میں نیوتہ کہتے ہیں ۔ا س آیت  میں ہدایت کی گئی ہے کہ اہل قرابت  کا  جو حق پہلی آیت  میں ادا کرنے کا  حکم دیاگیا ہے ،ا ن کو یہ حق  اس  طرح  دیاجائے  کہ نہ ان پر  احسان جتائے اور نہ کسی  بدلہ پر نظر رکھے  اور جس نے بدل کی نیت سے دیا  اس کا مال دوسرے عزیز  رشتہ دار کے مال میں شامل ہونے   کے بعد كچھ زیادتی لے کر آئےگا تو اللہ کے نذدیک اس کا  کوئي درجه اور ثواب نهيں،قرآن  کریم نے اس زیادتی کو ربا سے تعبیر کرکے اس کی قباحت  کی   طرف اشارہ   کردیا ہے کہ یہ صورت سود کی سی ہوگئی  ۔مسئلہ: ہدیہ اور ہبہ دینے والے کو اس پر نظر رکھنا کہ اس کا بدلہ ملے گا یہ تو ایک بہت مذموم حرکت ہے، جس کو اس آیت میں منع فرمایا گیا ہے، لیکن بطور خود جس شخص کوئی ہبہ عطیہ کسی دوست عزیز کی طرف سے ملے اس  کے لیے اخلاقی تعلیم یہ ہے کہ وہ بھی جب اس کو موقع ملے اس کی مکافات کرے، رسوال اللہ ﷺ کی عادت شریفہ یہی تھی کہ جو شخص آپ کو کوئی ہدیہ پیش کرتا تو اپنے موقع پر آپ بھی اس کو ہدیہ دیتے تھے( كذا روي عن عائشة قرطبي)  ہاں اس مکافات کی صورت ایسی نہ بنائے کہ دوسرا آدمی یہ محسوس کرے کہ یہ میرے ہدیہ کا بدلہ دے رہاہے۔‘‘(سورۃ الروم ، ٦ / ٧٥٠، ط:ادارۃ المعارف)لہذا شادی اور ولیمہ کی دعوت میں آنے والے لوگ اگر صاحبِ دعوت یعنی دولہا یا دولہن کو اس لیے رقم یا لفافہ دیتے ہوں  کہ بعد میں صاحبِ دعوت رقم یا لفافہ دینے والوں کی شادی کی دعوت میں اس سے زیادہ رقم واپس کرے گاتو یہ سودی قرض ہے اور سودی قرض لینا دینا ناجائز اور حرام ہے، اور اگر دینے والے اس نیت سے دیتے ہوں کہ صاحبِ دعوت ان کی دعوت میں اتنی ہی رقم واپس کرے گا تو یہ قرض ہے، اور اسی قدر واپسی لازم ہے، البتہ اگر واپس لینے کی نیت نہ ہو، خالص ہدیہ یا تعاون ہو تو اس میں کوئی قباحت نہیں، بلکہ شریعت میں مطلوب ہے، پس  شادی، ولیمہ میں رقم وغیرہ دیتے ہوئے خالص ہدیہ کی ہی نیت کرنی چاہیے۔لہذا صورتِ مسئولہ میں ایسی دعوتوں میں شرکت کرنا اور وہاں کھانا کھانا اگرچہ جائز ہے، تاہم دولہا یا دولہن کو اس نیت سے نقدی وغیرہ دینا کہ دینے والے کی دعوت میں اس کا بدلہ ملے گا،سود کی مشابہت کی وجہ سے حرام ہے، جس سے اجتناب لازم ہے، لہذا  اگر کوئی دینا چاہے تو عوض ملنے کی نیت کے بغیر دے سکتا ہے۔ رد المحتار على الدر المختار میں ہے:"وفي الفتاوى الخيرية: سئل فيما يرسله الشخص إلى غيره في الأعراس ونحوها، هل يكون حكمه حكم القرض؛ فيلزمه الوفاء به أم لا؟ أجاب: إن كان العرف بأنهم يدفعونه على وجه البدل، يلزم الوفاء به مثلياً فبمثله، وإن قيمياً فبقيمته، وإن كان العرف خلاف ذلك بأن كانوا يدفعونه على وجه الهبة، ولاينظرون في ذلك إلى إعطاء البدل فحكمه حكم الهبة في سائر أحكامه، فلا رجوع فيه بعد الهلاك أو الاستهلاك، والأصل فيه أن المعروف عرفاً كالمشروط شرطاً اهـ. قلت: والعرف في بلادنا مشترك، نعم في بعض القرى يعدونه قرضاً حتى إنهم في كل وليمة يحضرون الخطيب يكتب لهم ما يهدى، فإذا جعل المهدي وليمةً يراجع المهدى الدفتر فيهدي الأول إلى الثاني مثل ما أهدى إليه‘‘.(کتاب الهبة،٥ / ٦٩٦، ط: دار الفكر) درر الحکام في شرح مجلة الأحکام میں ہے:" (المادة ٨٧٦) : الهدايا التي تأتي في الختان أو الزفاف ... (الخاتمة) إن الأشياء التي ترسل في حفلات كهذه إذا كانت تدفع عرفاً وعادةً على وجه البدل فيلزم القابض مثلها إذا كانت من المثليات وقيمتها إذا كانت من القيميات، وإذا كان لا يرسل بمقتضى العرف والعادة على وجه البدل، بل ترسل على طريق الهبة والتبرع فحكمها كحكم الهبة، ولا رجوع بعد الهلاك والاستهلاك، والأصل في هذا الباب هو أن المعروف عرفاً كالمشروط شرطاً ".(الکتاب السابع الهبة، المادة:۸۷۶ ۲ / ٤٨١ - ٤٨٢، ط: دار الجیل)شرح المجلة لخالد الأتاسي میں ہے:" الهدایا التي ترد في عرس الختان و الزفاف ... و هذا کله علی فرض أن المرسل هدیة، أما لو ادعی المرسل أنه قرض، ففي الفتاویٰ الخیریة ما نصه: سئل فيما يرسله الشخص إلى غيره في الأعراس ونحوها، هل يكون حكمه حكم القرض؛ فيلزمه الوفاء به أم لا؟ أجاب: إن كان العرف بأنهم يدفعونه على وجه البدل يلزم الوفاء به مثلياً فبمثله، وإن قيمياً فبقيمته وإن كان العرف خلاف ذلك بأن كانوا يدفعونه على وجه الهبة، ولاينظرون في ذلك إلى إعطاء البدل فحكمه حكم الهبة في سائر أحكامه فلا رجوع فيه بعد الهلاك أو الاستهلاك، والأصل فيه أن المعروف عرفاً كالمشروط شرطاً اهـ .قال في رد المحتار: والعرف في بلادنا مشترك، نعم في بعض القرى يعدونه قرضاً حتى إنهم في كل وليمة يحضرون الخطيب يكتب لهم ما يهدى، فإذا جعل المهدي وليمة يراجع المهدى الدفتر فيهدي الأول إلى الثاني مثل ما أهدى إليه اهـقلت: والعرف الغالب في حمص أنهم ینظرون في ذلك إلی إعطاء البدل، وعلیه فما یهدي في ذلك من أرز أو سکر أو سمن أو شاة حیة یکون قرضاً صحیحاً أو فاسداً، فیطالب به من عمل الولیمة من أب أو غیره، و مثل هذا ما یهدیه أقارب العروس من النساء و البنات بعد أسبوع من زفافها و یسمونه نقوطاً في بلادنا، فلا شك أنه قرض تستوفیه کل واحدة منهن إذا تزوجت أو زوجت بنتها في یوم أسبوعها".(الکتاب السابع الهبة، المادة:۸۷٦، ٣ / ٤٠١ - ٤٠٢، ط: مکتبة إسلامیة کوئٹه)فقط واللہ اعلم

Reference: Reference: Surah Ar-Rum, Ayah ٣٩ | : سورۃ الروم، آیت نمبر ٣٩ حوالہ

عنوان: زندگی میں کسی اولاد کو کم او کسی کو زیادہ دینا
سوال: والد ا پنی زندگی میں اپنے ایک بیٹے یا ایک بیٹی کو گاڑی یا گھر زیادہ مالیت کا دیتا ہے اور باقی بچوں کو کم مالیت کا، تو اس طریقے سے دینا صحیح ہوتا ہے یا برابر کا دینا چاہیے؟ اس میں پسند اور ناپسند کے بچوں کا معاملہ بھی ہوتا ہے؟ اس میں کوئی بچہ نافرمان نہیں ہے،  ہر بچہ ان کی بات کو مانتا ہے۔
جواب: واضح رہے کہ زندگی میں صاحبِ جائیداد اپنی جائیداد اور تمام مملوکہ اشیاء  پر ہر طرح کے جائز تصرف کرنے  کا اختیار رکھتا ہے، چاہے خود استعمال کرے ، چاہے کسی کو ہبہ کرے۔ نیز صاحبِ جائیداد جب تک زندہ ہے، اس کی اولاد وغیرہ کا اس کی جائیداد میں شرعاً کوئی حق و حصہ نہیں اور نہ ہی کسی کو مطالبہ کا حق حاصل ہے، تاہم صاحبِ جائیداد  اگر زندگی میں اپنی اولاد کو اپنی جائیداد میں سے کچھ  دینا یا تقسیم کرناچاہے تو یہ ہبہ ہے، اور اس کے لیے شریعتِ مطہرہ کی تعلیمات یہ ہیں کہ تمام اولاد میں برابری کی جائے ، کسی شرعی وجہ کے بغیر کسی کو کم کسی کو زیادہ نہ دے، اور نہ ہی بیٹے اور بیٹیوں میں فرق کرے،(یعنی بیٹیوں کو کم دینا یا نہ دینا جائز نہیں ہے) ، اگر بلا وجہ بیٹے اور بیٹیوں میں سے کسی کو کم دے یا محروم کرے گا تو گناہ گار ہوگا۔ البتہ اگر اولاد میں سے کسی بیٹے یا بیٹی کے زیادہ نیک و صالح ہونے یا زیادہ خدمت گزار ہونے یا مالی اعتبار سے کمزور ہونے کی وجہ سے اس کو دیگر کے مقابلہ میں کچھ زائد دے تو اس کی گنجائش ہے۔ رد المحتار میں ہے:"لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."     ( ٥/٦٩٦، سعيد)فقط واللہ اعلم

عنوان: نافرمان بیٹے کو میراث سے محروم کرنا،بہو کے لیے زیور مختص کرنا،زندگی میں جائیداد تقسیم کرنا
سوال: 1۔میرے دو بیٹے اور سات بیٹیاں ہیں ، ان میں سے دو بیٹوں نے میرے ساتھ بد تمیزی کی ہے، اور مجھے مارا  بھی ہے، اب میں چاہتاہوں کہ اپنی جائیداد سے ان کو محروم  کردوں ، وہ میرے جائیداد کے وارث نہ بنے ، تو کیا میرے لیے ایسا کرنا شرعا جائز ہے؟اگر مذکورہ طریقہ جائز نہیں تو کوئی ایسا طریقہ ہے کہ میں باقی اولاد کو حصہ دوں ،لیکن ان کو حصہ نہ دوں ؟اگر اولاد کو حصہ دینا ہو  تو زندگی میں تقسیم کرنے کی صورت میں  ان کو کتنا حصہ ملے گا ،اور مرنے کے بعد کتنا حصہ ملے گا، دونوں صورتوں کا الگ الگ حکم بتادیں ؟2۔میں نے اپنے بیٹوں کی شادی میں ان کی بیویوں کے لیے کچھ زیور مختص کیے تھے لیکن دیے نہیں تھے ، اب وہ مجھ سے اس کا تقاضہ کر رہی ہیں تو وہ زیور مجھ پر دینا لازم ہے یا نہیں ؟
جواب:
سوال کئی شقوں پر مشتمل ہے، ہر ایک کا جواب نمبر وار درج ذیل ہے:1۔صورتِ مسئولہ میں  جن بیٹوں نے  اپنے والد صاحب سے بد تمیزی کی ہے اور انہیں ماراہے،انہوں نے  شرعا واخلاقابہت سنگین جرم کا ارتکاب کیاہے، والدین کی  نافرمانی اور ان کی ایذا  رسانی  حرام اورکبیرہ گناہ  ہے، قرآنِ کریم اور احادیثِ نبویہ  میں والدین کے ساتھ حسنِ سلوک اور ان کی خدمت کی بڑی تاکید آئی ہے،  اور والدین کی نافرمانی،  ان کے ساتھ   بدکلامی  کے ساتھ پیش آنے، اور والدین کو ستانے کی بہت وعیدیں آئی  ہیں۔ لہذا بیٹوں پر لازم ہے  کہ اس گناہ پر ندامت کے ساتھ توبہ اور استغفار کریں اور  فوری طور پر اپنے والدصاحب سے معافی مانگیں ۔تاہم  والد کو چاہیے کہ  اپنے  بیٹوں کو وعظ ونصیحت کرکے  ا ن کی اصلاح کریں ، اس لیے کہ  نافرمان بیٹے  ، سدھر بھی سکتے ہیں  ،نیک بھی بن سکتے ہیں  ، لہذا دعا اور حسن تدبیر سے اصلاح کی کوشش جاری رکھنی چاہیے ، جائیداد و غیرہ سے محروم کرنے میں اور خرابیاں  پیدا ہوں گی  اور اس میں بیٹوں  کی نافرمانی  مزید بڑھ جانے کا بھی اندیشہ ہے ۔زیرنظرمسئلے میں سائل کے مذکورہ دونوں بیٹوں نے اگر سائل سے معافی مانگ لی ہوتو سائل معاف کردے اور جائیداد میں سے حصہ بھی دے ،لیکن اگر وہ بدستور اپنے رویہ پر قائم ہیں تو ایسی صورت میں جائیدادکی تقسیم کے وقت سائل ان دونوں بیٹوں کو بالکل محروم کرنے کے بجائے صرف اتنا مال دے جو ان کی ضرورت کے بقدر ہو،ضرورت سے زائد نہ دے اور اگر سائل ان کو معاف کردیتاہے تو ایسی صورت میںاپنی اولاد کے درمیان ہبہ کرنے کا شرعی  طریقہ یہ ہے کہ اپنی جائیداد میں سے  اپنے  لیے   جتنا چاہے رکھ لےتاکہ بوقتِ ضرورت کام آئے، اور بقیہ مال اپنی  تمام  اولاد میں برابربرابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا۔البتہ  کسی بیٹے یا  بیٹی کو  اس کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر دوسروں کی بہ نسبت   کچھ زیادہ  دینا چاہے تو اس کی اجازت ہے۔باقی سائل کے انتقال کے بعد  جائیداد کی تقسیم کا سوال قبل  از وقت ہے ، سائل کے  انتقال کے وقت  کتنے  ورثاء ہوں گے اس کا کسی کو علم نہیں ۔2۔صورتِ مسوئلہ میں سائل نے اپنے بیٹوں کی شادی میں ان کی بیویوں کے لیےجو زیورات مختص کیے تھے لیکن دیے نہیں تھے،توصرف مختص  کرنے سےوہ زیورات سائل کے بہوں  کی ملکیت نہیں ہوتے تھے، سائل کی ملکیت بدستور اس پر برقرار ہے،لہذاسائل کے ذمے وہ زیورات اپنی تمام بہووں کو دینا  لازم نہیں ، البتہ سائل نے چونکہ دینے کے لیے مختص کردیے تھے ، لہذا اخلاقا سائل کو چاہیے کہ و ہ زیورات اپنی تمام بہووں کو دےدے۔قرآن مجید میں ہے:وَقَضٰى رَبُّكَ اَلَّا تَعْبُدُوْٓا اِلَّآ اِيَّاهُ وَبِالْوَالِدَيْنِ اِحْسَانًا  ۭ اِمَّا يَبْلُغَنَّ عِنْدَكَ الْكِبَرَ اَحَدُهُمَآ اَوْ كِلٰـهُمَا فَلَا تَـقُلْ لَّهُمَآ اُفٍّ وَّلَا تَنْهَرْهُمَا وَقُلْ لَّهُمَا قَوْلًا كَرِيْمًا   23؀ وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُلْ رَّبِّ ارْحَمْهُمَا كَمَا رَبَّيٰنِيْ صَغِيْرًا   24؀ۭترجمہ :اور تیرے رب نے حکم کردیا ہے کہ بجز اس کے کسی کی عبادت مت کرو اور تم (اپنے) ماں باپ کے ساتھ حسن سلوک کیا کرو اگر تیرے پاس ان میں سے ایک یا دونوں بڑھاپے کو پہنچ جاویں سو ان کو کبھی (ہاں سے) ہوں بھی مت کرنا اور نہ ان کو جھڑکنا اور ان سے خوب ادب سے بات کرنا۔ اور ان کے سامنے شفقت سے انکساری کے ساتھ جھکے رہنا اور یوں دعا کرتے رہنا کہ اے میرے پروردگار ان دونوں پر رحمت فرمائیے جیسا انھوں نے مجھ کو بچپن میں پالا پرورش کیا ہے۔                                   بیان القرآنمشکات المصابیح میں حدیث ہے:وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكممشكاة المصابيح  1/261، باب العطایا، ط: قدیمیترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاهر حق، 3/193، باب العطایا، ط: دارالاشاعت)فتاوی شامی میں ہے:ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكرهالدر المختار وحاشية ابن عابدين (رد المحتار) (4/ 444)در مختارمیں ہے: (وتتم) الهبة (بالقبض) الكاملالدر المختار وحاشية ابن عابدين (رد المحتار) (5/ 690)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں اولاد کے نام جائیداد کرنے کے بعد دوبارہ ان سے واپس لینا
سوال: میں نے اپنی کمائی سے جائیدادیں بنائیں اور زندگی میں کچھ   بیٹوں کے کاغذی طور پر نام کی ہیں اور  دو کو عملی قبضہ وتصرف بھی دیا ہے، لیکن میں چاہتا ہوں کہ اب دوبارہ ساری جائیداد میری ملکیت میں رہے، تاکہ بیٹوں اور بیٹیوں کو برابری کا حصہ ملے اور  صرف میراث میں ہی تقسیم ہو، نہ کی زندگی میں، اب کیا میں نے جو  ان کے نام کی ہیں،  وہ واپس لے سکتا ہوں؛ تاکہ میری ملکیت میں رہے اور بعد میں جاکر صرف میراث میں تقسیم ہو؟
جواب:
واضح رہے کہ انسان کا اپنی زندگی میں اپنی جائیداد میں سے کسی کو کچھ دینا ہبہ (گفٹ) کہلاتا ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ... قال: «فاتقوا الله واعدلوا بين أولادكم»".(مشکاة المصابیح،باب العطایا،1/261،  ط : قدیمي)” ترجمہ:حضرت نعمان ابن بشیر  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“(مظاہر حق، باب العطایا،3/193، ط؛ دارالاشاعت)نیز     ہبہ (گفٹ) کے مکمل ہونے کے لیے ضروری ہے کہ واہب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، ورنہ شرعاً ہبہ درست نہیں ہوتا۔صورتِ مسئولہ میں سائل نے جو جائیداد  صرف کاغذی طور پر اپنے بیٹوں کے نام کی ہیں  ،  ان کو باقاعدہ مالکانہ حقوق  کے ساتھ گفٹ نہیں کی ہیں تو وہ بدستور سائل ہی کی ملکیت میں برقرار ہیں،  البتہ  اپنی جو جائیداد    الگ الگ کرکے باقاعدہ تقسیم کرکے بیٹوں  کو   مالکانہ حقوق کے ساتھ گفٹ کردی  ہیں اور ان کا قبضہ   بھی ان کو دے دیا ہے تو اس کے مالک بیٹے ہوگئے ہیں، اب سائل  کے لیے  اس  سے رجوع کرنا جائز نہیں ہے، ہاں اگر وہ بیٹے خوشی سے   سائل کو گفٹ کردیں تو یہ ان کی طرف سے تبرع واحسان ہوگا۔نیز اس صورت میں چوں کہ  چند بیٹوں کو  جائیداد  گفٹ کی ہیں اور باقی کو  محروم رکھا ہے تو اس کی  تلافی کی صورت یہ ہے کہ  باقی اولاد کو بھی  اس کے بقدر دے دے یا     وہ بیٹے    جن  کو جائیداد  گفٹ کی ہیں،  از خود  اپنی خوشی سے وہ جائیداد والد کو واپس دے دیں؛ تاکہ  والدکی خواہش کے مطابق وہ والد کے انتقال کے بعد بطور میراث تقسیم ہو۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية". ( كتاب الهبة، الباب الثانی فیما یجوز من الھبة وما لا یجوز،4 /378، ط: رشیدیة)وفیہ ایضا:"ليس له حق الرجوع بعد التسليم في ذي الرحم المحرم، وفيما سوى ذلك له حق الرجوع إلا أن بعد التسليم لاينفرد الواهب بالرجوع، بل يحتاج فيه إلى القضاء أو الرضا أو قبل التسليم". (كتاب الهبة، الباب الخامس فی الرجوع فی الھبة،4 /385، ط: رشیدیة)فقط واللہ أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: مرض الموت میں وارث کے لیے ہبہ کرنا
سوال: والد صاحب کا انتقال ہوا ،ہم آٹھ بہنیں اور تین بھائی ہیں،والدہ کا انتقال پہلے ہو چکا تھا، ہمارے والد صاحب اچھی خاصی جائیداد  کے مالک تھے ، انہوں نے ہم سب بہنوں کی شادی  اپنی زندگی میں کرادی تھی  چھوٹے موٹے مکانات ہم سب کو دیے تھے، والد صاحب جس مکان میں رہتےتھے وہ اچھی خاصی مالیت کا ہے، مکان کے علاوہ جائیداد، کاروبار نقد  رقوم وغیرہ بھی ہیں ، جو کہ بھائیوں کے ہاتھ میں  اب بھی ہیں، والد صاحب کے وصال کے بعد والد کے مکان میں  دو بھائی رہتے ہیں ،ان میں سے ایک  بھائی کا کہنا ہے کہ والد صاحب نے مرض الموت میں میرے کان میں کہاتھا کہ یہ مکان آپ دونوں بھائیوں کا ہے، جب کہ دیگر ورثاء کو اس بات کا بالکل علم نہیں۔ اور والد صاحب اپنی زندگی کے آخر تک اسی مکان میں ہے والد صاحب کے انتقال کے بعد  جائیداد باقاعدہ  شرعی طور پر  تقسیم نہیں ہوئی ۔اب یہ معلوم کرنا ہے کہ مذکورہ مکان جو دو بھائیوں کے پاس ہے اس میں  اور دیگر جائیداد میں بیٹیوں کا حصہ نکلتا ہے یا نہیں؟ والد صاحب کی وہ بات جو بھائی کا مدعا ہے اس کا کیا حکم ہے  ؟
جواب: واضح رہے کہ   مرض الموت میں کسی چیز کا ہبہ(ہدیہ) کرنا وصیت کے حکم میں ہوتا ہے اور وارث کے لیے وصیت دیگر ورثاء کی اجازت کے بغیر شرعاً معتبر نہیں ہوتی،نیز عام ہبہ کی طرح مرض الموت میں کیے گئے ہبہ کےتام اور مکمل ہونے کے لیے بھی   ضروری ہے کہ  ہبہ کی گئی چیزکا مکمل قبضہ اس شخص کو  دے دیا جائے جسے وہ چیز ہبہ کی گئی ہے اگر اسے قبضہ نہیں دیا تو یہ ہبہ ناتمام رہتا ہے اور وہ چیز بدستور اپنےاصل مالک کی ملکیت ہی میں رہتی ہے اور اس کے انتقال ہوجانے کی صورت میں اس کے تمام ورثاء میں تقسیم ہوتی ہے۔صورت مسئولہ میں مذکورہ بھائی اگر  بالفرض اپنی  اس بات کو گواہوں  ثابت بھی کر دے  کہ والد صاحب نے یہ مکان دو بھائیوں کو ہدیہ کیا تھا  تب بھی یہ مکان والد مرحوم کے ترکہ میں شمار ہو گا اور والد صاحب کی تمام جائیداد کی طرح اس مکان میں بھی بیٹیاں اپنے شرعی حصہ کے بقدر حق دار ہوں گی۔والد مرحوم کا ترکہ تقسیم کرنے کا طریقہ یہ ہے کہ سب سے پہلے ترکہ میں سے  مرحوم کی تجیز و تکفین کے اخراجات نکالے جائیں پھر اگر مرحوم پر کوئی قرض ہو تو ترکہ سے اسے ادا کیا جائے ،پھر اگر مرحوم نے کوئی جائزوصیت کی ہو تو باقی ترکہ کے ایک تہائی میں اسے نافذ کیا جائے اس کے بعد جو مال بچ جائے اس کے 11 حصے کر کے ہر بیٹے کو 2،2 حصے اور ہر بیٹی کو ایک حصہ ملے گا۔میت---11 بیٹابیٹا بیٹابیٹیبیٹیبیٹیبیٹیبیٹیبیٹیبیٹیبیٹی22211111111 یعنی قابل تقسیم ترکہ کا18.18فیصد مرحوم کے ہر بیٹے کو اور9.09فیصد مرحوم کی ہر بیٹی کو ملے گا۔الدر المختار مع رد المحتار میں ہے:(وتتم) الهبة (بالقبض) الكامل(قوله: بالقبض) فيشترط القبض قبل الموت(حاشية رد المحتار،كتاب الهبة5/ 690 ط:سعيد)حاشیہ ابن عابدین میں ہے:(قوله: مريض مديون إلخ) [فروع] وهب في مرضه، ولم يسلم حتى مات بطلت الهبة، لأنه وإن كان وصية حتى اعتبر فيه الثلث فهو هبة حقيقة، فيحتاج إلى القبض(‌‌كتاب الهبة،‌‌باب الرجوع في الهبة5/ 700،ط:سعید)بدائع الصنائع  میں ہے:لأن هبة المريض في معنى الوصية حتى تعتبر من الثلث(کتاب الوصایا،فصل:وأما شرائط الرکن، 7/337 ط:سعید)فقط واللہ اعلم

عنوان: زندگی میں اولاد کو جائیداد ہبہ کرنا
سوال: میرے والد کا انتقال ہوچکا ہے ، انہوں نے اپنی زندگی میں میری چار بہنوں  میں سے ہر ایک کو 200 گز کا پلاٹ دیا، اور ساتھ میں یہ کہا کہ میں نے بیٹیوں کو یہ چار پلاٹ دے دیئے،واضح رہے کہ قبضہ بھی ان بیٹیوں کو دے دیا تھا ،اور کہا اب یہ گھر میرے پانچ بیٹوں کا ہے، جس میں ہم بھائی رہتے ہیں، ہر بھائی کو الگ الگ پورشن دیا ہے،والد نے اپنی زندگی میں ہر بھائی کو الگ پورشن دے کر سیپرٹ ہر ایک کے قبضے میں دیا اور ہر ایک الگ الگ پورشن میں رہتا ہے۔کسی کا دوسرے کے پورشن میں کوئی عمل دخل نہیں ہے، ہر ایک کے نام بھی کردیا تھا،جس کے گواہ میرے چچا ، چچازاد بھائی، میرا بڑ ابھائی اور میری بہن ہے۔اب پوچھنا یہ ہے کہ جس گھر میں ہم رہتے ہیں کیااس گھر میں بہنوں کا حصہ ہے؟کیوں کہ یہ گھر والد نے اپنی زندگی میں ہم پانچ بھائیوں کے نام لیز کروادیا تھا۔
جواب: صورت مسئولہ میں آپ کے والد مرحوم نے جو پلاٹ اپنی چاروں بیٹیوں کے نام کرکے انہیں قبضہ دے دیا تھا نیز پانچوں بیٹوں کو جوگھر الگ الگ  پانچ منزلہ ان کے نام کرکے ہر ایک کے قبضے اور تصرف میں دے دیا تھا تو اس سے ہبہ (گفٹ )مکمل ہوگیا۔اب بیٹیوں کو دیئے گئے پلاٹوں میں بیٹوں کا کوئی حصہ نہیں ، نیزاگر  بیٹوں کو بھی اپنے گھر کے پانچ پورشن پانچوں بیٹوں میں سے ہر ایک کے پورشن کی نشاندہی کر کے اپنے اپنے پورشن پر عملاً قبضہ و تصرف دے دیا، والد کی کوئی عملداری اس میں نہیں ہے تو ہر ایک شرعاً اپنے اپنے حصے کے مالک ہیں۔اس  گھر  میں بیٹیوں کا کوئی حصہ نہیں ہے۔فتاوی شامی میں ہے:"و) شرائط صحتها (في الموهوب أن يكون مقبوضاً غير مشاع مميزاً غير مشغول)". (کتاب الہبۃ:ج: ۵،ص: ۶۸۸، ط: سعید)تنویر الابصار میں ہے:"وتتم الهبة بالقبض الکامل ولو الموهوب شاغلاً لملک الواهب". (شامی، کتاب الہبۃ:ج: ۵،ص: ۶۹۰، ۶۹۲ ، ط: سعید)فتاوی ہندیۃ میں ہے:"لایثبت الملک للموهوب له إلا بالقبض وهو المختار، هکذا في فصول العمادیة".(كتاب الهبة، الباب الثاني فيما يجوز من الهبة وما لا يجوز:ج:۴،ص: ۳۷۸، ط: رشیدیة)فقط واللہ اعلم

عنوان: گھر خرید کر رہنے  کی شرط پر رقم ہبہ کرنا
سوال: میری بیوی کی ایک بڑی بہن ہے، جنہوں نے میری بیٹی کو کچھ ہبہ دیئے اور کہا کہ ان پیسوں سے مکان خرید لو، اس مکان کے آدھے حصہ میں تم لوگ رہنا (میری بیوی اور بچے) اور آدھے حصہ میں جب تک میں زندہ ہوں رہوں گی۔ اب میری بیوی کا انتقال ہو چکا ہے، جبکہ ان کی بڑی بہن (میری سالی) زندہ ہے، لیکن میرے بچے (7 بچے) وہ آپس میں لڑتے ہیں کہ مکان مذکورہ میں ہمارا بھی برابر حصہ ہے۔واضح رہے کہ میری سالی کی کوئی اولاد نہیں ہے، شوہر حیات ہے، ان کی رضامندی سے یہ سب معاملہ ہوا تھا۔وضاحت:میری سالی نے میری بیٹی کو رقم گفٹ کی تھی اور میری بیٹی نے رقم وصول کر کے گھر خرید لیا۔
جواب: صورتِ مسئولہ میں اگر واقعۃً سائل کی سالی نے سائل کی بیٹی کو رقم مکمل قبضہ کے ساتھ گفٹ کی تھی تو یہ تمام رقم سائل کی بیٹی کی تنہا ملکیت میں آگئی تھی اور اس پوری رقم کا ہبہ سائل کی بیٹی کے حق میں مکمل اور درست ہو گیا تھا  اور رقم دینے کے بعد سائل کی سالی کا یہ کہنا کہ" اس رقم سے گھر خرید لو، اس کے آدھے حصہ میں میں رہوں گی" تو یہ شرط شرعاً شرط فاسد تھی، اس ليے شرعاً یہ غیر معتبر قرار پائی ،تاہم بعد میں سائل کی بیٹی کااپنی خالہ کو  اس گھر کے دوسرے حصہ میں رہنے پر رضامند ہونا  شرعاً اس  کا تبرّع اور احسان سمجھا جائے گا،  لہٰذا مذکورہ گھر سائل کی بیٹی (جس کو سالی نے رقم گفٹ کی تھی)کی تنہا ملکیت ہے، اس میں سائل کے دوسرے بچوں کا شرعاً کوئی حق و حصہ نہیں ہے۔فتاوٰی شامی میں ہے:"(وحكمها ثبوت الملك للموهوب له..(و) حكمها (أنها لا تبطل بالشروط الفاسدة) فهبة عبد على أن يعتقه تصح ويبطل الشرط."(کتاب الهبة : ص 689، ج )(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(كتاب الهبة، ج:5، ص:690، ط:سعيد)فتاوٰی ہندیہ میں ہے:"وإن وهب لرجل أمة على أن يردها عليه، أو على أن يعتقها، أو على أن يستولدها، أو وهب له دارا، أو تصدق عليه بدار على أن يرد عليه شيئا منها، أو يعوضه شيئا منها، فالهبة جائزة، والشرط باطل، كذا في الكافي، والأصل في هذا:  " أن كل عقد من شرطه القبض فإن الشرط لا يفسده كالهبة والرهن".ـ(الباب الثامن في حکم الشرط في الهبة : ج 4، ص 396، ط: حقانیة)فقط والله أعلم

عنوان: زندگی میں جائیداد کی تقسیم
سوال: 1۔ اگر کوئی شخص بوجوہ اپنی جائیداد اپنی زندگی میں انصاف سے اپنی اولاد اور بیوی میں تقسیم کرنا چاہے  کہ اسے اپنے بعد شر کا خطرہ ہے تو اسے اپنی مکمل جائیداد میں اس تقسیم کا حق تصرف ہے  یا نہیں یعنی  وہ  اپنی زندگی میں اپنی ساری جائیداد اپنی اولاد میں تقسیم کر سکتا ہے؟2۔ کیا میں اپنی ذاتی جائیداد میں اتنا تصرف رکھتا ہوں کہ اپنی سمجھ کے مطابق اسے اپنے    اور غیروں میں تقسیم کر دوں؟
جواب:
1۔ صورت مسئولہ میں  مذکورہ شخص کے لئے  زندگی میں اپنی  جائیداد اولاد وغیرہ  تقسیم کرنا  شرعا لازم نہیں، اور   مذکورہ شخص  کی زندگی  میں  ان سے جائیداد کی تقسیم کے مطالبہ کا شرعا کسی کو حق نہیں،  ، اور نہ ہی کو ئی شخص انہیں جائیداد  تقسیم   کرنے پر مجبور کرسکتا ہے،  البتہ اگر مذکورہ شخص  برضا و خوشی،  کسی  جبر و اکراہ کے بغیر اولاد میں اپنی جائیداد تقسیم کرنا چاہتا ہو، تو اس کی صورت یہ ہوگی کہ سب سے پہلے وہ  اپنے اور اپنی اہلیہ کے لیے  جائیداد میں  سے جتنا مرضی چاہے حصہ مختص کرلے، بہتر یہ ہےکہ اہلیہ کوآٹھواں حصہ دے  دے، اس  کے بعد بقیہ جائیداد کو اپنے تمام بیٹے بیٹیوں میں برابر تقسیم کردے، کسی کو کم اور کسی کو زیادہ نہ دے،  البتہ اگر اولاد میں سے کوئی زیادہ دیندار اور خدمت گزار ہو ، تو اسے بقیہ سے کچھ زیادہ بھی دے سکتا ہے، نیز جائیداد کی تقسیم کے بعد ہر  ایک کو اس کے حصہ پر مالکانہ قبضہ و تصرف دینا شرعا ضروری ہوگا، بالغ اولاد کے محض نام کردینے سے وہ  شرعا مالک  قرار نہیں پائیں گے۔2۔ سائل  اپنی زندگی میں اپنی جائیداد میں تصرف کا مکمل اختیار رکھتا ہے، تاہم اولاد میں جائیداد کی  تقسیم  کی صورت میں برابری کرنا شرعا ضروری ہے۔شرح مشكل الآثار للطحاوي میں ہے:"٢٨٢٣  - وكما حدثنا الربيع بن سليمان بن داود قال: حدثنا أصبغ بن الفرج قال: حدثنا حاتم بن إسماعيل قال: حدثنا عبد الملك بن الحسن، عن عبد الرحمن بن أبي سعيد، عن عمارة بن حارثة، عن عمرو بن يثربي قال: خطبنا رسول الله صلى الله عليه وسلم , فقال: " لا يحل لامرئ من مال أخيه شيء إلا بطيب نفس منه " قال: قلت يا رسول الله , إن لقيت غنم ابن عمي آخذ منها شيئا؟ فقال: " إن لقيتها تحمل شفرة , وأزنادا بخبت الجميش فلا تهجها.قال أبو جعفر: ففيما روينا إثبات تحريم مال المسلم على المسلم."( باب بيان مشكل ما روي عن رسول الله صلى الله عليه وسلم في الضيافة من إيجابه إياها ومما سوى ذلك،٧ / ٢٥٢، ط: مؤسسة الرسالة )درر الحكام في شرح مجلة الأحكام میں ہے:"المادة ( ١١٩٢ ) - (كل يتصرف في ملكه كيفما شاء. لكن إذا تعلق حق الغير به فيمنع المالك من تصرفه على وجه الاستقلال. مثلًا: الأبنية التي فوقانيها ملك لأحد وتحتانيها لآخر فبما أن لصاحب الفوقاني حق القرار في التحتاني ولصاحب التحتاني حق السقف في الفوقاني أي حق التستر والتحفظ من الشمس والمطر فليس لأحدهما أن يعمل عملًا مضرًّا بالآخر بدون إذنه ولا أن يهدم بناء نفسه).كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير."( الباب الثالث في بيان المسائل المتعلقة بالحيطان والجيران، الفصل الأول في بيان بعض القواعد المتعلقة بأحكام الأملاك،٣ / ٢٠١، ط: دار الجيل)مجمع الأنهر في شرح ملتقى الأبحر میں ہے:" وفي السراجية وينبغي أن يعدل بين أولاده في العطايا، والعدل عند أبي يوسف أن يعطيهم على السواء هو المختار كما في الخلاصة.وعند محمد يعطيهم على سبيل المواريث، وإن كان بعض أولاده مشتغلا بالعلم دون الكسب لا بأس بأن يفضله على غيره، وعلى جواب المتأخرين لا بأس بأن يعطي من أولاده من كان عالما متأدبا ولا يعطي منهم من كان فاسقا فاجرا."( كتاب الهبة، اركان الهبة، ٢ / ٣٥٨، ط: دار إحياء التراث العربي )الدار المختار شرح تنوير الابصار میں ہے:" وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم."( كتاب الهبة، ٥ / ٦٩٦، ط: دار الفكر)درر الحكام في شرح مجلة الأحكام میں ہے:"(المادة ٨٣٧) : تنعقد الهبة بالإيجاب والقبول وتتم بالقبض.تنعقد الهبة والهدية والصدقة بالإيجاب والقبول وتتم بقبض الهبة والهدية والصدقة قبضا كاملا أي بقبض الموهوب له أو نائبه ومعنى تتم أي يفيد الملكية، فعلى هذا الوجه يكون الإيجاب والقبول هما ركن الهبة والصدقة والهدية كما أن الإيجاب والقبول هما ركن البيع والإجارة والعقود الأخرى."( الباب الأول بيان المسائل المتعلقة بعقد الهبة، الفصل الأول في بيان مسائل متعلقة بركن الهبة وقبضها، ٢ / ٣٩٦، ط: دار الجيل)درر الحكام في شرح مجلة الأحكام میں ہے:"(المادة ٨٥٠) - (إذا وهب أحد لابنه الكبير العاقل البالغ شيئا يلزم التسليم والقبض).قبض العاقل البالغ في الهبة شرط ولا يكفي قبض الآخرين فضولا كالأب والزوج وعليه لو وهب أحد لولده الكبير أي ابنته أو ابنه العاقل البالغ شيئا سواء أكان ذلك الشيء في يد الشخص أم في يد المستودع أم الغاصب أم المستأجر فيلزم تسليم الواهب وقبض الموهوب له ولو كان الولد الموهوب له لا يزال في عيال ذلك الشخص يعني يلزم التسليم والقبض في الهبة للولد الكبير كما في الهبة لأجنبي إذ لا يجري في ذلك حكم المادة الآتية فلا يكفي أن يكون المال الموهوب في يد الأب الواهب أو أن يجدد الأب بعد الهبة القبض... قال الطحطاوي: الهبة للولد الكبير لا تتم إلا بقبضه ولو كان في عيال."(كتاب الهبة،  الباب الأول بيان المسائل المتعلقة بعقد الهبة، الفصل الأول في بيان مسائل متعلقة بركن الهبة وقبضها، ٢ / ٤١٧ - ٤١٨، ط: دار الجيل)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: وارث کو محروم کرکے غیر وارث کو ہبہ کرنا
سوال: دو بہنیں ہیں، ان دونوں کو اپنے نانا کے ترکہ میں سے کچھ رقم ملی ، ان دونوں نے اس میں مزید اپنی رقم شامل کرکے اپنی بھانجی کے نام ایک فلیٹ خریدا، اور دونوں نے اپنی رضامندی سے یہ فلیٹ  اپنی بھانجی کو تحفہ میں دیتے ہوئے حوالے بھی کردیا ہے اور اس میں اب بھانجی رہائش پذیر ہے، تو کیا ان دونوں بہنوں کا یہ فلیٹ اپنی بھانجی کو دینا جائز ہے؟(وضاحت) دونوں بہنیں غیرشادی شدہ ہیں ، ان کے دو بھائی ہیں اور ان کی اس کے علاوہ کوئی جائیداد بھی نہیں ہے۔
جواب: مذکورہ دو بہنوں کا اپنی مشترکہ ذاتی رقم سے فلیٹ خرید کر اپنی بھانجی کو بطور تحفہ (ہبہ) دینے اور اس کے حوالے کردینے سے یہ فلیٹ بھانجی کی ملکیت ہوچکا  ہے ، لیکن یاد رہے کہ وارث کو محروم رکھ کر اپنی کُل جائیداد کسی  غیر وارث کو ہِبہ (تحفہ)کرنا   وارث کی حق تلفی  کی وجہ سے مکروہ ہے:فتاویٰ ہندیہ میں ہے:"إذا ‌وهب ‌اثنان من رجل دارا فإنه يصح بالإجماع، كذا في المضمرات."(كتاب الهبة، الباب الثاني فيما يجوز من الهبة وما لا يجوز،ج:4، ص:378،ط: رشيدية)حاشية ابن عابدين میں ہے:"ولو ‌وهب ‌في ‌صحته كل المال للولد جاز وأثم."(كتاب الهبة،ج:5، ص:696، ط: سعيد)فقط والله اعلم

عنوان: کاروبار میں معاون بھائی کا جائیداد اور کاروباری سرمایہ میں حصہ طلب کرنے کا حکم
سوال: میرے والد رکشہ چلاتے تھے، دن رات محنت مزدوری کر کے منافع  والدہ کو دیا کرتے تھے ،بعدازاں والدہ نے چھوٹی سی کمیٹی رکھ لی تو انہوں نے ایک ساتھی کے ساتھ مل کر ہوٹل پارٹنری پہ لے  لیا،کچھ وقت گزرا تو  منافع کمانے کے بعد والد صاحب نے دوسری جگہ ہوٹل پارٹنری پہ لے لیا اور ایسے حساب کتاب چلتا رہا ،پھر ایک ڈیڑھ سال بعد لاہور سے چاچو آگئے، چاچو کو بچپن سے والد نے ہی پال پوس کر بڑا کیا  تھا،وقت کے ساتھ ساتھ والد صاحب کا  کاروبار بڑھتا گیااور چاچوکے ہوٹل میں آنے کے بعد والد نے ایک پلاٹ بھی خرید لیا ،لیکن اس میں چاچو کا ایک پیسہ بھی نہیں لگا ہوا ہے، ایسے میں والد نے تیسری جگہ ہوٹل بھی لگایا ،جب چاچو کاروبار میں آئے تھے تو ان کو کچھ کام کاج نہ آتا تھا لیکن والد صاحب نے ان کو سب کچھ سکھایا اور  بھائی بندی کی وجہ سے کاؤنٹر پر بٹھا دیا ،سمجھیں کہ صرف مینجمنٹ کا کام ان کے ہاتھ میں دیا  باقی دیکھ بھال اور ضروری سامان والد صاحب خود لے آتے تھے ،چاچو کے مقابلے میں میرا بڑا بھائی بھی کام سر انجام دیتا تھا ۔مگر اب کچھ معاملات خراب ہو گئے ہیں ، والد نے  انہیں کاروبار سے ہٹا دیا ہے تو اب کل جائیداد کا آدھا حصہ مانگتے ہیں اور وہ یہ بھی کہتے ہیں کہ اس میں بیٹے کا کوئی  حصہ نہیں بنتا حالانکہ یہ کاروبار وراثتی تو نہیں ہے ،حالانکہ  جتنی مدت چاچو نے ہمارے ساتھ گزاری نان و نفقہ برابر ملتا تھا ،بالکل بغیر کسی نا انصافی کے ان کی شادی اور دیگر گھریلو اخراجات میں  لاکھوں روپے لگائےتھے ۔ مگر اب والد اس کو جائیداد کا تیسرا حصہ خوشی سے دینا چاہتے ہیں، لیکن وہ آدھا حصہ مانگتے ہیں ،لہذااس مسئلہ میں رہنمائی فرمائیں۔وضاحت :اجرت طے نہیں ہوئی تھی ، والد صاحب اپنی مرضی  سے سب کو نفع برابر دیتے تھے ۔ایک اور  بات واضح کرتا چلوں کہ اس میں اس بھائی نے  کسی بھی قسم کی انوسٹمنٹ نہیں کی تھی ۔
جواب: صورت مسئولہ میں سائل کی  ذکر کردہ تفصیل اگر واقعہ کے عین مطابق ہے کہ سائل کے والد نے اپنا ذاتی سرمایہ لگا کر ہی تما م ہوٹل کھولے تھے اور پھر بعدمیں ان کے مذکورہ بھائی ان ہوٹلوں کو چلانے ، کام کاج کی دیکھ بھال کی غرض سے کام کرتے اور ماہانہ خرچہ وصول کرتے رہے اور  بھائی کا مذکورہ ہوٹلوں کے قیام میں کسی قسم کا سرمایہ نہیں لگا یاتھا ، تو اس صورت میں مذکورہ بھائی کی حیثیت معاون و مددگار کی تھی ، اور ہوٹل ، جائیداد اور دیگر سرمایہ سائل کے والد کا ہی ہے ، اب اگر سائل کے والد باہمی رضامندی سے اس بھائی کو کاروبار کا تیسرا حصہ دینے پر راضی ہیں تو یہ بھی ان کی طرف سے تبرع اور احسان ہے ، سائل کے چاچا کا اُسے رد کرکے آدھے حصے کا مطالبہ کرنا شرعاً جائز نہیں ہے ۔فتاوی عالمگیری میں ہے:"لايجوز لأحد من المسلمين أخذ مال أحد بغير سبب شرعي، كذا في البحر الرائق."( باب التعزیر،ج:2 ،ص:167،ط؛رشیدیہ)فتاوی شامی میں ہے :"لما في القنية الأب وابنه ‌يكتسبان ‌في صنعة واحدة ولم يكن لهما شيء فالكسب كله للأب إن كان الابن في عياله لكونه معينا له."(كتاب  الشرکۃ ، فصل  فی الشرکۃ الفاسدۃ ، ج:4 ، ص:325 ،ط:ايچ ايم سعيد)شرح مجلۃ الاحکام میں ہے:"يلزم رضا الواهب في نفاذ الهبة والهدية والصدقة والإبراء."(المادۃ :760 ،ج:2 ، ص:453 ، ط:دار الجیل)فتاوی  شامی میں ہے :"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به) وفي الرد :فيشترط القبض قبل الموت، ولو كانت في مرض الموت للأجنبي."(کتاب الہبہ، ج:5 ، ص:690 ،ط:ایچ ایم سعید)فقط واللہ اعلم

عنوان: ہبہ کب تام ہوتا ہے؟
سوال: میرے نانا نے اپنی زندگی میں میرے والد صاحب کو (جو ان کے بھائی کے بیٹے اور داماد تھے) اپنی زمین سے کچھ حصہ ہبہ کرا تھا، ہبہ کی وجہ یہ تھی کہ نانا کا کوئی بیٹا نہیں تھا اور میرے والد نے انتھک محنت کر کے ان کی بنجر زمین کو آباد کردیا تھا، باقاعدہ کاغذات ہمارے پاس ہے کہ نانا نے والد کے نام کردی تھی، اور جب نانا کو گاڑی خریدنی تھی، تب انہوں نے اپنے حصہ کی زمین گروی رکھنا چاہی، لیکن میرے والد نے اپنی زمین گروی رکھنے سے منع فرما دیا تھا۔ اب میرے والد بھی انتقال کرگئے اور نانا کے انتقال سے پہلے کسی کے پوچھنے پر کہ آپ نے ان کو زمین ہبہ نہیں کی، تو نانا اس وقت مکر گئے، مگر صرف زبانی مکرنا تھا، اب نانا بھی انتقال کرگئے ہیں، ہمارے پاس گواہ بھی موجود ہیں، جو اس بات کی گواہی دیتے ہیں کہ نانا نے میرے والد کے نام کردی تھی اور ہمارے پاس کاغذات بھی موجود ہیں۔ معلوم یہ کرنا ہے کہ جو زمین نانا نے میرے والد کو ہبہ کی تھی، وہ ہمیں ملے گی یا نہیں؟ براہ کرم شریعت کی روشنی میں رہنمائی فرمادیں!
جواب: واضح رہے کہ شرعی طورپر ہبہ (گفٹ) مکمل ہونے کے لئے ہبہ کی جانے والی چیز اپنی ملکیت سے الگ کرکے موہوب لہ (جس کوہبہ کیاجارہاہے)کواس كا اس طرح قبضہ دیناضروری ہے کہ وہ اس میں اپنی مرضی سے آزادانہ طورپر تصرف کرسکے اوراگراس طرح کاقبضہ نہ دیاجائےتو ہبہ مکمل نہیں ہوتا۔لہذا صورتِ مسئولہ میں  آپ کے نانا نے اپنی زمین کا ایک حصہ جو آپ کے والدکے نام  کیا تھا، اگر اس کو اپنی ملکیت سے الگ کر کے  مکمل قبضہ و تصرف کے ساتھ ان کو حوالے کر کے ان کے نام کیا تھا تو وہ زمین آپ کے والد کی ہوگئی تھی اور اس میں آپ کا ، آپ کی والدہ اور آپ کے دیگر بہن بھائیوں کا حق ہے، وہ آپ لوگوں کو ملے گا۔لیکن اگر زمین صرف نام کی تھی، اپنی ملکیت سے الگ کر کےاس جگہ کو متعین کرکے مالکانہ تصرف کے ساتھ قبضہ نہیں دیا تھا تو یہ ہبہ نہیں ہوا تھا، اور وہ زمین بدستور آپ کے نانا کی ملکیت تھی، آپ کے والد کی ملکیت نہیں ہوئی تھی۔الجوہرۃ النیرۃ میں ہے:"ولو قال الرجل: جميع مالي، أو جميع ما أملكه لفلان فهذا إقرار بالهبة ‌لا ‌يجوز ‌إلا ‌مقبوضة، وإن امتنع من التسليم لم يجبر عليه."(شرح مختصر القدوري ،كتاب الاقرار،248/1، المطبعة الخيرية)الدر المختار ميں ہے:"(و) شرائط صحتها (في الموهوب أن يكون مقبوضا غير مشاع مميزا غير مشغول) .... وفي الأشباه: هبة المشغول لا تجوز."( كتاب الهبة،691،688/5، سعيد)فقط والله اعلم

عنوان: رقبی باطل ہے
سوال: میرے بہنوئی نے وصیت کی کہ اگر ہم دونوں (میاں بیوی) میں سے کسی ایک کا انتقال ہوجاتا ہے،تو جو زندہ رہے گا تمام جائیداد اسی کی ملکیت ہوگی،باقی ورثاء کا اس میں کوئی حق نہ ہوگا،پھر میرے بہنوئی کا انتقال اکتوبر 2020 میں ہوا جب کہ  میری بہن حیات تھی،پھر اس کے بعد یعنی 15 مہینے  کے بعدمیری بہن کا انتقال ہوا،اس نے کوئی وصیت نہیں کی تھی،اب پوچھنا یہ ہے کہ  کیا بہنوئی کی وصیت درست تھی؟ اگر وصیت درست  تھی تو ان کے انتقال کے بعد ورثاء میں  ایک بھائی اور ایک بیوہ تھی ،تو ترکہ کیسے تقسیم ہوگا؟ اگر وصیت کا اعتبار ہے تو بہن کے ورثاء میں چار بھائی اور ایک بہن حیات ہیں،ان کے درمیان ترکہ کیسے تقسیم ہوگا؟وضاحت:بیوہ، ایک بھائی حیات تھے کوئی اولاد نہیں ہے،بہن کے ورثاء میں چار بھائی اور ایک بہن حیات تھی کوئی اولاد نہیں،دونوں کے والدین کا انتقال پہلے ہوچکا ہے۔
جواب: صورتِ مسئولہ میں سائل کے بہنوئی کا یہ جملہ کہنا کہ"جو زندہ رہے گا تمام جائیداد اسی کی ملکیت ہوگی"یہ رقبی کہلاتا ہے،اور یہ باطل ہے،لہذاجائیداد کو شرعی طریقہ کے مطابق تقسیم کیا جائے گا،اس کا شرعی طریقہ یہ ہے کہ مرحوم کے حقوقِ متقدمہ یعنی تجہیزوتکفین کا خرچہ نکالنے کے بعد،اگر مرحوم  کے ذمہ  کوئی قرضہ ہوتو  اسے  ادا کرنے کے بعداور اگر مرحوم نے کوئی جائزوصیت کی ہو تو اسے  ترکہ کے ایک تہائی میں نافذ کرنے  کے بعد،باقی ترکہ منقولہ  وغیر منقولہ کو 36 حصوں میں تقسیم کرکے سائل کے بہنوئی کے بھائی کو 27 حصے،سائل کی بہن کے بھائیوں میں سے ہر ایک بھائی کو  2 حصے،بہن کو 1 حصہ ملے گا۔صورت ِ تقسیم یہ ہے:میت: (سائل کا بہنوئی) 4/ 36بیوہبھائی13فوت شد27میت: (سائل کی بہن) 9۔۔مف:1بھائیبھائیبھائیبھائیبہن22221یعنی  فیصد کے اعتبار سے  سائل کے بہنوئی کے  بھائی کو 75 فیصد،سائل کی بہن کے بھائیوں میں سے ہر ایک بھائی کو 5.55فیصداور بہن کو 2.77فیصد ملے گا۔   بدائع الصنائع میں ہے:"ولأن قوله ‌داري ‌لك ‌رقبى تعليق التمليك بالخطر لأن معنى الرقبى أنه يقول إن مت أنا قبلك فهي لك وإن مت أنت قبلي فهي لي سمى الرقبى من الرقوب والارتقاب والترقب وهو الانتظار لأن كل واحد منهما ينتظر موت صاحبه قبل موته وذلك غير معلوم فكانت الرقبى تعليق التمليك بأمر له خطر الوجود والعدم والتمليكات مما لا تحتمل التعليق بالخطر فلم تصح هبة".(كتاب الهبة، ص:11، ج: 7، ط: توقيفيه)فقط واللہ اعلم

عنوان: زندگی میں جائیداد کی تقسیم
سوال: والد صاحب نے بہت سال قبل ایک دکان خریدی تھی اور اب  والد صاحب  کی رضامندی سے بیٹوں نے اس کو بیچ دیا ہے، اس کی مالیت کل 600000 ہے اور والد صاحب حیات ہیں،  اب خاندان کا فیصلہ یہ  ہے کہ ان پیسوں  کو آپس میں تقسیم کیا جائے جس میں والدین کو بھی حصہ ملے اور 3 بہنوں اور4 بھائیوں کو بھی حصہ ملے،  اب شریعت کے مطابق تقسیم کیسے ہوگی؟
جواب:
واضح رہے کہ زندگی میں صاحبِ جائیداد اپنی جائیداد اور تمام مملوکہ اشیاء  پر ہر طرح کے جائز تصرف کرنے  کا اختیار رکھتا ہے، چاہے خود استعمال کرے ، چاہے کسی کو ہبہ کرے۔ نیز صاحبِ جائیداد جب تک زندہ ہے، اس کی اولاد وغیرہ کا اس کی جائیداد میں شرعاً کوئی حق و حصہ نہیں اور نہ ہی کسی کو مطالبہ کا حق حاصل ہے، تاہم صاحبِ جائیداد  اگر زندگی میں اپنی اولاد کو اپنی جائیداد میں سے کچھ  دینا یا تقسیم کرناچاہے تو یہ ہبہ ہے، اور اس کے لیے شریعتِ مطہرہ کی تعلیمات یہ ہیں کہ تمام اولاد میں برابری کی جائے ، کسی شرعی وجہ کے بغیر کسی کو کم کسی کو زیادہ نہ دے، اور نہ ہی بیٹے اور بیٹیوں میں فرق کرے،(یعنی بیٹیوں کو کم دینا یا نہ دینا جائز نہیں ہے) ، اگر بلا وجہ بیٹے اور بیٹیوں میں سے کسی کو کم دے یا محروم کرے گا تو گناہ گار ہوگا۔ البتہ اگر اولاد میں سے کسی بیٹے یا بیٹی کے زیادہ نیک و صالح ہونے یا زیادہ خدمت گزار ہونے کی وجہ سے اس کو دیگر کے مقابلہ میں کچھ زائد دے تو اس کی گنجائش ہے۔لہذا صورتِ  مسئولہ میں والد کی دکان جو بیٹوں نے والد کی رضامندی سے بیچ دی، اب اگر والد صاحب اس رقم کو  زندگی میں اپنےبیوی بچوں  میں تقسیم کرنا چاہتے ہیں،  تو  اس کا شرعی طریقہ یہ ہے   کہ تمام جائیداد تقسیم نہ کریں،  بلکہ اپنے  لیے جتنا رکھنا چاہیں رکھ لیں؛ تاکہ کسی کی محتاجی نہ ہو اور گزر بسر سہولت سے ہوسکے، اس کے بعد کل رقم کے آٹھویں حصے کے بقدر اپنی  بیوی کو دے کر  باقی سب بیٹے اور بیٹیوں کو برابر سرابر  دے دیں۔ البتہ کسی معقول وجہ کی بنا  پر اولاد میں سے کسی کو  اوروں کی بنسبت  کچھ  زیادہ دے  سکتے  ہیں ۔الدر المختار  مع رد المحتار میں ہے:"لابأس بتفضيل بعض الأولاد في المحبة لأنها عمل القلب، و كذا في العطايا إن لم يقصد به الإضرار، و إن قصده فسوى بينهم يعطي البنت كالابن عند الثاني و عليه الفتوى و لو وهب في صحته كل المال للولد جاز وأثم."    ( ٥/٦٩٦، سعيد  )فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: اپنی زندگی میں جائیداد تقسیم کرنے کا طریقہ
سوال: میں  اپناحصہ اپنے بیٹوں اور بیٹیوں کو تقسیم کرنا چاہتی ہوں ۔ میرا ایک بیٹا پیدائشی بینائی سے معذور ہے اور لا اولاد بھی ہے، ( عمر تقریبًا پچاس سال ) ،زندگی بھر میں نے اس کی خدمت کی ، کیا میں اپنے اس معذور بیٹے کو باقی اولا د( بیٹے اور بیٹیوں ) سے کم حصہ یعنی باقی بیٹوں ( جنہوں نے زندگی بھر میری خدمت کی ) سے نصف حصہ دے سکتی ہوں ؟ جو کہ اس کے والد سے ملنے والی وراثت کے علا وہ ہے ۔
جواب:
والدین اپنی زندگی میں اپنی جائیداد میں سے جو کچھ  اپنی اولاد میں تقسیم کرتے ہیں  اس کی حیثیت  ہبہ کی ہوتی ہے، اور ہبہ کے حوالے سے شریعتِ مطہرہ نے والد ین کو پابند کیا ہے کہ وہ اپنی اولاد میں برابری کریں، یعنی جتنا بیٹے کو دیں اتنا ہی بیٹی کو دیں اور تمام اولاد کے درمیان عدل اور مساوات سے کام لیں ،کسی معقول شرعی عذر کے بغیر کسی کو کم اور کسی کو زیادہ، یا کسی کو دینے اور کسی کو محروم رکھنے کا اختیار نہیں دیا ہے، رسول اللہ  صلی اللہ علیہ وسلم  نے اولاد کے درمیان  ہبہ کرنے میں برابری کا حکم دیا ہے ،حضرت نعمان بن بشیر رضی اللہ عنہ سے روایت ہے :"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: أكل ولدك نحلت مثله؟ قال: لا قال: فأرجعه. وفي رواية قال: فاتقوا الله واعدلوا بين أولادكم." (مشکاۃ المصابیح، کتاب الهبة، باب العطایا، 261/1، ط:قدیمي کتب خانہ)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف كرو۔"لہذا صورت ِ مسئولہ میں اگر سائلہ اپنی زندگی میں اپنی جایئداد اپنی اولاد میں تقسیم کرنا چاہتی ہیں تواس کا شرعی طریقہ  یہ ہے کہ اپنی جائیداد میں سے اپنے لئے جتنا چاہے رکھ لے  تاکہ بوقت ِ ضرورت کام آئے، اور بقیہ جائیداد اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہو گی اور اس صورت میں ایسی تقسیم شرعاً غیر منصفانہ کہلائے گی۔ البتہ اگر کسی اولاد کو اس کی زیادہ خدمت کرنے  کی وجہ سے یا اس کے غریب یا محتاج ہونے کی وجہ سے بنسبت اوروں کے کچھ زیادہ دینا چاہے تو دے سکتی ہے  ،لیکن معذور اولاد کو اس وجہ سے کم دینا کہ اس نے کوئی خدمت  نہیں کی ، درست نہیں ،بلکہ وہ تو زیادہ محتاج ہے ،اس کا زیادہ لحاظ رکھنا چاہئے۔باقی والد كی طرف سے ملنے والی  ميراث ميں اس معذور بيٹے كا جو حصہ ہے اس ميں كمی بيشی كرنے كا كسی كو حق حاصل نہيں ہے، ہر وارث اپنے پورے شرعی حصہ کے بقدر حق دار ہے۔فتاوی ہندیہ میں ہے: "ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية۔۔۔ ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ." (كتاب الهبة ، الباب السادس فى الهبة للصغير، 391/4، ط: مكتبه رشيديه)   فتاوی شامی میں ہے:"(قوله: متى وقف) أي على أولاده لأنه منشأ الجواب المذكور كما تعرفه، وبه يظهر فائدة التقييد بقوله حال صحته (قوله كما حققه مفتي دمشق إلخ) أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» ‌فالعدل ‌من ‌حقوق ‌الأولاد ‌في ‌العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى وقال محمد: ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ."(كتاب الوقف ، مطلب متي ذكر الواقف شرطين متعارضين يعمل بالمتأخر، 444/4 ط: ايچ ايم سعيد )فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: میو برادری میں رائج نیوتہ کی رسم کا حکم
سوال: محترم مفتیانِ  کرام استفتا  کی نوعیت  چوں کہ اجتماعی ہے؛ اس لیے  سوال سے پہلے اس کا پس منظر   بیان کرنا ضروری ہے:ہماری برادری میو برادری (میواتی ) کا تعلق انڈیا کے موجودہ علاقہ میوات سے ہے اور  یہ پاکستان میں میو قوم ساری کی ساری انڈیا سے 1947 میں ہجرت کرکے آئی ہے، تو پاکستان آنے کے بعد اپنی وہ تمام کی تمام خوشی و غمی رسومات پر رہی جو انڈیا میں ان کے آباؤ اجداد کی تھی ۔اس رسومات میں سے ایک رسم شادی کے موقع پر نیوتہ کی ہے جس کو پنجابی زبان میں نیوندرہ کہتے   ہیں ۔ ہماری میو برادری قینچی امرسدھو نزد عمر مسجد (لاہور،پنجاب، پاکستان ) کی نیوتہ  کی ترتیب پہلے کچھ یوں تھی کہ جس کے گھر میں   شادی ہوتی تھی وہ پوری برادری کے  لیے کھانا بناتا تھا اور تقسیم کا طریقہ کا یہ تھا کہ جتنے گھر برادری میں ہیں ان کا فی کس فرد چاہے وہ ایک چھوٹا بچہ ہو یا بڑا آدھا کلو پکے ہوئے چاول اس کو دیے جاتے تھے،  اور ساتھ ہی نیوتہ  ادا کیا جاتا تھا۔ اور نیوتہ کی ترتیب یہ ہوا کرتی  تھی کہ شادی والے گھر کا حساب دیکھا جاتا تھا کہ اس نے پہلے کس کو کتنے پیسے نیوتہ  میں دیے  ہوئے ہیں ،اگر بالفرض اس نے 1000 روپے نیوتہ میں  دیے ہوئے  ہیں تو اب جو کھانا  لے کر جاراہا ہے وہ دگنا ادا  کرے گا یعنی 000 2 روپے۔پھر جب ان دو ہزار کی واپسی ہوگی تو 4000  روپوں کے ساتھ ہوگی ،اور اسی طرح نسل در نسل یہ معاملہ چل رہا ہے۔پھر اس کے بعد ترتیب کچھ بدل گئی اور فی کس آدھا کلو والی ترتیب تو ختم ہوگئی، لیکن فی گھر ایک آدمی کی ترتیب شروع ہوگئی کہ ہر گھر میں ایک فرد آئے گا اور نیوتہ  ادا  کرے گا اور اور اس کے بعد کھانا شادی والے گھر سے کھائے گا ۔ اور برادری میں بہت سارے ایسے گھر ہیں جو غریب ہیں اور اگر ایک ماہ میں برادری میں  دو تین شادیاں آجائیں تو پورے ماہ کا حساب خراب ہوجاتا ہے اور  وہ ناچاہتے ہوئے ان کو نیوتہ  ادا کرنا پڑتا ہے۔ اور اسی طرح نیوتہ کے معاملے میں کئی دفعہ برادری کے مابین  شدید جھگڑا بھی ہوچکا ہے ۔سوال 1: کیا مندرجہ بالا صورتِ مسئولہ میں نیوتہ کی رسم جائز ہے   یا ناجائز؟ اور اگر ناجائز ہے تو دلائل کے ساتھ آگاہ کریں ۔سوال نمبر 2 : برادری کے کچھ لوگوں کے اس کے جواز پر یہ  کہنا ہے کہ یہ ایک دوسرے کی مدد کے مترادف ہے ،اگر نیوتہ  جائز نہیں ہے تو اس مدد کرنے والی بات کیا شریعت کی روشنی میں  صحیح  ہے؟سوال 3: برادری کے کچھ لوگوں کا یہ بھی کہنا ہے یہ   قرض حسنہ ہے ، مفتیان کرام شریعت کی نظر میں کیا فرماتے ہیں کہ اس طرح کے نیوتہ کی شکل کو قرض حسنہ کا نام دیا جاسکتا ہے؟  اور کیا اس طرح کا قرض   حسنہ جائز ہے؟  کیونکہ کے نیوتہ ادا نہ نہ کرنے   کی شکل میں سخت باز پرس بھی ہوتی ہے اور طعنہ تشنع بھی ہوتی ہے۔سوال4:  برادری کے کچھ  حضرات نیوتہ کےاو پر نیوتہ کو کمیٹی ( بی سی)  سے تشبیہ دیتے  ہیں کہ اگر کسی شخص نے بالفرض دو لاکھ کی کمیٹی دس ہزار ماہانہ پر ڈالی ہے اور اس کو پہلی کمیٹی مل جاتی ہے جس کی رقم دو لاکھ بنتی ہے، جب کہ اس کی طرف سے صرف دس ہزار موصول ہوا ہے،تو جس طرح کمیٹی جائز ہے تو نیوتہ بھی جائز ہوا ۔تو کیا کمیٹی کی طرح نیوتہ بھی جائز ہوا ؟سوال نمبر5: اور اسی طرح برادری کے کچھ لوگو ں کا یہ کہنا ہے کہ اس نیوتہ سے برادری میں جوڑ کی شکل ہے  اس  لیے اس کو برقرار رکھا جائے، حالانکہ حالات اس کے یکسر مختلف نظر آتے ہیں ۔تو اگر یہ نیوتہ ناجائز ہے تو کیا شرعی  طور پر اس طرح کے جوڑ کی گنجائش موجود ہے؟سوال نمبر 6: اگر نیوتہ ناجائز ہے تو اس کو اب ختم کرنے کی کیا ترتیب ہونی چاہیے ؟براہ کرم محترم مفتیان کرام سے گزراش ہے کہ ہر سوال کا الگ الگ مدلل اور مفصل جواب عنایت فرما کر شکریہ  کا موقع دیں ۔ برادری میں تقریبا 92 گھر ہیں یعنی سیکٹروں افراد اور آپکا جواب برادری کے جرگہ میں رکھا جائے گا ۔ لہذا مدلل اور مفصل جواب قرآن و حدیث اور فقہ حنفیہ کی روشنی تحریر فرمادیں ۔
جواب:
1۔ شادی بیاہ کے موقع پر دولہا دولہن کو تحفہ تحائف بدلے  کی نیت   کے بغیر دینا جائز ہے،  البتہ بدلہ  کی نیت سے دینا  ( یعنی کہ اس مقصد سے دینا کہ دینے والے کو بدلہ میں زیادہ ملے گا ) جسے اردو میں  "نیوتہ" اور پنجابی میں "نیوندرہ"  کہا جاتا ہے،  قبیح رسم ہے ،  اس مقصد سے دینا  شرعًا ممنوع ہے۔قرآنِ کریم میں ارشادِ باری تعالی ہے:﴿ وَمَا آتَيْتُمْ مِنْ رِبًا لِيَرْبُوَ فِي أَمْوَالِ النَّاسِ فَلَا يَرْبُو عِنْدَ اللَّه...الآية﴾  [الروم: ٣٩]مفتی محمد شفیع عثمانی رحمہ اللہ نے   معارف القرآن میں ہے مذکورہ آیت کی تفسیر کی ذیل میں لکھا ہے  :” اس آیت  سے ایک بری رسم  کی اصلاح کی گئی جو عام خاندانوں  اور اہل قرابت  میں چلتی  ہے، وہ یہ ہے کہ  عام  طور پر کنبے رشتے  کے لوگ  جو کچھ  دوسرے کو    دیتے ہیں  ،اس پر نظر ہوتی ہے   کہ وہ  بھی ہمارے وقت  پر کچھ ادا کرے گا ۔ خصوصاً  نکاح، شادی  وغیرہ کی تقریبات میں جو کچھ  دیاجاتا ہے ، اس کی یہی حیثیت  ہوتی ہے ، جس کو عرف عام میں نیوتہ کہتے ہیں ۔ا س آیت  میں ہدایت کی گئی ہے کہ اہل قرابت  کا  جو حق پہلی آیت  میں ادا کرنے کا  حکم دیاگیا ہے ،ا ن کو یہ حق  اس  طرح  دیاجائے  کہ نہ ان پر  احسان جتائے اور نہ کسی  بدلہ پر نظر رکھے  اور جس نے بدل کی نیت سے دیا  اس کا مال دوسرے عزیز  رشتہ دار کے مال میں شامل ہونے   کے بعد كچھ زیادتی لے کر آئےگا تو اللہ کے نذدیک اس کا   کوئی درجہ  اور ثواب  نہیں،قرآن  کریم نے اس زیادتی کو ربا سے تعبیر کرکے اس کی قباحت  کی   طرف اشارہ   کردیا ہے کہ یہ صورت سود کی سی ہوگئی  ۔مسئلہ: ہدیہ اور ہبہ دینے والے کو اس پر نظر رکھنا کہ اس کا بدلہ ملے گا یہ تو ایک بہت مذموم حرکت ہے، جس کو اس آیت میں منع فرمایا گیا ہے، لیکن بطور خود جس شخص کوئی ہبہ عطیہ کسی دوست عزیز کی طرف سے ملے اس کے لئے اخلاقی تعلیم یہ ہے کہ وہ بھی جب اس کو موقع ملے اس کی مکافات کرے، رسوال اللہ صلی اللہ علیہ وسلم کی عادت شریفہ یہی تھی کہ جو شخص آپ کو کوئی ہدیہ پیش کرتا تو اپنے موقع پر آپ بھی اس کو ہدیہ دیتے تھے( کذا روی عن عائشۃ قرطبی) ہاں اس مکافات کی صورت ایسی نہ بنائے کہ دوسرا آدمی یہ محسوس کرے کہ یہ میرے ہدیہ کا بدلہ دے رہاہے۔"(سورۃ الروم ، ٦ / ٧٥٠، ط:ادارۃ المعارف)لہذا شادی اور ولیمہ کی دعوت میں آنے والے لوگ اگر صاحبِ دعوت یعنی دولہا یا دولہن کو اس لیے رقم یا لفافہ دیتے ہوں  کہ بعد میں صاحبِ دعوت رقم یا لفافہ دینے  والوں کے خوشی کے موقع پر  اس سے زیادہ رقم واپس کرے گاتو یہ سودی قرض ہے اور سودی قرض لینا دینا ناجائز اور حرام ہے، اور اگر دینے والے اس نیت سے دیتے ہوں کہ صاحبِ دعوت ان کی دعوت میں اتنی ہی رقم واپس کرے گا تو یہ  قرض ہے، اور اسی قدر واپسی لازم ہے، البتہ اگر واپس لینے کی نیت نہ  ہو، خالص ہدیہ یا تعاون ہو تو اس میں کوئی قباحت نہیں ، بلکہ شریعت میں مطلوب ہے، پس  شادی، ولیمہ میں رقم وغیرہ دیتے ہوئے خالص ہدیہ  کی ہی نیت کرنی چاہیے۔2۔  مسئولہ صورت  میں نیوتہ کی مذکورہ رسم واجب الترک ہے،  البتہ اگر شادی کے موقع پر معاونت ہی مطلوب ہو تو خالص ہدیہ کی نیت سے  معاونت کی جاسکتی ہے۔3۔ برادری میں مروجہ رسم خالص سودی قرض کی ہے، اسے قرض حسنہ قرار دینا درست نہیں۔4۔ مروجہ نیوتہ کی رسم کو بی سی کمیٹی پر قیاس کرنا قیاس مع الفارق ہے؛ کیوں کہ مروجہ بی سی کمیٹی میں ہر ممبر جتنی رقم جمع کراتا ہے، اتنی ہی رقم وصول کرتا ہے، خواہ  بی سی ابتداء میں وصول کرکے بقیہ رقم بعد میں جمع کراتا رہے، یا تمام بی سیاں جمع کراکر آخر میں تمام رقم وصول کرے، پس اگر کسی بی سی کمیٹی کا ضابطہ یہ ہو کہ ابتدائی تین افراد بقیہ بی سیاں دینے سے بری ہوں گے، تو  ایسی کمیٹی کا حصہ بننا بھی شرعا سود ہونے کی وجہ سے حرام ہے۔پس مروجہ نیوتہ کی رسم میں سودی قرض کا پہلو ہی غالب ہونے کے ساتھ ساتھ  نیوتہ دینے والوں کی قلبی رضامندی بھی شامل نہیں ہوتی، بلکہ وہ باز پرس، اور طعن و تشنیع کے خوف سے دیتے ہیں، طیب نفس کے بغیر کسی سے مال لینا شرعا ممنوع ہے۔5۔ مروجہ نیوتہ کی رسم برادری میں جوڑ کا ہر گز سبب نہیں، بلکہ برادری والوں کے لیے تکلیف کا باعث ہے،  جو اپنی عزت بچانے کی خاطر اس رسم کو پورا کرتے ہیں۔6۔  مذکورہ رسم برادری کی سطح پر علی الاعلان ختم کردی جائے، البتہ  طیب نفس کے ساتھ اگر کوئی تحفہ دے تو وہ وصول کیا جا سکتا ہے، اور نہ دینے والوں کی باز پرس، اور ملامت نہ کی جائے، پس اگر برادری میں ملامت، طعن و تشنیع کی صورت برقرار رہے، تو  یہ نیوتہ ہی شمار ہوگی، جسے بالکلیہ ترک کرنا شرعا ضروری ہوگا۔رد المحتار على الدر المختار میں ہے:"وفي الفتاوى الخيرية: سئل فيما يرسله الشخص إلى غيره في الأعراس ونحوها، هل يكون حكمه حكم القرض؛ فيلزمه الوفاء به أم لا؟ أجاب: إن كان العرف بأنهم يدفعونه على وجه البدل، يلزم الوفاء به مثلياً فبمثله، وإن قيمياً فبقيمته، وإن كان العرف خلاف ذلك بأن كانوا يدفعونه على وجه الهبة، ولاينظرون في ذلك إلى إعطاء البدل فحكمه حكم الهبة في سائر أحكامه، فلا رجوع فيه بعد الهلاك أو الاستهلاك، والأصل فيه أن المعروف عرفاً كالمشروط شرطاً اهـ. قلت: والعرف في بلادنا مشترك، نعم في بعض القرى يعدونه قرضاً حتى إنهم في كل وليمة يحضرون الخطيب يكتب لهم ما يهدى، فإذا جعل المهدي وليمةً يراجع المهدى الدفتر فيهدي الأول إلى الثاني مثل ما أهدى إليه."(کتاب الهبة،٥ / ٦٩٦، ط: دار الفكر) درر الحکام في شرح مجلة الأحکاممیں ہے:" (المادة ٨٧٦) : الهدايا التي تأتي في الختان أو الزفاف ... (الخاتمة) إن الأشياء التي ترسل في حفلات كهذه إذا كانت تدفع عرفاً وعادةً على وجه البدل فيلزم القابض مثلها إذا كانت من المثليات وقيمتها إذا كانت من القيميات، وإذا كان لا يرسل بمقتضى العرف والعادة على وجه البدل، بل ترسل على طريق الهبة والتبرع فحكمها كحكم الهبة، ولا رجوع بعد الهلاك والاستهلاك، والأصل في هذا الباب هو أن المعروف عرفاً كالمشروط شرطاً ".(الکتاب السابع الهبة، المادة:۸۷۶ ۲ / ٤٨١ - ٤٨٢، ط: دار الجیل)شرح المجلة لخالد الأتاسي میں ہے:" الهدایا التي ترد في عرس الختان و الزفاف ... و هذا کله علی فرض أن المرسل هدیة، أما لو ادعی المرسل أنه قرض، ففي الفتاویٰ الخیریة ما نصه: سئل فيما يرسله الشخص إلى غيره في الأعراس ونحوها، هل يكون حكمه حكم القرض؛ فيلزمه الوفاء به أم لا؟ أجاب: إن كان العرف بأنهم يدفعونه على وجه البدل يلزم الوفاء به مثلياً فبمثله، وإن قيمياً فبقيمته وإن كان العرف خلاف ذلك بأن كانوا يدفعونه على وجه الهبة، ولاينظرون في ذلك إلى إعطاء البدل فحكمه حكم الهبة في سائر أحكامه فلا رجوع فيه بعد الهلاك أو الاستهلاك، والأصل فيه أن المعروف عرفاً كالمشروط شرطاً اهـ .قال في رد المحتار: والعرف في بلادنا مشترك، نعم في بعض القرى يعدونه قرضاً حتى إنهم في كل وليمة يحضرون الخطيب يكتب لهم ما يهدى، فإذا جعل المهدي وليمة يراجع المهدى الدفتر فيهدي الأول إلى الثاني مثل ما أهدى إليه اهـقلت: والعرف الغالب في حمص أنهم ینظرون في ذلك إلی إعطاء البدل، وعلیه فما یهدي في ذلك من أرز أو سکر أو سمن أو شاة حیة یکون قرضاً صحیحاً أو فاسداً، فیطالب به من عمل الولیمة من أب أو غیره، و مثل هذا ما یهدیه أقارب العروس من النساء و البنات بعد أسبوع من زفافها و یسمونه نقوطاً في بلادنا، فلا شك أنه قرض تستوفیه کل واحدة منهن إذا تزوجت أو زوجت بنتها في یوم أسبوعها".(الکتاب السابع الهبة، المادة:۸۷٦، ٣ / ٤٠١ - ٤٠٢، ط: مکتبة إسلامیة کوئٹه) شرح مشكل الآثار للطحاوي میں ہے:"٢٨٢٣  - وكما حدثنا الربيع بن سليمان بن داود قال: حدثنا أصبغ بن الفرج قال: حدثنا حاتم بن إسماعيل قال: حدثنا عبد الملك بن الحسن، عن عبد الرحمن بن أبي سعيد، عن عمارة بن حارثة، عن عمرو بن يثربي قال: خطبنا رسول الله صلى الله عليه وسلم , فقال: " لا يحل لامرئ من مال أخيه شيء إلا بطيب نفس منه " قال: قلت يا رسول الله , إن لقيت غنم ابن عمي آخذ منها شيئا؟ فقال: " إن لقيتها تحمل شفرة , وأزنادا بخبت الجميش فلا تهجها " -قال أبو جعفر: ففيما روينا إثبات تحريم مال المسلم على المسلم."( باب بيان مشكل ما روي عن رسول الله صلى الله عليه وسلم في الضيافة من إيجابه إياها ومما سوى ذلك،٧ / ٢٥٢، ط: مؤسسة الرسالة )فقط واللہ اعلم

Reference: Reference: Surah Ar-Rum, Ayah ٣٩ | : سورۃ الروم، آیت نمبر ٣٩ حوالہ

عنوان: احساس پروگرام سے مالی تعاون حاصل کرنا
سوال: احساس پروگرام کے پیسے کن لوگوں کے لیے  لینا جائز ہے؟
جواب: واضح رہے کہ احساس کے نام سے حکومت پاکستان کے مختلف پروگرام ہیں اور یہ سارے پروگرام ضرورت مند لوگوں کی مدد کے لیے بنائے  ہیں۔ ان پروگرامز میں   مستحقین کی تعیین کے لیے حکومت  نے اپنے کچھ ضوابط بنائے  ہیں اور احساس پروگرام کے مدد حاصل کرنے والے درخواست گزار کو ان ضوابط پر چانچ کر پھر رقم دی جاتی ہے۔  ان ضوابط کا مدار ان معلومات پر ہے  جو ضرورت مند لوگوں نے Pakistan’s National Socio-economic Registry میں درج کروائی  ہیں یا صوبائی اور  ضلعی انتظامیہ کو درج کروائی ہیں ، لہذا  جس شخص نے اپنے درست حالات جمع کروائیں ہیں اور حکومت اس کے نام فنڈ جاری کرتی ہے تو اس شخص کے لیے یہ فنڈ لینا جائز ہے، اس میں کوئی قباحت نہیں ہے ، لیکن  اگر کوئی شخص غلط بیانی کر کے اس پروگرام سے مالی مدد حاصل کرتا ہے، جب کہ وہ اس کا مستحق نہیں تو  شرعًا درست نہیں ہوگا۔ فتاوی ہندیہ میں ہے:"أما تفسيرها شرعًا فهي تمليك عين بلا عوض، كذا في الكنز ... و أما حكمها فثبوت الملك للموهوب له غير لازم حتى يصح الرجوع والفسخ."(کتاب الہبۃ ،باب اول،  ج نمبر ۴،  ص نمبر ۳۷۴، ط: دار الفکر)فقط واللہ اعلم

عنوان: والدہ کی زندگی میں ان کے مکان کی تقسیم کا مسئلہ
سوال: میرے والد صاحب نے ایک گھر بنایا اور کہا کہ یہ میں نے مہر میں اپنی بیوی (یعنی میری امی) کو دیا۔ کچھ سالوں بعد ہم نے وہ گھر بیچا اور میرے والد نے 6 لاکھ روپے بلڈر کو دیکر دوسرا گھر لیا۔ اس گھر کی قیمت 12 لاکھ تھی۔ انہوں نے مجھ سے کہا کہ میں نہیں دے سکتا، تم دیکر والدہ کے نام کروالو (یعنی میں نے 6 لاکھ دیے) لیکن ہماری کوئی بات نہیں ہوئی کہ گھر بکے گا تو میرا اس میں حصہ ہوگا یا نہیں۔ والد صاحب کی وفات ہوگئی ہے، گھر والدہ کے نام پر ہے۔ کچھ سالوں بعد والدہ نے گھر مجھے گفٹ کیا اور کہا کہ یہ تم لوگ آپس میں تقسیم کرلینا۔ والدہ ابھی حیات ہیں اور ہم یہ کام ان کے سامنے کرنا چاہ رہے ہیں۔ گھر کی قیمت بڑھ کر ایک کروڑ ہوچکی ہے۔ رہنمائی فرمائیں کہ کیسے تقسیم ہوگا؟ میں 50 لاکھ پر بھائی بہنوں کو حصہ دوں یا پورے ایک کروڑ  پر؟
جواب:
صورت مسئولہ میں آپ نے والد صاحب کو گھر خریدنے کے لیے جو 6 لاکھ روپے دیے تھے، اگر قرض یا شرکت کی وضاحت کے بغیر دیے تھے (جیسا کہ سوال سے ظاہر ہوتا ہے) تو وہ آپ کی طرف سے والد صاحب پر احسان تھا جس کا آپ کو ثواب ملے گا، تاہم آپ کا اس گھر میں حصہ( شراکت )  نہیں ہے۔ باقی اس گھر کی آدھی رقم کے بقدر والد نے (آپ سے پیسے لیکر) والدہ کو اگر گفٹ دیا تھا اور بعد ازاں پورا مکان ہی سائل کی والدہ کو صراحت  کے ساتھ مکمل قبضہ کے ساتھ ہبہ (گفٹ) کر دیا تھا تو ایسی صورت میں یہ پورا مکان والدہ کا ہوگیا تھا۔پھر جب آپ کی والدہ نے آپ کو یہ کہہ کر گفٹ کیا کہ آپس میں تقسیم کرلینا، تووالدہ کی طرف سے یہ گھر تمام اولاد کے لیے ہبہ ہے، اور ایک سے زائد لوگوں کو  قابل تقسیم گھر ہبہ کرنے کے لیے ضروری ہے کہ اس میں ہر ایک کا حصہ متعین کرکے اسے اس کی جگہ دی جائے، صرف زبانی طور پر ہبہ کردینے سے ہبہ مکمل نہیں ہوتا، شرعی اصطلاح میں اسے 'ہبۃ المشاع' کہتے ہیں، لہذا ایسا ہبہ، ہبۃ المشاع ہونے کی وجہ سے مکمل نہیں ہوا اور اس گھر کی مالک اب بھی والدہ ہی ہے۔اولاد میں مکان کی تقسیم کے معاملے میں  واضح ہو کہ  اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:" وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»."(مشکاۃ  المصابیح، 1/261، باب العطایا، ط: قدیمی)ترجمہ:"حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔فتاوی شامی میں ہے :"وتتم الهبة (بالقبض) ...... (في) متعلق بتتم (محوز) مفرغ (مقسوم ومشاع لا) يبقى منتفعاً به بعد أن (يقسم) كبيت وحمام صغيرين".(5/ 690، سعید)و فیه ايضاّ :"(قوله: بعد أن يقسم) ويشترط في صحة هبة المشاع الذي لايحتملها أن يكون قدراً معلوماً".(5/ 692، سعید) فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: ایک سے زائد افراد کو ہبہ کرنا
سوال: ہم چار بھائی  ہیں ،میں اپنے بھائیوں سے اپناحصہ الگ کرچکاہوں،ایک زمین ہے جوکہ ہم سب بھائیوں نے والدصاحب کوپیسے دیکر خریدلی تھی جس کا والد صاحب نے اقرار بھی کیا تھا اور بھائیوں کوبتایا بھی تھاکہ اس زمین کومیں نے تم سب کے پیسوں سے خریدا ہے،بعد میں بھائی میرے حصے سے انکار کرگئے ،پھر یہ    لوگ کراچی آئیں اور مجھے کہا کہ آپ اپنی زمین (اسی زمین میں )سے فلاں حصہ ہمیں دےدو،تومیں نے اُن سے کہا کہ اللہ کے نام پر مانگوتو دےدوں گا،مگر کچھ شرائط کےساتھ اور شرائط یہ لگائیں    کہ آپ میں سے چند بھائی ایسے ہیں جن سے مجھےتکلیف ہے اگردوبارہ مجھے تکلیف دی تومجھے اپنے زمین واپس لینے کا حق ہوگا،تینوں بھائیوں نے  قرآن بیچ میں رکھ کر  یہ    معاہدہ کیا ،اور ساتھ 5لاکھ روپیہ بطور جرمانہ مقرر کیا،کہ اگر کوئی ان شرائط پر پورانہیں اتراتوآپ کو5، لاکھ روپیہ جرمانہ بھی دےگا اور آپ اپنی زمین کوواپس بھی لےسکیں گے۔نوٹ یہ      موہوبہ زمین تقسیم نہیں ہوئی تھی۔1:اب سوال یہ ہے کہ بھائیوں نے  جب شرائط پورے نہیں  کیے تو کیا میں زمین واپس لے سکتاہوں ؟2:جورقم بطورجرمانہ رکھی تھی کیا اس کامطالبہ کرسکتاہوں ؟
جواب:
1:واضح رہے کہ کسی کوکوئی چیزہبہ(گفٹ) کرنے  کےلیے ضروری ہے کہ موہوب لہ(جس شخص کوہبہ کیاجارہاہو) کواس چیزپرمکمل مالکانہ حقوق اورتصرفات کےساتھ قبضہ دیاجائے،نیزاگرایک سے زائدآدمیوں کو کوئی قابل ِتقسیم چیز ہبہ کی جارہی ہے،تواسےتقسیم کرکے ہرایک کواس کاحصہ الگ الگ متعین کرکےدینابھی ضروری ہے،بصورتِ دیگر ہبہ تام نہیں ہوگا، لِہذ ا صورتِ مسئولہ میں  سائل نے اپنےحصہ کی زمین اپنے بھائیوں کودیتے وقت تقسیم کرکے ہرایک کاحصہ الگ اورمتعین کرکےنہیں دیاتھا،اس لیے یہ ہبہ درست نہیں تھا،لِہذا سائل اپنے     حصے کابدستورمالک ہے۔2:نیزشریعتِ مطہرہ میں مالی جرمانہ لینا جائز نہیں ہے،لِہٰذاسائل مقررکردہ رقم کا مطالبہ نہیں کرسکتاہے۔كتاب الأصل للشيباني  ميں ہے:"الرجل يهب الدار لرجلين و دفعها إليهما و لم يقسم لكل واحد منهما نصيبه هل تجوز الهبة؟ قال: لا. قلت: و كذلك الصدقة."(باب الهبة فيمالايجوز، ج:3، ص:372، ط:دارابن حزم)فتاوی شامی میں  ہے:"(و لو سلمه شائعًا لايملكه فلاينفذ تصرفه فيه) فيضمنه و ينفذ تصرف الواهب، درر. ... و له: و لو سلمه شائعًا إلخ) قال في الفتاوى الخيرية: و لاتفيد الملك في ظاهر الرواية قال الزيلعي: و لو سلمه شائعًا لايملكه حتى لاينفد تصرفه فيه فيكون مضمونًا عليه، و ينفذ فيه تصرف الواهب، ذكره الطحاوي وقاضي خان، وروي عن ابن رستم مثله، وذكر عصام أنها تفيد الملك وبه أخذ بعض المشايخ."(ج:5،ص:692،ط:سعید)وفیہ ایضاً:"مطلب في التعزير بأخذ المال(قوله: لا بأخذ مال في المذهب) قال في الفتح: وعن أبي يوسف يجوز التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. قال في الشرنبلالية: ولا يفتى بهذا لما فيه من تسليط الظلمة على أخذ مال الناس فيأكلونه."(ج:4،ص:61،ط:سعید)فقط واللہ اعلم

Reference: Riyad as-Salihin 672 In-book reference : Introduction, Hadith 672: حوالہ

عنوان: زمین کسی کو بطور ھدیہ کے دینا
سوال: میری والدہ کے ماموں کی ایک زمین تھی ،جو انہوں نے  اپنی زندگی ہی میں میری والدہ کو بطور ہدیہ دے دی تھی،مکمل قبضہ و تصرف کا حق دے دیا تھا ،اس کے بعد انہیں ماموں کے ایک بیٹے کی شادی کے اخراجات پوری کرنے کے لیے میری والدہ نے وہ گھر فروخت کرکے اس ماموں کے بیٹے کی شادی کروائی ،اب مذکورہ لڑکا(میری والدہ کے ماموں کا بیٹا)پندرہ سولہ سال بعد یہ دعوی کررہا ہےکہ اس زمین میں سے مجھے حصہ دیا جائےوہ میرے والد کی زمین ہے۔وضاحت:مذکورہ ماموں کی اہلیہ کی طلاق ہوگئی تھی، اور ان کی شادی دوسری جگہ ہوئی، یہ لڑکا بھی انہی کے ساتھ شوہر  ثانی کے گھر پر مقیم رہا،پھر ان سے جدا ہو کر دوبارہ اپنے والد صاحب (میری والدہ کے ماموں )کے پاس آیا،لیکن انہوں نے اپنانے سے انکار کیا،پھر وہ لڑکا اپنی نانی کے ہاں رہائش پذیر تھا،اسی دوران ماموں کے انتقال کے بعد وہ اپنے والد کی دیگر زمینوں پر اختیار حاصل کرنے  کی کوشش کرتا رہابیٹے کی نسبت سے دیگر زمینیں وہ حاصل کرچکا ہے،البتہ اس زمین (جو کہ میری والدہ کو ہبہ کی دی تھی)پر اس کا دعوی قائم ہے،اسی طرح جس وقت ماموں میری والدہ کو ہدیہ کررہے تھے ،اس وقت اس لڑکے کی عمر سولہ سترہ سال تھی۔
جواب:
صورتِ مسئولہ میں اگر واقعتۃ  سائل کی والدہ کے ماموں نے سائل کی والدہ کو مذکورہ زمین مالکانہ حقوق کے ساتھ بطورِ ہدیہ   کے دی تھی ،تویہ وہ سائل کی والدہ ہی کی ملکیت ہے ،اس پر ماموں کے بیٹے کا کسی قسم کا حق نہیں،لہذاوالدہ کے ماموں کے بیٹے کا  اس زمین کے متعلق دعوی کرنا ناجائز ہے ۔صحیح مسلم میں ہے:"عَنْ سَعِيد بْنِ زيد ، قال : سمعت النبِي صَلَّى اللَّهُ عَلَيْه وسلّم يَقول : " من أخذ شبْرا من الْأَرْض ظلما فَإنه يطوقه يوم الْقيامة منْ سبع أرضين."(کتاب المساقاۃ، باب تحریم الظلم وغضب الأرض وغيرها ج:5، ص:58، ط: دار المنهاج)ترجمہ:جو شخص( کسی کی ) بالشت بھر زمین  بھی  از راہِ ظلم لے گا،قیامت کے دن ساتوں زمینوں میں سے اتنی ہی  زمین اس کے گلے میں   طوق  کے طور پرڈالی  جائے گی۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(كتاب الهبة، ج:5، ص:690، ط:سعيد)فقط والله أعلم

Reference: Arabic reference : Book 17, Hadith 2436: حوالہ

عنوان: نیوتہ کی رسم
سوال: نیوتہ حرام ہے،تو کیا کیا جاۓ؟ رشتہ دار ناراض ہوجاتے ہیں خاندان والے ذلیل کرتے    ہیں کوئی  ایسا طریقہ بتا دیں کہ اس حرام سے بچا جاۓ اور رشتہ داری بھی رہ جاۓ۔
جواب:
صورتِ مسئولہ میں سائل کوچاہئے کہ ایسے مواقع پر دُلہاکوکچھ دیتے وقت محض ہدیے ،تحفےاورتعاون  کی نیت کرے، جوشریعت میں مطلوب  ہے  اور آپس میں اُلفت و محبت کاسبب  ہے،البتہ اگرسائل کی برادری میں "نیوتہ "کی رسم عام ہوتووہاں اس کی حیثیت  قر ض کی ہےاور خواہ مخواہ ضرورت کے بغیر قرض لینا صحیح نہیں ہے۔سنن بیہقی  ميں ہے:" عن أبي هريرۃعن النبي صلى الله عليه وسلم قال: تهادوا تحابوا."(رواه البيهقي في الكبري ،ج:6،ص،ط:دارالكتب العلميه)ترجمه:"حضرت ابوہريره  رضی اللہ عنہ سےرویت ہے،وہ نبی صلی اللہ علیہ وسلم سےبیان کرتےہے،کہ آپس ميں تحفےلياديا كرو،اس سےباہم محبت پيداہوتی ہے۔"فتاوي شامي ميں ہے: "في الفتاوى الخيرية سئل فيما يرسله الشخص إلى غيره في الأعراس ونحوها هل يكون حكمه حكم القرض فيلزمه الوفاء به أم لا؟ أجاب: إن كان العرف بأنهم يدفعونه على وجه البدل يلزم الوفاء به مثليا فبمثله، وإن قيميا فبقيمته وإن كان العرف خلاف ذلك بأن كانوا يدفعونه على وجه الهبة، ولا ينظرون في ذلك إلى إعطاء البدل فحكمه حكم الهبة في سائر أحكامه فلا رجوع فيه بعد الهلاك أو الاستهلاك، والأصل فيه أن المعروف عرفا كالمشروط شرطا."(كتاب الهبه ،ج:5،ص:696،ط:سعيد)تفسيرابن كثيرميں ہے:"وما آتيتم من ربا ليربو في أموال الناس فلا يربو عند الله} أي: من أعطى عطية يريد أن يرد الناس عليه أكثر مما أهدى لهم، فهذا لا ثواب له عند الله -بهذا فسره ابن عباس، ومجاهد، والضحاك، وقتادة، وعكرمة، ومحمد بن كعب، والشعبي -وهذا الصنيع مباح وإن كان لا ثواب فيه  إلا أنه قد نهى عنه رسول الله صلى الله عليه وسلم خاصة، قاله الضحاك، واستدل بقوله: {ولا تمنن تستكثر} اي: لا تعط العطاء تريد أكثر منه.وقال ابن عباس: الربا رباءان، فربا لا يصح  يعني: ربا البيع؟ وربا لا بأس به ، وهو هدية الرجل يريد فضلها وأضعافها. ثم تلا هذه الآية: {وما آتيتم من ربا ليربو في أموال الناس فلا يربو عند الله} .وإنما الثواب عند الله في الزكاة؛ ولهذا قال: {وما آتيتم من زكاة تريدون وجه الله فأولئك هم المضعفون} أي: الذين يضاعف الله لهم الثواب والجزاء، كما [جاء]  في الصحيح: "وما تصدق أحد بعدل تمرة من كسب طيب إلا أخذها الرحمن بيمينه، فيربيها لصاحبها كما يربي أحدكم فلوه أو فصيله، حتى تصير التمرة أعظم من أحد."(318/6ط:دار طيبة)فقط واللہ اعلم

Reference: Al-Adab Al-Mufrad 594 In-book reference : Book 30, Hadith 57 English translation : Book 30, Hadith 594: حوالہ

عنوان: تفریق کی صورت میں لڑکے والے اور لڑکی والوں کا تحائف کی واپسی کا مطالبہ کرنے کا حکم/ حقِ مہر بصورت زیوردینا اورتفریق کی صورت میں زیورکی بجائے رقم دینا/ تحفہ دے کر واپس لینے کا حکم
سوال: ۱۔ایک لڑکی کی شادی کے تین مہینے بعد طلاق ہوگئی،طلاق کے بعد لڑکی سے تمام وہ سامان لے لیا جو لڑکے والوں کی طرف سے تھا، مثلاً: لڑکی کے کپڑے، دیگر ضروری سامان اور سونے کے زیورات جو تحفہ کی صورت میں دیےتھے،اب لڑکی والے بھی اپنا ہر وہ سامان لے سکتے ہیں جو انہوں نے لڑکے کو دیا تھا ؟کیا شریعت دونوں کو اس کی اجازت دیتی ہے؟۲۔حق مہر کی رقم  زیور کی صورت میں پچیس ہزار مقرر ہوئی تھی  ، نکاح نامے میں بھی یہی تحریر ہے ،دیا بھی اسی طرح ہے، مگر طلاق کے بعد لڑکے والوں کا یہ مطالبہ ہے کہ ہم زیور نہیں دیں گے، کیوں کہ زیور کی رقم مہر کی رقم سے زائد ہے ،ہم صرف مہر کی رقم دیں گے ،شریعت اس بارے میں کیا کہتی ہے ؟۳۔تحفہ دے کر واپس لینا کیسا ہے؟ کیوں کہ اب یہ رواج عام ہو گیاہے،عام طور پر یہی ہوتا ہے کہ منگنی یا شادی ختم ہونے پر تمام تحائف وغیرہ لڑکی دے کر آ تی ہے اور اپنے لے کر آ تی ہے۔
جواب: ۱۔صورت ِ مسئولہ میں  مذکورہ سامان،یعنی کپڑے،زیورات اوردیگر ضروری سامان چوں کہ   لڑکے والوں نے بطورِہبہ (تحفہ)  کےدیا تھا تو ایسی صورت میں مذکورہ سامان لڑکی کی ملکیت ہوگیاتھا اور  لڑکے والوں کا اسے واپس لینا شرعًا درست نہیں تھا۔باقی لڑکی والوں نے جوسامان لڑکے کودیا ہے اگر وہ بھی بطورہبہ  کےدیا تھا تو ایسی صورت میں وہ لڑکے کی ملکیت ہےاور لڑکی والے کو شرعاً اس کے مطالبہ کا کوئی حق نہیں ہے۔۲۔واضح رہے کہ شرعاً حقِ مہر عورت کی ملکیت ہوتا ہے، لہذا صورت ِ مسئولہ میں حقِ مہر کی رقم چوں کہ پچیس ہزار روپےبصورتِ زیور مقررہوئی تھی اور اسی کے مطابق دے بھی دیا تھا تو وہ زیور لڑکی کی ملکیت ہے،لہذا لڑکے والوں کا یہ کہنا کہ" ہم زیور نہیں دیں گے، کیوں کہ زیور کی رقم مہر کی رقم سے زائد ہے ،ہم صرف مہر کی رقم دیں گے"،شرعاً درست نہیں ہے۔۳ ۔  واضخ رہے کوئی چیز بطورِ  ہبہ(تحفہ)دےکر واپس لیناشرعاً درست نہیں ہے، لہذا صورت مسئولہ میں منگنی اورشادی کے موقع پر جوکچھ بطورِ ہبہ؛(تحفہ) دیا تھا، تفریق کی صورت میں اسے واپس لینا شرعاً درست نہیں ہے۔الدر المختار میں ہے:"(‌وتتمّ) ‌الهبة (بالقبض) الكامل" .(الد ر المختار ،کتاب الہبۃ،ج:۵،ص:۶۹۰،ط:سعید)الفقہ الاسلامی وادلتہ میں ہے:"وأما‌‌ ما يتعلق بالمهر حالة البقاء: فهو حق المرأة، فيكون ملكاً خالصاً لها لايشاركها فيه أحد، فلها أن تتصرف فيه، كما تتصرف في سائر أموالها متى كانت أهلاً للتصرف، فلها حق إبراء الزوج منه أو هبته له".(القسم السادس،الباب الاول،الفصل السادس،ج:۹،ص:۶۷۸۵۔۶۷۸۶،ط:دار الفکر)فتح القدیر میں ہے:"(وإن وهب هبةً لذي رحم محرم منه فلا رجوع فيها) لقوله - عليه الصّلاة والسّلام - :إذا كانت الهبة لذي رحم محرم منه لم يرجع فيها، ولأنّ المقصود فيها صلة الرحم وقد حصل (وكذلك ما وهب ‌أحد ‌الزوجين للآخر) ؛ لأنّ المقصود فيها الصلة كما في القرابة، وإنما يُنظر إلى هذا المقصود وقت العقد حتّى لو تزوّجها بعدما وهب لها فله الرجوع، ولو أبانها بعدما وهب فلا رجوع" .(فتح القدیر،کتاب الہبۃ،باب الرجوع فی الہبۃ، ج:۹،ص:۴۴،ط:دار الفکر)فقط واللہ اعلم

عنوان: بہن پر خرچ کرنے کے بعد مانگنے کا حکم
سوال: ہماری بہن کی طلاق کا معاملہ تھا،اس  کیس  کو حل کرنے کے لیے  کورٹ میں ہم بھائیوں کے  ڈھائی لاکھ روپے خرچ ہوئے، پھر جب ہم کیس جیت گئے، شوہر پر  طلاق دینے کی وجہ  سے مہر کی ادائیگی کی مد میں ساڑھے چار لاکھ ـ(450000) روپے کا حکم جاری ہوا، اب سوال یہ ہے کہ یہ  پیسے کس کا حق ہے اور پوری رقم کس کو ملے گی؟2۔ ہم نے جو پیسے خرچ کیے تھے تو  کیا  بہن پر ڈھائی لاکھ روپے ادا کرنا لازم ہے جبکہ خرچ کرتے وقت کوئی معاہدہ نہیں ہوا تھا ، بس بھائی ہونے کی وجہ سے خرچ کیا؟
جواب: صورتِ  مسئولہ میں سائل کی بہن کو عدالت میں حق مہر کے عوض میں  جو رقم 450000 روپے ملے، یہ رقم سائل کی بہن کا حق ہے ، اور پوری رقم سائل کی بہن کو ملے گی۔2۔سائل اور اس کے بھائیوں نے اپنی بہن پر عدالت میں جب بغیر کسی معاہدہ کے ڈھائی لاکھ روپے خرچ کیے ، تو یہ رقم سائل اور اس کے بھائیوں کی طرف سے اپنی بہن پر احسان اور تبرع ہوگئی اور اب  سائل کی بہن پر مذکورہ رقم کی ادائیگی لازم نہیں ہے، اور اسی طرح بھائیوں کے لیے اپنی بہن سےخرچ کردہ رقم کا مطالبہ  کرنے کا حق نہیں ہے۔السنن الكبرى میں ہے:"عن أبي حرة الرقاشي، عن عمه، أن رسول الله صلى الله عليه وسلم قال: " لا يحل مال امرئ مسلم إلا بطيب نفس منه۔"(باب من غصب لوحا فأدخله في سفينة أو بنى عليه جدار:،6 /166،رقم: 11545،ط: دار الكتب العلمية)تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."(کتاب المداینات،ج:2، ص:391، ط: قدیمی)فقط والله اعلم

عنوان: وعدۂ ہبہ (گفٹ) سے ہبہ مکمل نہیں ہوتا
سوال: میرے ابو کا انتقال ہوگیا ہے،ان کا ایک فلیٹ تھا جس میں ان کے ساتھ میری بہن اور ان کے شوہر رہتے تھے،اب امی کہہ رہی ہیں کہ تمہارےابو بولتے تھے کہ یہ فلیٹ میں اپنی بیٹی کو دوں گا،لہذا یہ فلیٹ تمہاری بہن کا ہے۔اب سوال یہ ہے کہ کیا اس فلیٹ میں میرا اور میرے بھائی کا حصہ نہیں بنتا؟
جواب: واضح رہے کہ ہبہ(گفٹ) کا وعدہ کرنےسے ہبہ  مکمل نہیں ہوتا،ہبہ کے مکمل ہونے کے لیے ضروری ہے کہ واہب( ہبہ کرنے والا) موہوبہ(ہبہ کی جانے والی چیز) کو مکمل قبضہ اور تصرف کے ساتھ موہوب لہ(جس کو ہبہ کیا جارہا ہے)کے حوالہ کردے۔لہذاصورتِ مسئولہ میں اگر سائل کے والد صاحب نے مذکورہ فلیٹ مکمل قبضہ اور تصرف کے ساتھ اپنی بیٹی کےحوالہ نہیں کیاتھا،تو  سائل کے والد صاحب کے صرف اس طرح کہنےسے کہ "یہ فلیٹ میں اپنی بیٹی کو دوں گا" مذکورہ فلیٹ سائل کی بہن ملکیت میں نہیں آیا تھا،کیوں کہ سائل کے والد صاحب کےمذکورہ الفاظ ہبہ(گفٹ)کے نہیں،بلکہ ان الفاظ میں صرف ہبہ کا وعدہ ہے اور وعدہ کرنے سے ہبہ مکمل نہیں ہوتا،لہذا مذکورہ فلیٹ پر سائل کے والد صاحب کی ملکیت ہی برقرار تھی اور اب ان کی وفات کے بعد مذکورہ فلیٹ سائل اوراس کے بھائی سمیت مرحوم کے دیگر تمام ورثاء کے درمیان ان کے شرعی حصوں کے مطابق تقسیم ہوگا۔الدر المختار میں ہے:"(وتتم) الهبة (بالقبض) الكامل."(رد المحتار، کتاب الھبة، ج:5، ص:690، ط:سعید)فتاوی ہندیہ میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."(كتاب الهبة، الباب الاول، ج:4، ص:374، ط:رشيديه)فقط واللہ اعلم

عنوان: تمام جائیداد کسی ایک بیٹے کے نام کرنا
سوال: حق مہر میں ملنے والی جائیداد خاتون اپنے بچوں میں تقسیم کرنے کی بجاۓ کسی ایک بچے کے نام کر سکتی ہے؟
جواب: حقِ مہر میں ملنے والی جائیداد و تمام اشیاء عورت کی ملکیت میں شامل ہوجاتی ہیں، اور عورت خود ہی  اس کی مالک بن جاتی ہے،اور   اپنی زندگی میں اپنی جائیداد اولاد کو دینا ہبہ  کہلاتا ہے اور ہبہ کے بارے میں شریعتِ مقدسہ کی ہدایت اور حکم  یہ ہے کہ ہبہ کرنے میں تمام اولاد ( بیٹے اور بیٹیوں ) کے درمیان برابری کی جائے، ساری جائیداد کسی ایک بیٹے کو دے کر دوسری اولاد کو محروم کرنا گناہ کا کام ہے، مذکورہ خاتون کا اپنی جائیداد تقسیم کرنے کا شرعی طریقہ یہ ہے کہ اپنی جائیداد میں سے اپنے لیے جتنا چاہے رکھ لے تاکہ بوقت ضرورت کام آئے ، اور اگر شوہر زندہ ہے تو اسے کل مال کے چوتھے حصہ کے بقدر دیدے اس کے بعد باقی مال اپنی تمام اولاد،  تمام بیٹوں اور بیٹیوں میں برابری کی بنیاد پر تقسیم کر دے نہ کسی کو محروم کرے اور نہ ہی بلا وجہ کمی بیشی کرے ورنہ گناہ ہوگا، اور ایسی تقسیم شرعا غیر منصفانہ ہوگی،البتہ اولاد میں سے کسی کو کسی معقول وجہ کی بناء پر بنسبت  اوروں کے کچھ زیادہ دے سکتی ہے یعنی کسی کی کثرت شرافت ودینداری کے، یا غریب ہونے کی بناء پر یا زیادہ خدمت گزاری کی وجہ سے کچھ زیادہ دیا جا سکتا ہے  اور جس کو جو دے اسے قبضہ اور تصرف بھی دیدے، صرف نام کردینا کافی نہیں ہوگا۔ فتاوی ہندیہ میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار  ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ." (كتاب الهبة ، الباب السادس فى الهبة للصغير، ج:4، ص:391، ط: مكتبه رشيديه)  فتاوی شامی میں ہے:"ولو وهب في صحته كل المال للولد جاز وأثم".(جلد5 ص:696 ط: سعید)فتاویٰ تاتارخانیہ میں ہے:"و علی جواب المتأخرین لا بأس بأن یعطي من أولاده من کان متأدباً".(جلد: ۳ ص: ۴۶۲، ط:زکریا هند)فقط واللہ اعلم

عنوان: بینک کا کسٹمر کو راغب کرنے کے ليے پیسے بھیجنے پر کسٹمر کو  کچھ رقم اور ٹیکس چھوٹ آفر دینا
سوال: میں سعودی عرب میں رہتا ہوں، یہاں سے میں پاکستان پیسے بینک کے ذریعے بھیجتا ہوں اور بینک والے پیسے بھیجنے کا 17 ریال ٹیکس کاٹتے ہیں، ہر بینک اپنے حساب سے ٹیکس کاٹتا ہے، کوئی 10 توکوئی 25 ریال۔ اب ایک بینک نے آفر دی ہے کہ آپ ہمارے بینک کے ذریعے پیسے بھیجیں، ہم آپ کو 100 ریال بھیجنے پر 5 ریال واپس کریں گے، یعنی میں اگر 1000 ریال بھیجتا ہوں تو مجھے 50 ریال واپس ملیں گے اور پاکستان پیسے بھیجنے پر کوئی ٹیکس نہیں کٹے گا۔ اب پتہ نہیں یہ آفر مہینہ چلتی یا زیادہ دن،  کیا یہ بھی سود ہے؟
جواب: صورتِ مسئولہ میں بینک کے ذریعہ رقم بھیجنے پر بینک جو  سائل کو ٹیکس چھوٹ دیتا ہے،  شرعًا  یہ  سود نہیں، اس سے فائدہ اٹھانے میں کوئی حرج نہیں،   لیکن   سو  ریال بھیجنے پر بینک جو پانچ ریال اپنی طرف سے  واپس کرکے  دیتا ہے ، شرعا سائل کے لئے اس کا لینا جائز نہیں؛ کیوں کہ بینک  کی آمدنی عام طور پر سود پر مشتمل ہوتی ہے اور سودی مال(حرام) سے ہدیہ قبول کرنا جائز نہیں۔فتاوی عالمگیری میں ہے:"أهدى إلى رجل شيئا أو أضافه إن كان غالب ماله من الحلال فلا بأس إلا أن يعلم بأنه حرام، فإن كان الغالب هو الحرام ينبغي أن لا يقبل الهدية، ولا يأكل الطعام إلا أن يخبره بأنه حلال ورثته أو استقرضته من رجل، كذا في الينابيع."(الفتاوى الهندية: كتاب الكراهية، الباب الثاني عشر في الهدايا والضيافات 5/ 342، ط. رشيديه)فقط والله أعلم

عنوان: مرحوم کا اپنی زندگی میں بیوی کو مکمل قبضہ کے ساتھ گھر دینا / زندگی میں تقسیم جائیداد
سوال: والد صاحب نے دو شادیاں کیں،پہلی اہلیہ کی وفات کے بعد دوسری شادی کی ،ان سے چھ بچے ہیں اور دوسری سے چار بچے ہیں ،والد صاحب نے دوسری اہلیہ کے نام ایک گھر اپنی زندگی میں مکمل قبضہ کے ساتھ کیا ،جو اہلیہ کے نام پر ہی لیز ہے،والد صاحب کا انتقال ہوگیا ہے ،سوال یہ ہے کہ کیا دوسری اہلیہ کے گھر پر سوتیلے بچوں کا حق ہے؟گھر اپنے  چار حقیقی بچوں کے نام برابر تقسیم کرنا چاہتی ہیں ،جس وقت والد صاحب نے گھر دوسری اہلیہ کے لیے  لیا  ،اس وقت پہلے بچے  اپنا گھر بنا چکے تھے اور بیٹیوں کی شادی ہوچکی تھی ، چار بچے اس وقت چھوٹے اور والد صاحب  کی کفالت میں  تھے ،کیا والد صاحب نے نا انصافی یا گناہ کا کام تو نہیں کیا ؟اور اگر کچھ غلط ہوا تو  کیا اس کی تلافی  اب ہوسکتی ہے ؟پہلی اہلیہ سے ایک بچی ابنارمل (جس کا دماغی توازن ٹھیک نہ ہو ) ہے اور اپنے بھائی کے ساتھ شروع سے رہتی ہے ۔تنقیح :1۔والد صاحب نے دوسری بیوی کے نام پر جوگھر کیا تھا ،یہ ابتداء ہی ان اہلیہ کے نام پر خریدا گیا تھا؟یا پہلے والد صاحب کے نام پر تھا پھر انہوں نے اہلیہ کے نام پر منتقل کیا ؟2۔اگر گھر ابتداء ہی اہلیہ کے نام پر کیا تھا تو ان کو مکمل قبضہ اور تمام تر تصرفات کا اختیار دیا تھا؟گھر نام کرنے کے بعد والد صاحب اسی گھر میں رہتے تھے یا الگ گھر میں ؟اگر اسی گھر  میں رہ رہے تھے تو اہلیہ کی اجازت سے رہ رہے تھے ؟3۔اگر گھر شروع میں والد صاحب کے نام پر تھا ،بعد میں اہلیہ کے نام پر کیا تھا تو کیا والد صاحب نے گھر  خالی کرکے اہلیہ کے قبضہ میں دیا تھا یا گھر میں رہتے ہوئے اہلیہ کے نام پر کیا تھا؟4۔"پہلے بچوں نے اپنے گھر بنا لیے تھے،"اس جملہ میں پہلے بچوں سے کون سے بچے مراد ہیں ؟ نیز انہوں نے گھر والد صاحب کی کمائی اور پیسوں سے بنائے ہیں یا اپنی کمائی اور اپنے ذاتی پیسوں سے بنائے؟جواب تنقیح :۱۔والد صاحب نے گھر دوسری اہلیہ کے نام سے ہی خریدا تھا ۔۲۔جی ہاں مکمل قبضہ اور تصرفات کا اختیار دیا تھا ،والد صاحب اس گھر میں اہلیہ کی اجازت سے بخوشی رہ رہے تھے ۔۳۔جواب نمبر ایک پر وضاحت ہوگئی ۔۴۔پہلے بچوں سے مراد پہلی اہلیہ مرحوم کے بچے ہیں اور انہوں نے گھر اپنی ذاتی کمائی یا پیسوں سے بنائے ۔
جواب:
صورت مسؤلہ   میں اگر واقعۃ  والد صاحب نے  مکمل  مالکانہ قبضہ  اور تصرف کے ساتھ مذکورہ گھر اپنی دوسری اہلیہ کو بطور ہبہ  دے دیا تھا تومذکورہ  اہلیہ اس گھر کی مالک بن گئیں  تھیں ،والد مرحوم کے انتقال کے بعد یہ  گھر ان کی وراثت میں تقسیم نہیں ہوگا ،  مرحوم کے ورثاء کاچاہے  وہ پہلی اہلیہ کے بچے ہوں یا دوسری اہلیہ کے   اس گھر میں شرعا کوئی حق نہیں ہے ۔باقی اگر  مرحوم    کی نیت  گھر اپنی دوسری بیوی کو ہدیہ کرنے سے اپنی دیگر اولاد کو محروم کرنے کی نہیں تھی تو اس صورت میں وہ گناہگا ر نہیں ہوں گے اور اگر  مرحوم  کی نیت ا پنی اولاد کو محروم کرنے کی تھی تو اس صورت میں وہ  گناہگار ہوئے اور ا س کی تلافی کی صورت  یہ ہے کہ  مرحوم کی دوسری اہلیہ اپنی خوشی سے یہ  گھر  مرحوم کے تمام ورثاء میں ان کے شرعی حصوں کے بقدر تقسیم کردے۔  الغرض  والد  مرحوم کے تمام ورثاء خواہ وہ پہلی اہلیہ کی اولاد ہوں یا دوسری اہلیہ کی ،ان کا اس گھر میں  شرعا  کوئی  حصہ  نہیں ہے، اگرمرحوم کی دوسری اہلیہ    اپنی خوشی سے  اپنی زندگی میں یہ  گھر اپنے چار بچوں کے درمیان تقسیم کرنا چاہتی ہیں  تو کرسکتی ہیں ،اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے ، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ... قال: «فاتقوا الله واعدلوا بين أولادكم»".(مشکوٰۃ  المصابیح، 1/261، باب العطایا، ط؛ قدیمی)ترجمہ:حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ  ہے کہ   اپنی جائیداد میں سے  اپنے  لیے   جتنا چاہے  رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔        البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے۔مشکاۃ المصابیح میں ہے:"وعن أنس قال: قال رسول الله صلى الله عليه وسلم: «من قطع ميراث وارثه قطع الله ميراثه من الجنة يوم القيامة» . رواه ابن ماجه."(کتاب الوصایا،ج:2،ص:926،ط:المکتب الاسلامی)فتاوی شامی میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال»، رواه سعيد في سننه وفي صحيح مسلم من حديث النعمان بن بشير: «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية : و لو وهب شيئًا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، و روى المعلى عن أبي يوسف أنه لا بأس به إذا لم يقصد الإضرار وإلا سوى بينهم، وعليه الفتوى، و قال محمد : ويعطي للذكر ضعف الأنثى، وفي التتارخانية معزيًا إلى تتمة الفتاوى قال: ذكر في الاستحسان في كتاب الوقف :وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا يكون آثما في التخصيص وفي التفضيل".(رد المحتار، كتاب الوقف 4/ 444 ط:سعيد)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: "میں نے فلاں چیز تیرے نام کی" ہبہ کے الفاظ میں سے نہیں ہے
سوال: میرے والد صاحب کا انتقال آج سے دو سال قبل ہو گیا ہے،تمام ورثاء والدصاحب کی جائیداد شرعی اعتبار سے تقسیم کے لیے تیار ہیں ،لیکن ایک پریس کے بارے میں اختلاف ہے،اس میں میرا کہنا یہ ہے کہ یہ میری ملکیت ہے ،جب کہ دیگر ورثاء کا کہنا یہ ہے کہ یہ والد صاحب کی ملکیت ہے۔میں اس پریس میں 2003  سے آج تک اس پریس کو میں نے ہی  سنبھالا ہے،اس دوران میرے دو بھائیوں نے اپنی تعلیم سے فارغ ہو کر ملازمت اختیار کر لی ،اس میں بڑی ترقی بھی کی ،لیکن میں پریس میں ہی کام کرتا رہا، والد صاحب صرف دو سے تین  گھنٹے کے لیے پریس آتے تھے ،وہ بھی اس لیے تاکہ گھر میں بیٹھے بیٹھے تنگ نہ ہو جائیں ،پریس سے ہی گھر کے تمام تر گھر کے اخراجات پورے ہوتے تھے ،مرحوم والد نے اپنی زندگی میں دو گواہوں کے سامنے مجھ سے کہا تھا کہ یہ پریس تم اپنے نام کرالو ،لیکن میں نے اپنے نام شرم  کی وجہ سے نہیں کیا ،اور والد صاحب نے اس پریس کے تمام تر اختیارات بھی میرے حوالے  کردیے تھے ،اس  کا نفع و نقصان میرے ہی ذمہ تھا ،اس کا نفع بھی میرے ہی اختیار میں ،پریس میں  کچھ بھی کرنا ہو اس میں مجھے کلی اختیار تھا ،اگر والد کچھ اس میں کرنا بھی چاہتے تو مجھ سے پوچھتے تھے ،میری محنت سے اس میں کافی  اضافہ بھی ہوا ،اور بھائیوں نے اس میں کبھی وقت بھی نہیں دیا ۔وضاحت : والد صاحب نے کبھی  زبان سے يوں نهيں كها هے  کہ ميں نے  آپ كو ديا  يا ميں  نے آپ  گفٹ كيا يا آپ كو  یہ كاروبار بخش ديا  وغيره وغيره ۔ان تمام باتوں کی روشنی میں آپ بتائیں کہ یہ پریس کا مالک کون ہوگا ؟
جواب:
صورت مسئولہ میں چوں کہ والد صاحب نے اپنی زندگی میں مذکورہ پریس کے بارے میں  کوئی ایسا جملہ نہیں کہا تھا جو ہبہ (گفٹ )پر دلالت کرے ،بلکہ گواہوں کی موجود گی میں  صرف یہ کہا تھا کہ "تم اس کو اپنے نام کرا لو"،جبکہ یہ جملہ ہبہ (گفٹ) کے الفاظ میں سے نہیں ہے،لہذا یہ پریس بدستور والد صاحب ہی کی ملکیت ہے ،اور اب ان کے ترکہ میں شمار ہو کر ان کے ورثاء میں شرعی اعتبار سے تقسیم ہو گا۔الدر المختار  میں ہے:"‌بخلاف ‌جعلته ‌باسمك فإنه ليس بهبة۔۔۔وحاصله: أن اللفظ إن أنبأ عن تملك الرقبة فهبة أو المنافع فعارية أو احتمل اعتبر النية"(کتاب الہبۃ،ج:5،ص:689،ط:سعید)ترجمہ :"بخلاف اس کے یہ کہنا کہ  میں نے فلاں چیز تیرے  نام کردی اس لیے کہ یہ ہبہ کے الفاظ میں سے نہیں ہے"۔فتاوی شامی میں ہے:"(وركنها) هو (الإيجاب والقبول)وفي الرد:(قوله: هو الإيجاب) وفي خزانة الفتاوى: إذا دفع لابنه مالا فتصرف فيه الابن يكون للأب إلا إذا دلت دلالة التمليك بيري۔ قلت: فقد أفاد أن التلفظ بالإيجاب والقبول لا يشترط، بل تكفي القرائن الدالة على التمليك كمن دفع لفقير شيئا وقبضه، ولم يتلفظ واحد منهما بشيء، وكذا يقع في الهداية ونحوها فاحفظه، ومثله ما يدفعه لزوجته أو غيرها قال: وهبت منك هذه العين فقبضها الموهوب له بحضرة الواهب ولم يقل: قبلت، صح لأن القبض في باب الهبة جار مجرى الركن فصار كالقبول ولوالجية"(کتاب الہبہ،ج:5،ص:688،ط:سعید)فقط واللہ اعلم

Reference: Riyad as-Salihin 1182 In-book reference : Book 8, Hadith 192: حوالہ

عنوان: میراث میں حصہ لینے کے بعد والدہ کو ہبہ کرکے پھر اس میں رجوع کرنا
سوال: جب  میراث تقسیم ہوئی توسب کو اپنا اپنا حصہ مل گیا، بہنوں کو بھی اور بھائیوں کو بھی اور اس کے بعد بہنوں نے اپنا حصہ اپنی ماں کو دے دیا اور ان کی ماں نے وہ جائیداد اپنے بیٹوں کے نام کردی اب وہی جائیداد بہنیں اپنے بھائیوں سے مانگ رہی ہیں کہ ہمیں ہمارا حصہ دو کیا  شریعت کے مطابق  یہ  بہنیں اپنے بھائیوں سے حصہ کا مطالبہ کرسکتی ہے؟
جواب: صورتِ مسئولہ میں میراث کی تقسیم کے بعد اگر بہنوں نے اپنی خوشی سے  اپنے اپنے حصے پر قبضہ کرکے اس کے بعد والدہ کو ہبہ(گفٹ) کردیا تھا تو اب بہنوں کو والدہ کی رضامندی کے بغیر اس سے  رجوع کرنے کا حق  نہیں ہے،البتہ اگر والدہ اپنی خوشی سے واپس کرنا چاہے تو کرسکتی ہے،اور والدہ نے  جو جائیداداپنے بیٹوں کے نام کی ہے، تو اگر یہ صرف نام کیا ہے اور ہرا یک کو   اس کا حصہ جدا کر کے اس پر مکمل قبضہ اور تصرف نہیں دیا  تھا تو یہ ہبہ مکمل نہیں ہوا، یہ  جائیداد بدستور والدہ کی ملیکت ہے ،وہ اس کو تمام اولاد میں برابری کی بنیاد پر تقسیم کرسکتی ہے،اور اگر والدہ نے بیٹوں کے صرف نام نہیں کیا تھا بلکہ  تقسیم کرکے ہر ایک کو اس کے حصہ پر مکمل قبضہ اور تصرف بھی دیا تھا تو اس صورت میں بیٹے اس کے مالک ہوں گے ،اور والدہ کا ان سے واپسی کا مطالبہ کرنا ان کی رضامندی پر موقوف ہوگا۔  لہذا جو صحیح صورتِ حال ہو اس کے مطابق عمل کیا جائے ۔فتاوی ہندیہ میں ہے:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لا ينفرد الواهب بالرجوع بل يحتاج فيه إلى القضاء أو الرضا."(كتاب الهبة،الباب الخامس في الرجوع في الهبة ج:4،ص:385،ط:رشيديه)وفيه ايضا:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(كتاب الهبة،الباب الثاني في مايجوز من الهبة ومالايجوز ج:4،ص:377،ط:رشيديه)فتاوی شامی میں ہے:"ولا يصح الرجوع إلا بتراضيهما أو بحكم الحاكم۔"(كتاب الهبة،باب الرجوع في االهبة ج:5،ص:704،ط:سعيد)فقط والله اعلم

عنوان: ہبہ قبل القبض کا حکم اور میراث کی تقسیم
سوال: 1)ہم پانچ بہنیں اور دو بھائی ہیں ،ہمار ےوالدین کا انتقال ہوچکا ہے،میرے والد صاحب نے ایک  پلاٹ (جو کہ گودھراگلستان میں ہے)اپنی زندگی میں اپنے معذور بیٹے کوزبانی طور پر گفٹ کردیا تھا ،لیکن قانونی پیچیدگیوں کی وجہ سے یہ پلاٹ معذور بھائی کے نام نہیں ہوسکا تھا اور نہ ہی والد صاحب نے اس کو پلاٹ پر کوئی قبضہ دیا تھا،صرف زبانی طور پر گفٹ کیا تھا،ہم تمام بھائی اور بہنیں عاقل وبالغ ہیں اور سب یہ چاہتے ہیں کہ مذکورہ پلاٹ معذور بھائی کے نام کرکے ان کے حوالہ کریں ،تو کیا شرعاً ایسا کرنا درست ہے؟)والدصاحب نے اپنی زندگی میں اپنا ایک دوسرا پلاٹ بیچ کر اس میں سے کچھ رقم سے اپنا قرضہ ادا کیا ،باقی رقم میں سے ایک لاکھ روپے اپنی ایک بیٹی کو گفٹ کرکے اس کے اکاؤنٹ میں ڈلوائے تاکہ اس کا شوہر اس سے اپنے لیے کاروبار شروع کرے،کچھ رقم والد صاحب کے علاض ومعالجہ پر خرچ ہوگئی،ان سب کے علاوہ والد صاحب کے اکاؤنٹ میں مزید چار لاکھ روپے تھے جو والد صاحب نے اپنی ایک نواسی کو یہ کہہ کر گفٹ کیے تھے کہ اس رقم سے میں اپنی نواسی کی شادی کراؤں گا لیکن والد صاحب نے مذکورہ نواسی کے قبضہ میں یہ رقم نہیں دی تھی  بلکہ وفات تک یہ رقم والد صاحب کے اکاؤنٹ میں تھی اور وفات کے بعد یہ رقم سیل (seal)ہوگئی ،اب سوال یہ ہے کہ مذکورہ رقم پرکس کس کا حق ہے ؟اور کتنا کتنا ہے ؟شریعت کی روشنی میں جواب  دے کر ممنون فرما ئیں۔
جواب: )صورت مسئولہ میں سائل کے والد مرحوم نے اپنے معذور بیٹے کو" گودھرا گلستان والی پلاٹ"زبانی طور پر گفٹ کی تھی لیکن ان کو پلاٹ پر قبضہ نہیں دیا تھا ،لہٰذا مذکورہ پلاٹ حسبِ سابق سائل کے والد مرحوم کی ملکیت میں برقرار تھااور اب وفات کے بعدان  کے ترکہ میں شامل ہے،اگر واقعۃًمرحوم کے تمام ورثاء عاقل وبالغ ہیں اور وہ سب اپنی خوشی ورضامندی سے یہ پلاٹ اپنے معذور بھائی کو گفٹ کرنا چاہتے ہیں تو ان کے لیے ایسا کرنا شرعاًجائز ہے۔2)جو رقم والد نے بیٹی کو گفٹ کی  وہ بیٹی کی ہوچکی ہے البتہ جو رقم نواسی کو گفٹ  کی کہ وہ بیٹی رقم  چونکہ مرحوم نے اپنی نواسی کے قبضے میں نہیں دی تھی بلکہ وفات تک مرحوم کے اکاؤنٹ میں تھی ،لہٰذا مذکورہ رقم بھی مرحوم کی ملکیت میں بدستور باقی تھی اور اب وفات کے بعد ان کے شرعی ورثاء میں ان کے شرعی حصوں کے بقدر تقسیم ہوگی  ،جس کا طریقہ یہ ہے کہ سب سے پہلے مرحوم کے ترکہ سے مرحوم کے حقوق متقدمہ یعنی تجہیز وتکفین کے اخراجات نکالنے کے بعد ،اگر مرحوم کے ذمہ کسی کا قرض ہو تواس کو باقی کل ترکہ سے ادا کرنے کے بعد ،اور اگر مرحوم نے کوئی جائز وصیت کی ہو تو اس کو باقی ترکہ کے ایک تہائی حصہ میں سے نافذ کرنے کے بعد باقی تمام جائیداد منقولہ وغیر منقولہ کے 9حصے کرکے اس میں سے مرحوم کے ہر بیٹے کو2،2حصےاور ہر بیٹی کوایک ،ایک حصہ ملے گا۔صورت تقسیم یہ ہے:میت۔۔9بیٹابیٹابیٹیبیٹیبیٹیبیٹیبیٹی2211111یعنی 100روپے میں سے مرحوم کے ہر بیٹے کو22.222222روپے،اور ہر بیٹی کو11.111111روپے ملیں گے۔ہند یہ میں ہے :"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط."(کتا ب الھبۃ،ج4،ص377،ط:رشیدیہ)وفیہ ایضاً:"وأما ما يرجع إلى الواهب فهو أن يكون الواهب من أهل الهبة، وكونه من أهلها أن يكون حرا عاقلا بالغا مالكا للموهوب حتى لو كان عبدا أو مكاتبا أو مدبرا أو أم ولد أو من في رقبته شيء من الرق أو كان صغيرا أو مجنونا أو لا يكون مالكا للموهوب لا يصح، هكذا في النهاية."(کتاب الھبۃ، الباب الأول في تفسير الهبۃ وركنها وشرائطها وأنواعها وحكمها وفيما يكون هبۃ من الألفاظ وما يقوم مقامها وما لا يكون،4/374،ط:دارالفکر)فقط واللہ اعلم

عنوان: خرچ کے پیسوں سے بچا کر پلاٹ خریدنے سے وہ کس کی ملکیت ہوتا ہے؟ نیز مکان محض نام کرنے کا حکم.
سوال: میری بیوی کی جائیداد ہے،لیکن کاغذات میں شوہر ہونے کے ناطے میرا نام لکھا ہوا ہے،باقی بیوی نے کچھ نہیں کہا کہ یہ گفٹ ہے وغیرہ،یہ ایک پلاٹ تھا جس پر بعد میں ہم نے تعمیر کروائی،اس طرح کہ اس پر تین فلور بیوی ہی نےاپنے ذاتی پیسوں سے بنوائے،اور ایک فلور والد صاحب سے ادھار لے کر بنایا،(جس کی ادائیگی بھی بیوی ہی کرے گی)کل چار فلور بنادیے،اور وہ چاروں کرایہ پر دیے ہوئے ہیں اور کرایہ ،اور کرایہ داروں کے تمام معاملات بیوی ہی دیکھتی ہے،میں کرایہ لا کر بیوی ہی کو دیتا ہوں ،پھر وہ گھر میں ہی خرچ کرتی ہے ،بیوی اورمیرے تعلقات نو سال سے خراب ہیں ،اب بیوی کہتی ہے کہ اس جائیداد کو بچوں کے نام کر دو،لیکن میں اس کے لئے تیار نہیں ہوں،ہمارا ایک بیٹا اور تین بیٹیاں ہیں۔پوچھنا یہ ہے کہ مذکورہ جائیداد میری ہے یا بیوی کی؟اور میں اسے بچوں کے نام کروا  دوں یا نہیں؟وضاحت : میں بیوی کو گھر خرچ اور جیب خرچ کے لئے پیسے دیا کرتا تھا،اوراسے مکمل اختیار ہوتا  تھا کہ وہ جہاں چاہے ان پیسوں کو خرچ کرے،ان پیسوں سے میرا پھر کوئی لینا دینا نہیں،بیوی نے انہی پیسو  ں میں سے جمع کر کر کے ایک خالی پلاٹ لیا تھا،جو ہماری رہائش کے متصل تھا،جس پر اہلیہ نے اپنی ذاتی رقم سے تعمیر کرائی،بیوی کی ملکیت میں اس کے علاوہ اور کوئی جائیداد وغیرہ نہیں ہے ،اور بچوں کے نام کرنے کا مقصد ان کو مالک بنا کر دینا نہیں ہے،کیونکہ وہ تو اپنے اپنے گھروں میں خوشی سے رہ رہے ہیں،بس فقط میرے نام سے ہٹانا مقصد ہے،اور بیوی یہ کہتی ہے کہ جب تک میں زندہ ہوں یہ میرا ہی ہوگا لیکن بچوں کے نام اس لیے کروا رہی تا کہ میرے بعد یہ ان کا ہو جائے۔
جواب: صورتِ مسئولہ میں سائل  خرچ کے پیسے چونکہ بیوی کو مالک بنا کر مکمل اختیار کے ساتھ دیتا تھاکہ بیوی جہاں چاہے خرچ کرے،اور بیوی نے ان پیسوں میں سے بچا بچا کر مذکورہ پلاٹ خریدا،اور پھراپنی ذاتی رقم سے اُس پر تعمیرات کیں ،تویہ سب بیوی کی ملکیت ہے،کاغذات میں سائل کا نام لکھوانے سے وہ سائل کی ملکیت نہیں بنا،لہذا اگر بیوی اپنی جائیداد اپنے بچوں کے نام کروانا چاہتی ہے تو کرا سکتی ہے، کیونکہ وہ مالک ہے۔فتاوی شامی میں ہے:  "بخلاف جعلته باسمك فإنه ليس بهبة."(ج: 5، ص:689، کتاب الھبة،ط: سعید)وفيه أيضًا:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(ج: 5، ص:690، کتاب الھبة،ط: سعید)فتاویٰ عالمگیری میں ہے: "لايثبت الملك للموهوب له إلا بالقبض هو المختار، هكذا في الفصول العمادية".(4/378، الباب الثانی فیما یجوز من الھبة وما لا یجوز، ط: رشیدیة) شرح المجلہ میں ہے:"کل یتصرف فی ملکه کیف شاء."(ج:4،ص:132،ط:رشیدیہ)فقط واللہ اعلم

عنوان: والد صاحب والدہ کا پلاٹ میں ان کی اجازت کے بغیر تصرف نہیں کر سکتے ہیں
سوال: 1)والدہ نے ایک سوسائٹی میں 400 گز کا پلاٹ خریدا تھا ،والدہ کا انتقال ہو چکا ہے ،والدہ کے ورثاء میں شوہر ،دو بیٹے اور چار بیٹیاں ہیں ،والدہ کے والدین کا انتقال پہلے ہی ہو چکا تھا ،بڑی بیٹی کی جب شادی ہوئی تو ان کو اپنے شوہر کے ساتھ امریکہ جانا تھا، جس کی وجہ سے سسرال والوں نے کہا کہ  انہیں جہیز کا سامان کم دیا جائے  ،والد صاحب نے کہا کہ ٹھیک ہے، جو والدہ والا پلاٹ ہے وہ میں بیٹی کو جہیز کی کمی کے عوض دے دوں گا ،اس بات کو بہت عرصہ گزر گیا ،پھر جب والدہ کی زندگی ہی میں جب بیٹی نے اس فلیٹ کا مطالبہ کیا تو والدہ نے کہا کہ یہ پلاٹ میرا ہے ،یہ تمہارے والد کی ملکیت نہیں ہے اور میں تمہیں یہ پلاٹ نہیں دینا چاہتی ہوں ،اس پر والد بھی خاموش ہو گئے ،ابھی والدہ کا انتقال کے بعد بیٹی مطالبہ کر رہی ہیں کہ یہ پلاٹ میرا ہے،سوال یہ ہے کہ یہ پلاٹ بیٹی کا ہوگا یا تمام وارثوں کا ؟2)والد صاحب نے جو بڑی بہن کو کم جہیز دیا تھا ،اور والد صاحب یہ پلاٹ ان کو نہیں دے سکے تو کیا اس کے عوض والد صاحب کچھ اور دینے کے پاپند ہیں یا نہیں ؟بڑی بہن والد کے ساتھ ہی رہ رہی ہے،والد صاحب نے ہی ان کو جائیداد اور مکان دیا ہے ، شوہر نے ان کو کچھ نہیں دیا ہے ،شوہر نے تو اسی زمانہ میں 1983 میں ہی علیحدگی  اختیار کر لی تھی ۔
جواب: 1)صورت مسئولہ میں اگر واقعۃً مذکورہ  یہ پلاٹ والدہ نے خریدا تھا اور والدہ ہی اس کی مالک تھیں اور والدہ نے بیٹی کو یہ پلاٹ دینے سے انکار بھی کر دیا ہے تو یہ پلاٹ بدستور والدہ ہی کا ہے اور والدہ کے ورثاء میں مندرجہ ذیل طریقے سے تقسیم ہوگا ،چوں کہ یہ گھر بیٹی کا ہی نہیں اس لیے اس کا  مطالبہ درست نہیں ہے۔ تقسیم  کاشرعی  طریقہ  یہ  ہے کہ مرحومہ کے  حقوقِ  متقدمہ یعنی تجہیز و تکفین کا  خرچہ نکالنے کے بعد،اگر ان کے ذمہ  کوئی قرض ہو تو  اسے ادا کرنے کے بعد ،اگر  انہوں نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 32 حصوں میں تقسیم کر کے شوہر کو 8 حصے ،ہر ایک بیٹے کو 6 حصے اور ہر ایک بیٹی کو 3 حصے ملیں گے ۔صورت تقسیم یہ ہے:4 / 32شوہر بیٹابیٹابیٹیبیٹیبیٹیبیٹی138663333یعنی 100 فیصد میں سے شوہر کو 25 فیصد ،ہر ایک بیٹے کو  18.75 فیصد اور ہر ایک بیٹی کو 9.375 فیصد ملے گا ۔2)واضح رہے کہ شادی کے موقع پر شریعت نے سوائے مہر کے اور کوئی چیز واجب نہیں کی ہے ،لہذا والدین پرجہیز وغیرہ لڑکی کو دینا  لازم  نہیں ہے ،اگر والدین اپنی بیٹی کوجہیز میں کچھ دیتے ہیں تو یہ ان کی طرف سے بیٹی پر تبرع و احسان شمار ہوتا ہے ،لہذا اگر والد صاحب نے اس وقت بیٹی کو اگر جہیز میں کم سامان دیا تو یہ والد کی طرف سے تبرع و احسان ہے ،اب جب کہ بیٹی کی اپنے شوہر سے علیحدگی بھی ہو گئی ہے ،اور والد ہی اس کے تمام تر اخراجات اٹھا رہے ہیں تو اس صورت میں والد صاحب جہیز میں کمی کے عوض  بیٹی کو مزید کچھ دینے کے پاپند نہیں ہیں ۔فقط واللہ اعلم

عنوان: والد نے بیٹی کو اپنے مکان کے اوپر تعمیر کی اجازت دی اور بعد میں ہبہ بھی کیا تو وہ کس کی مکیت ہوگا؟
سوال: میرے والد کی دو منزلہ عمارت تھی، جس میں وہ میرے دو بھائیوں اور ان کی بیوی بچوں کےساتھ رہتے تھے، 1986ء میں میرے والد نے مجھے اوپر منزل پر اپنے لیے فلیٹ بنانے کی اجازت دی، جس پر میں نے فلیٹ تعمیر کروایا، 1987ء میں جب تعمیر مکمل ہوا، اس وقت میرے والد نے ایک  اسٹامپ پیپر پر اس فلیٹ کی ملکیت مجھے سونپی، اور مکمل قبضہ و تصرف کےساتھ میرے حوالے کردیا، اور اس اندیشے سے کہ کہیں کوئی تنازعہ نہ ہو، انہوں نے میرے بھائیوں سے بھی اس  اسٹامپ پیپر پر دستخط کروائے، اس وقت سے لے آج تک ، والد کی زندگی میں اور ان کے وفات (جو1997ء ہوئی)  کے بعد بھی وہ فلیٹ میری ملکیت میں ہے، جس میں اب تک میں رہائش پذیر ہوں، میرے شوہر کا انتقال ہوگیا ہے، میرا کوئی بیٹا نہیں ہے، صرف دو بیٹیاں ہیں۔اب دریافت یہ کرنا ہے کہ :1: کیا مذکورہ فلیٹ میری ملکیت ہے یا میرے والد صاحب کے وراثت کا حصہ ہے؟2: مذکورہ فلیٹ میری وفات کے بعد میری دو بیٹیوں کی ملکیت میں رہےگا؟3: اس فلیٹ کے علاوہ جو دو فلیٹ ہے جو کہ میرے والد کی وراثت کا حصہ ہے ، اس میں میرا حصہ ہوگا؟
جواب: 1۔2: صورتِ مسئولہ میں اگر سائلہ کا بیان حقیقت پر مبنی ہےکہ سائلہ کے والد نے اپنے دو منزلہ مکان کے اوپر اپنے لیے فلیٹ بنانے کی اجازت دی جس کے بعد سائلہ نے اس پر اپنے لیے فلیٹ بنایا، اس کے بعد والد نے سائلہ کو مذکورہ مکان ہبہ کرکے مالکانہ اختیارات کے ساتھ حوالہ کیا اورتنازعہ سے بچنے کےلیے اسٹامپ پیپر بنواکر سائلہ کے تمام بھائیوں سے دستخط بھی کروائے، تو ایسی صورت میں مذکورہ فلیٹ سائلہ کی ملکیت ہے اس میں کسی اور کا کوئی حق و حصہ نہیں ہے، اور سائلہ کے انتقال کے بعد اس  وقت سائلہ کے جو ورثا ء موجود ہوں گے ان میں ان کے شرعی حصوں کے تناسب سے تقسیم ہوگا۔3:مذکورہ فلیٹ کے علاوہ جو دو فلیٹ ہے جو والد کی ملکیت میں تھے اور اب چوں کہ سائلہ کے والد کا انتقال ہوگیا ہے، اس لیے اس میں بھی سائلہ کا شرعی حصہ ہے، اور سائلہ اپنے شرعی حصہ کے بقدر کا مطالبہ کرسکتی ہے۔فتاویٰ شامی میں ہے:"(وتتم) الهبة (بالقبض) الكامل (ولو الموهوب شاغلا لملك الواهب لا مشغولا به)".(کتاب الھبة:ج،5، ص،690:ط ،سعید)مجلۃ الاحکام العدلیۃ میں ہے:"(المادة ٩٦) : لايجوز لأحد أن يتصرف في ملك الغير بلا إذنه. (المادة ٩٧) : لايجوز لأحد أن يأخذ مال أحد بلا سبب شرعي".(المقالة الثانية فی بیان القواعد الکلیة الفقهية، ص:27، ط:نور محمد، كارخانه تجارتِ كتب)بدائع الصنائع میں ہے:"للمالك أن ‌يتصرف ‌في ‌ملكه أي تصرف شاء سواء كان تصرفا يتعدى ضرره إلى غيره أو لا يتعدى، فله أن يبني في ملكه مرحاضا أو حماما أو رحى أو تنورا، وله أن يقعد في بنائه حدادا أو قصارا، وله أن يحفر في ملكه بئرا أو بالوعة أو ديماسا، وإن كان يهن من ذلك البناء ويتأذى به جاره".(كتاب الدعوى، فصل في بيان حكم الملك، ج:6، ص:264، ط:سعيد)فقط واللہ اعلم

عنوان: والد کا زندگی میں جائیداد تقسیم کرکے کسی ایک بیٹے کو محروم رکھنے کا حکم
سوال: میرے والد صاحب نے تمام بیٹوں کو ان کے حصے کی زمین دی اور مجھے گھر سے نکال دیا، کیونکہ میں غریب ہوں اور میرے سارے بھائی امیر ہیں،ایسے میں کیا میں قانونی راستہ اختیار کر سکتا ہوں؟ میں نے شادی بھی ادھار لے کر کی کاروبار بھی مجھ سے چھین لیا گیا۔
جواب:
واضح رہے کہ صاحبِ جائیداد اپنی حیات میں اپنی تمام جائیداد کاتنِ تنہا خود مالک ہوتا ہے،اولاد وغیرہ کا اس میں کوئی حق وحصہ نہیں ہوتااور نہ ہی کسی کو مطالبہ کا حق ہے،اس کے باوجود اگر وہ  زندگی میں جائیداد تقسیم کرنا چاہے تو یہ  میراث نہیں، بلکہ ہبہ کہلاتا ہے، اور ہبہ (گفٹ) میں اولاد کے درمیان برابری کا حکم ہے،یعنی جتنا بیٹے کو دے اتنا ہی بیٹی کو دے  کسی شرعی وجہ کے بغیر کسی  کو کم دینا یا کسی کو محروم کرناشرعا درست نہیں ہے،اس سے اجتناب کرنا لازم ہے،حضور اکرم ﷺ کا ارشاد ہے کہ اپنے اولاد کو عطیہ دینے میں برابری کرو جیسا  کہ  تم چاہتے ہو کہ وہ تمہارے ساتھ نیکی کرنے میں برابری کریں، لہٰذا والدین کو چاہیے  کہ اولاد میں جو کچھ تقسیم کریں وہ انصاف اور برابری کے ساتھ کریں،البتہ والدین دین داری ،خدمت گزاری یا تنگ دست ہونے کی بنیاد پر کسی بچے/بچی کو کچھ زیادہ حصہ دینا چاہیں تو اس کی گنجائش ہے۔لہٰذا  صورتِ مسئولہ میں اگر  والد  نے سائل  کو محروم کردیا ہے  تو وہ  گناہ گار  ہوا،سائل کے والد پر لازم ہے کہ وہ اولاد  میں برابری کرے ، سائل کو بھی دیگر اولاد کی طرح دے،  البتہ والد  چوں کہ اپنی تمام جائیداد کا تن تنہا مالک ہے اس وجہ سے اس  سلسلے میں سائل کو والد  کے خلاف کسی قسم کی قانونی کاروائی کرنے کا شرعاً کوئی حق نہیں ہے۔الدر مع الرد میں ہے:"وفي الخانیة: لا بأس بتفضیل بعض الأولاد في المحبة، لأنھا عمل القلب، وکذا فی العطایا إن لم یقصد به الإضرار، وإن قصد فسوی بینھم یعطي الإبن کالبنت عند الثانی وعلیه الفتویٰ." (کتاب الھبۃ،ج5،ص696،ط:سیعد)مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه»الی قولہ۔۔۔«فاتقوا الله واعدلوا بين أولادكم».قال: فرجع فرد عطيته. وفي رواية: أنه قال: «لا أشهد على جور."(ج:2 ص:909 باب فی العطایا ط:المکتب الاسلامی) شرح معانی الآثار میں ہے:"عن الشعبی قال: سمعت النعمان علی منبرنا ھذا یقول: قال رسول اللہ صلی اللہ علیہ و سلم: "سووا بین أولادکم فی العطیۃ کما تحبون  أن یسووا بینکم فی البر."(ج:4 ص: 86 کتاب الھبۃ ط: عالم الکتب)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: والد کا اپنی ملکیتی جائیداد ایک بیٹے کو ہبہ کرنا اور باقیوں کو محروم کرنا
سوال: کیا والد اپنی زندگی میں اپنی پوری ملکیت ایک نرینہ اولاد کے حق میں ہبہ کرسکتا ہے، جب کہ 6 بیٹی اور 2 بیٹیاں ہیں، اس سلسلے میں شریعت کے کیا احکامات ہیں؟   ہبہ زبانی ہوا ہے، دو گواہ نہیں ہیں۔
جواب:
واضح رہے کہ  ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم   اگر صاحبِ جائیداد اپنی  زندگی میں  اپنی جائیداد  خوشی  ورضا سے   اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ہے، جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ... قال: «فاتقوا الله واعدلوا بين أولادكم»".(مشکوٰۃ  المصابیح، 1/261، باب العطایا، ط؛ قدیمی)ترجمہ:حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔        البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے۔مذکورہ تفصیل کی رو سے صورتِ مسئولہ میں اگر  والد نے اپنی تمام جائیداد اپنے ایک نرینہ بیٹے کو دے دی ، اور دوسری اولاد کو  بلاکسی وجہ  محروم کیا تو  ان کا یہ عمل درست نہیں تھا، والد کا صرف بیٹوں کو دینا اور بیٹیوں  کو محروم رکھنا  ہرگز جائز نہیں  تھا ، شرعی اعتبار سے یہ تقسیم غیر منصفانہ ہے۔اب اگر یہ صرف  ہبہ  صرف  زبانی طور پر کیا ہے، اور عملًا  اپنی پوری ملکیت کا قبضہ اس بیٹے کو نہیں دیا ہے تو  وہ بیٹا اس کا مالک نہیں بنا، اس لیے ہبہ مکمل ہونے کے لیے   قبضہ اور تصرف کا مکمل اختیار دینا بھی ضروری ہوتا ہے، اس صورت میں والد کو چاہیے کہ وہ اس تقسیم کو منصفانہ طور پر کرلے۔لیکن اگر  مذکورہ بیٹے کو گفٹ کرنے کے ساتھ اس   کو اس چیز پر مکمل  قبضہ  اور تصرف کا  اختیار بھی دے دیا تھا تو شرعاً   یہ ہبہ(گفٹ) مکمل ہوگیا ، اور بیٹا اس کا مالک بن  گیا ہے۔ اب والد اس کی رضامندی کے بغیر اس سے وہ رقم واپس نہیں لے سکتا۔ اب اس کی تلافی کی صورت یہ ہے والد   دیگر اولاد کو بھی اس کے بقدر حصہ دے دے؛ تاکہ آخرت میں پریشانی نہ ہو ، اور والد کے پاس اگر کچھ اور جائیداد نہ ہو تو مذکورہ بیٹے کو  چاہیے کہ والد کو اس گناہ سے بچانے کے لیے وہ  اپنے بھائی بہنوں  کو بھی حصہ دے دے،  اور آپس میں معافی تلافی کرلیں؛ تاکہ کسی کو بھی آخرت میں پریشانی کا سامنا نہ ہو ۔      شرح المجلۃ میں ہے:"لایجوز لأحد  أن یاخذ  مال أحد  بلا سبب شرعي." (1/264،  مادۃ: 97، ط: رشیدیہ)         فتاوی شامی میں ہے: "وفي الخانية: لا بأس بتفضيل بعض الأولاد في المحبة؛ لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني، وعليه الفتوى." (5/696، کتاب الھبۃ، ط: سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين." (7/288، کتاب الھبۃ، ط: رشیدیہ)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية."(4/378،  الباب الثانی فیما یجوز من الھبۃ وما لا یجوز، ط: رشیدیہ)وفیہ ایضا:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لاينفرد الواهب بالرجوع، بل يحتاج فيه إلى القضاء أو الرضا أو قبل التسليم." (4/385، الباب الخامس فی الرجوع فی الھبۃ ،  ط: رشیدیہ)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: مطلقہ کا نام کیے ہوئے گھر میں اپنی ملکیت کا دعوی کرنا
سوال: میں نے بیوی کو طلاق دیدی ہے، اب وہ کہتی ہے کہ جس گھر میں ہم رہائش پذیر ہیں وہ میرا ہے، حالانکہ 18 سال پہلے یہ گھر مجھے میرے دوستوں نے گفٹ کیا تھا، اور شناختی کارڈ کی مدت ختم ہونے کی وجہ سے میں نے بیوی کے نام پر کیا تھا، اب وہ کہتی ہے کہ یہ میرا ہے، پوچھنا یہ ہے کہ ان کا مذکورہ دعوی کس حد تک درست ہے؟ کیوں کہ میری نیت ہدیہ کرنے کی نہیں تھی، صرف شناختی کارڈ نہ ہونے کی وجہ سے ان کے نام کیا تھا۔
جواب: صورتِ مسئولہ میں چونکہ سائل نے مکان اپنی بیوی کے صرف نام کیا تھا،مالکانہ قبضہ اور تصرف اپنابرقراررکھا،لہذا مذکورہ مکان سائل کی ملکیت ہے،بیوی کا یہ کہنا کہ "وہ میرا ہے" درست نہیں ہے۔فتاوی شامی میں ہے:"(وتصح بإيجاب ك وهبت ونحلت وأطعمتك هذا الطعام ولو) ذلك (على وجه المزاح) بخلاف أطعمتك أرضي فإنه عارية لرقبتها وإطعام لغلتها بحر (أو الإضافة إلى ما) أي إلى جزء (يعبر به عن الكل  کوهبت لك فرجها وجعلته لك) لأن اللام للتمليك بخلاف جعلته باسمك فإنه ليس بهبة."(کتاب الھبة،5/ 688،ط:سعید)فقط والله اعلم

عنوان: کسی شخص کا اپنے نام پر پہلے سے ایک پراپرٹی ہونے کی وجہ سے اپنی بیوی کے نام سے دوسرا مکان خریدنا
سوال: میرے سسر نے اپنے ذاتی پیسوں سے  ایک مکان خریدا تھا،لیکن ان کے نام پر پہلے سے ایک پراپرٹی موجود تھی،اس لیےاس مکان کی کاغذی کاروائی میں  اپنی بیوی کا نام لکھوایاتھا،اس سے ان کا مقصد  اپنی بیوی کو وہ مکان گفٹ کرنا یا اس کا مالک بنانا نہیں تھااور نہ ہی انہوں نے اپنی بیوی کواس طرح کی کوئی بات کہی تھی کہ یہ مکان آپ کا ہے یا آپ کو گفٹ ہے،بلکہ اس مکان پر مکمل قبضہ اور تصرف میرے سسر کا تھا،پھر سسر کا انتقال ہوگیا،سسر کے والدین کا انتقال ان سے پہلے ہوچکا تھا،انہوں نے ورثاء میں ایک بیوہ،دوبیٹے اور چار بیٹیاں چھوڑیں ،سسر کے انتقال کے بعد ان کے دونوں بیٹوں نے اس مکان پراپنے لیے دیگر ورثاء کی اجازت کے بغیرایک منزل تعمیر کی اور سسر کے انتقال کے بعد کئی بار ورثاء نے اپنے حصے کا مطالبہ کیا،میری بیوی یعنی سسر کی بیٹی نے بھی اپنے حصے کا مطالبہ کیا،مگر سسر کا ایک بیٹا کسی کو بھی اس کاحصہ دینے کے لیے تیار نہیں،اب سسر کی ایک بیٹی یعنی میری بیوی کا انتقال ہوچکا ہے،ورثاء میں شوہر،والدہ،ایک بیٹا اور ایک بیٹی ہے، مجھے اپنی بیٹی کی شادی کرنی ہے،اس لیے پیسوں کی ضرورت ہے۔اب سوال یہ ہےکہ ہر ایک وارث کا کتنا حصہ بنتا ہے ؟اور کیا ہمیں ہمارا حصہ ملنا چاہیے یا نہیں؟آپ فتوی دیں تا کہ ہمیں اپنا حصہ مل سکے۔
جواب:
صورتِ مسئولہ میں اگر واقعۃًسائل کے سسر نےمذکورہ مکان اپنے  ذاتی پیسوں سے خریدا تھااور ان کے نام پر پہلے سے ایک پراپرٹی ہونے کی وجہ سےاس مکان کی کاغذی کاروائی میں اپنی بیوی کا نام لکھوایا تھااور اس سے سائل کے سسر کا مقصد اپنی بیوی کو اس مکان کا مالک بنانا یا ان کو وہ مکان گفٹ کرنا نہیں تھااور نہ ہی انہوں نے اپنی بیوی کو اس طرح کی کوئی بات کہی تھی کہ یہ مکان آپ کا ہے یا آپ کوگفٹ ہےاور اس مکان پر مکمل قبضہ اور تصرف سائل کے سسر کا تھا،توسسر کےاس طرح صرف کاغذائی کاروائی میں اپنی بیوی کا نام لکھوانے سے وہ مکان سائل کےسسر کی بیوی کی ملکیت میں داخل نہیں ہوا تھا،بلکہ اس مکان پرسائل کے سسر کی ہی ملکیت برقرار تھی ،لہذاسسر کے انتقال کےبعد مذکورہ مکان ان کے تمام ورثاء میں ان کے شرعی حصوں کے مطابق تقسیم ہوگا۔نیز سائل کے سسر کے انتقال کے بعد ان کے دونوں بیٹوں نے مذکورہ مکان پر دیگر ورثاء کی اجازت کے بغیر اپنے لیے جو ایک منزل تعمیر کی ہے اس کا حکم یہ ہے کہ اولاً ان دونوں بیٹوں کو اس منزل کی تعمیر کا خرچہ دیا جائے،اس کے بعد پورے مکان کو تمام ورثاء میں ان کے شرعی حصوں کے مطابق تقسیم کیا جائے۔رد المحتار میں ہے:"(و قوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة"(کتاب  الھبة، ج:5، ص:689، ط:سعید)الدر المختار میں ہے:"(بنى أحدهما) أي أحد الشريكين (بغير إذن الآخر) في عقار مشترك بينهما (فطلب شريكه رفع بنائه قسم) العقار (فإن وقع) البناء (في نصيب الباني فبها) ونعمت (وإلا هدم) البناء، وحكم الغرس كذلك بزازية."(كتاب القسمة، ج:6، ص:268، ط:سعيد)باقی سائل کےمرحوم سسر کے ترکہ کی شرعی تقسیم اس طرح ہوگی کہ  کل ترکہ میں سےسب سے پہلے مرحوم کے حقوقِ متقدمہ یعنی تجہیز وتکفین کا خرچہ نکالا جائے،اس کے بعد مرحوم کے ذمہ اگر کوئی قرض ہو تو اسے ترکہ میں سے ادا کیا جائے،اس کے بعد اگر مرحوم نے کوئی جائز وصیت کی ہو تو اسے باقی ماندہ کل ترکہ کے ایک تہائی حصے میں سے نافذ کیا جائے،اس کے بعد باقی ماندہ کل ترکہ منقولہ وغیر منقولہ کے 2304حصے کرکے مرحوم کی بیوہ کو 330حصے،ہر ایک بیٹے کو 504حصے،ہر ایک زندہ بیٹی کو252حصے،مرحومہ بیٹی یعنی سائل کی بیوی  کے شوہرکو63حصے،بیٹے کو 98حصےاور بیٹی کو49ملیں گے۔صورتِ تقسیم یہ ہے:میت:(مرحوم سسر)۔۔۔2304/64/8بیوہبیٹابیٹابیٹیبیٹیبیٹیبیٹی17814147777288504504252252252فوت شدہمیت:ـ(مرحومہ بیٹی)۔۔۔36/12۔۔۔مف7شوہروالدہبیٹابیٹی3279614763429849یعنی100فیصد میں سےمرحوم کی بیوہ کو14.322فیصد،ہرا یک بیٹے کو21.875فیصد،ہرایک زندہ بیٹی کو10.937فیصد،مرحومہ بیٹی یعنی سائل کی بیٹی کے شوہر کو2.734فیصد،بیٹے کو4.253فیصد اور بیٹی کو2.126فیصد حصہ ملے گا۔مرحوم کا جو بیٹا کسی بھی وارث کو حصہ دینے کے لیے تیار نہیں ہے ،اس پر لازم ہے کہ وہ ہر ایک وارث کو اس کا شرعی حصہ دے دے،ورنہ سخت گناہ گاہ ہوگا،کیوں کہ شریعتِ مطہرہ میں کسی کا مال ناحق لینے پر سخت وعیدیں وارد ہوئی ہیں۔صحیح بخاری میں ہے:"حدثنا بشر بن محمد، أخبرنا عبد الله، عن موسى بن عقبة، عن سالم، عن أبيه، قال: قال النبي صلى الله عليه وسلم: «من أخذ ‌شيئا ‌من ‌الأرض بغير حقه، خسف به يوم القيامة إلى سبع أرضين»"(کتاب بدء الخلائق، باب ماجاء فی سبع أرضین، ج:1،ص:566، ط:رحمانیه)"(ترجمہ)حضور صلی اللہ علیہ وسلم نے فرمایا ہےکہ جس نے زمین کا کچھ حصہ بھی نا حق لیا تو اس کی وجہ سے اس کو قیامت کے دن سات زمینوں تک دھنسا دیا جائے گا"فقط واللہ اعلم

Reference: Sahih al-Bukhari 3196 In-book reference : Book 59, Hadith 7 USC-MSA web (English) reference : Vol. 4, Book 54, Hadith 418 (deprecated numbering scheme): حوالہ

عنوان: والد کی ہبہ کی ہوئی زمین کو فروخت کرنے کا حکم
سوال: والد صاحب نے زندگی میں  مجھے زرعی زمین 3 کنال ہبہ کی، میں اب  وہ زمین ضرورت کے تحت فروخت کرنا چاہتا ہوں، کیا ممکن ہے؟ قبضہ میرے ہی پاس ہے اور الحمدللہ والد و دیگر بہن،  بھائی بھی ہیں۔
جواب: صورتِ مسئولہ میں اگر والد صاحب نے 3 کنال  متعین   زمین  علیحدہ کرکے مالکانہ اختیارات کے ساتھ ہبہ (گفٹ ) کی اور مکمل قبضہ بھی دے اور والد صاحب نے اپنا مکمل تصرف ختم کردیا  تو شرعا سائل اس زمین کا مالک ہے اور اگر فروخت کرنا چاہتا ہے تو فروخت کر سکتا ہے۔فتاوی ہندیہ میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب حتى لو وهب أرضا فيها زرع للواهب دون الزرع، أو عكسه أو نخلا فيها ثمرة للواهب معلقة به دون الثمرة، أو عكسه لا تجوز....وأما حكمها فثبوت الملك للموهوب له غير لازم حتى يصح الرجوع والفسخ۔"(کتاب الہبۃ ، ج نمبر ۴ ، ص نمبر ۳۷۴،ط: دار الفکر)فقط واللہ اعلم

عنوان: مرضِ وفات میں صدقہ کرنے کاحکم
سوال: میری والدہ بیمار ہیں اور ڈاکٹروں نے بھی جواب دے دیا ہے،والدہ کے پاس کچھ زیورات ہیں ،  یہ زیورات ان کی ذاتی ملکیت ہیں ،  ہم بھائی جو پیسے ان کو خرچہ وغیرہ کے لیے دیتے تھے ، ان پیسوں کو جمع کرکے انہوں نے خریدے ہیں، ان کے علاوہ ان کے پاس کوئی نقد رقم نہیں،وہ چاہتی ہیں کہ ان زیورات  کو کسی نیک کام  میں خرچ کریں ، اس کے لیے انہوں نے مجھے کہا ہے ، جب کہ ہمارے والد صاحب بھی زندہ ہیں او رہم پانچ بھائی اور دو بہنیں بھی زندہ ہیں،اب پوچھنا یہ ہے کہ والدہ کا اس طرح کرنا درست ہے یا نہیں؟اگر وہ اپنی زندگی میں صدقہ کرنا چاہے تو کیا حکم ہے؟ اور اگر ان کے انتقال کے بعد ہم صدقہ کریں تو کیا صورت ہوگی؟
جواب:
واضح رہے کہ انسان جب ایسی حالت کو پہنچ جائے کہ موت کے قریب ہوجا ئے تو شرعاً اس کے مال سے ورثاء کا حق متعلق ہوجاتا ہے  اور اس کو پورے مال کے  ایک تہائی میں اختیار باقی رہتا ہے،لہذا صورتِ مسئولہ میں اگرسائل کی والدہبیمار ہے اورڈاکٹروں نے لاعلاج قراردےدیا ہےاوروہاپنے زیورات صدقہ کرناچاہتی ہے تو ایک تہائی تک صدقہ کرے،اس سے زیادہ صدقہ کرنا یا وصیت کرنا ورثاء کی رضامندی کے بغیر درست نہیں، اور اگر والدہ اپنی زندگی میں صدقہ نہیں کرتی تو ان کے انتقال کے بعد سارے کے سارے زیورات ترکہ ہوں گے اوراس میں سب ورثاء کا حق ہوگا جسے ورثاء میں تقسیم کرنا ضروری ہوگا، پھراگرورثاء میں سے کوئی اپنی خوشی ورضامندی سے اپنے حصے میں سے کچھ صدقہ کرکےوالدہ کو ایصالِ ثواب کرےتویہ باعثِ ثواب ہے۔مشکوۃ المصابیح میں ہے:"عن سعد بن أبي وقاص قال: مرضتُ عام الفتح مرضاً أشفيت على الموت فأتاني رسول الله صلّى الله عليه وسلّم يعودني فقلتُ: يا رسول الله: إنّ لي مالا ًكثيراً وليس يرثني إلاّ ابنتي أفأوصي بمالي كله؟ قال: لا، قلت: فثلثي مالي؟ قال: لا، قلتُ: فالشطر؟ قال: لا، قلت: فالثلث؟ قال: الثلث والثلث كثير إنّك إن تذر ورثتك أغنياء خير من أن تذرهم ‌عالة ًيتكففون الناس وإنّك لن تنفق نفقةً تبتغي بها وجه الله إلا ّأجرت بها حتى اللقمة ترفعها إلى في امرأتك" .(مشكاة المصابيح، كتاب الفرائض والوصايا، باب الوصايا، الفصل الأوّل، رقم الحديث:3071، ج:2،ص:924،ط:المكتب الإسلامي)  ترجمہ:"(حضرت) سعد بن ابی وقاص رضی اللہ عنہ  کہتے ہیں کہ میں فتح مکہ کے سال اتنا سخت بیمار ہوا کہ موت کے کنارہ پر پہنچ گیا، چنانچہ جب رسولِ کریم صلی اللہ علیہ وسلم میری عیادت کے لیے میرے پاس تشریف لائےتو میں نے عرض کیا کہ یارسول اللہ!میرےپاس بہت مال ہے، مگر ایک بیٹی کے سوا میرا کوئی وارث نہیں ہے،تو کیا میں اپنے سارے مال کے بارے میں وصیت کرجاؤں؟آپ صلی اللہ علیہ وسلم نے فرمایا:نہیں،پھر میں نے عرض کیا کہ کیا دوتہائی مال کے بارے میں وصیت کردوں؟آپ نے فرمایا:نہیں،میں نے پوچھا:نصف کے لیے؟فرمایا:نہیں،میں نے پوچھا:ایک تہائی کے لیے؟آپ صلی اللہ علیہ وسلم نے فرمایا:تہائی مال کے بارے میں وصیت کرسکتے ہو،اگرچہ یہ بھی بہت ہے۔اوریادرکھو!اگر مال اپنے وارثوں کو مال دار خوش حال چھوڑ جاؤگےتو یہ اس سے بہتر ہے کہ تم ان کو مفلس چھوڑجاؤاور وہ وہ لوگوں کے آگے ہاتھ پھیلاتے پھریں، جان لو!تم اپنے مال کا جوبھی حصہ اللہ تعالی کی رضاوخوشنودی کے جذبہ سےخرچ کروگےتوتمہیں اس کے خرچ کاثواب ملے گا،یہاں تک کہ اس لقمہ کابھی ثواب ملے گاجو تم اپنی بیوی کے منہ تک لے جاؤگے۔"(مظاہر حق جدید، جلدسوم،ص:۲۳۲، ط:دار الاشاعت کراچی)الفتاوی الہندیہ میں ہے:"قال في الأصل: ولا تجوز ‌هبة ‌المريض ولا صدقته إلا مقبوضةً فإذا قبضت جازت من الثلث وإذا مات الواهب قبل التسليم بطلت، يجب أن يعلم بأن ‌هبة ‌المريض هبة عقداً وليست بوصية واعتبارها من الثلث ما كانت؛ لأنهّا وصية معنى؛ لأنّ حق الورثة يتعلّق بمال المريض وقد تبرّع بالهبة فيلزم تبرعه بقدر ما جعل الشرع له وهو الثلث، وإذا كان هذا التصرف هبة عقداً شرط له سائرشرائط الهبة، ومن جملة شرائطها قبض الموهوب له قبل موت الواهب، كذا في المحيط" .(الفتاوى الهندية، كتاب الهبة، الباب العاشر في هبة المريض، ج:4،ص:400،ط:دار الفكر) فقط واللہ اعلم

Reference: Riyad as-Salihin 915 In-book reference : Book 6, Hadith 22: حوالہ

عنوان: غربت کی وجہ سے ایک بیٹے کو دوسروں کے مقابلہ میں زیادہ دینے کا حکم
سوال: کیا باپ اپنے بیٹے کو اپنی زندگی میں بوجہ غربت دوسروں بیٹوں سے زیادہ مال دے سکتا ہے مطلب مالی مدد کرسکتا ہے یا نہیں ؟تفصیل سے رہنمائی فرمائیں ۔
جواب: واضح رہے کہ زندگی میں اولاد کو  ہبہ کرنے میں اولاد کے درمیان برابری کا حکم ہے،بلا  کسی معقول وجہ کہ بعض کو بعض پر ترجیح دینا مکروہ ہے البتہ اگر کسی معقعول وجہ سے( مثلاً دوسروں کی بہ نسبت  مالی طور پر کمزور ہو،زیادہ خدمت کرنے والا ہو،دوسروں کی بہ نسبت زیادہ دین دار ہو،وغیرہ) کسی ایک کو دوسروں کے مقابلہ میں زیادہ دیا جائے تو کوئی حرج نہیں ہے۔لہذا صورت مسئولہ میں باپ کے لیے اپنے ایک بیٹے کو مالی ضرورت کی بناء  دوسری اولاد کے مقابلہ میں زیادہ دینا شرعا جائز ہے ،بشرط یہ کہ  دیگر ورثاء کومحروم کرنا مقصود نہ ہو ۔فتاوی ہندیہ میں ہے:"(الباب السادس في الهبة للصغير) . ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية. رجل وهب في صحته كل المال للولد جاز في القضاء ويكون آثما فيما صنع، كذا في فتاوى قاضي خان. وإن كان في ولده فاسق لا ينبغي أن يعطيه أكثر من قوته كي لا يصير معينا له في المعصية، كذا في خزانة المفتين. ولو كان ولده فاسقا وأراد أن يصرف ماله إلى وجوه الخير ويحرمه عن الميراث هذا خير من تركه، كذا في الخلاصة. ولو كان الولد مشتغلا بالعلم لا بالكسب فلا بأس بأن يفضله على غيره، كذا في الملتقط"(کتاب الہبۃ ، باب سادس ج نمبر ۴ ص نمبر ۳۹۱،دار الفکر)فقط واللہ اعلم

عنوان: والد کا زندگی میں صرف بیٹوں کو ساری جائیداد دے کر بیٹیوں کو محروم کرنا
سوال: اگر بھائی لوگ والد کے ساتھ مل کر ساری جائیداد آپس میں تقسیم کر لیں اور بہنوں کو ان کے حق سے محروم کر دیں تو بہنوں کا اپنے حق کے لیے بھائیوں کے خلاف جانا جائز ہے یا پھر معاملہ اللہ اور آخرت پر چھوڑ دینا بہتر ہے؟
جواب:
1۔واضح رہے کہ صاحبِ جائیداد اپنی حیات میں اپنی تمام جائیداد کاتنِ تنہا خود مالک ہوتا ہے،اولاد وغیرہ کا اس میں کوئی حق وحصہ نہیں ہوتااور نہ ہی کسی کو مطالبہ کا حق ہے،اس کے باوجود اگر وہ  زندگی میں جائیداد تقسیم کرنا چاہے تو یہ  میراث نہیں، بلکہ ہبہ کہلاتا ہے، اور ہبہ (گفٹ) میں اولاد کے درمیان برابری کا حکم ہے،یعنی جتنا بیٹے کو دے اتنا ہی بیٹی کو دے  کسی شرعی وجہ کے بغیر کسی  کو کم دینا یا کسی کو محروم کرناشرعا درست نہیں ہے،اس سے اجتناب کرنا لازم ہے،حضور اکرم ﷺ کا ارشاد ہے کہ اپنے اولاد کو عطیہ دینے میں برابری کرو جیسا  کہ  تم چاہتے ہو کہ وہ تمہارے ساتھ نیکی کرنے میں برابری کریں، لہٰذا والدین کو چاہیے  کہ اولاد میں جو کچھ تقسیم کریں وہ انصاف اور برابری کے ساتھ کریں،البتہ والدین دین داری ،خدمت گزاری یا تنگ دست ہونے کی بنیاد پر کسی بچے/بچی کو کچھ زیادہ حصہ دینا چاہیں تو اس کی گنجائش ہے۔لہٰذا  صورتِ مسئولہ میں اگر  والد  بیٹیوں کو محروم کردے تو گناہ گار  ہوگا،  اسے چاہیے کہ وہ بیٹے اور بیٹیوں میں برابری کرے ، البتہ اس سلسلے میں بیٹوں کا کوئی قصور نہیں ہے، لہٰذا بیٹیوں کو بیٹوں سے قطع تعلقی  کرنا اور ان کے خلاف جانے کا کوئی حق نہیں ہے۔ الدر مع الرد میں ہے:"وفي الخانیة: لا بأس بتفضیل بعض الأولاد في المحبة، لأنھا عمل القلب، وکذا فی العطایا إن لم یقصد به الإضرار، وإن قصد فسوی بینھم یعطي الإبن کالبنت عند الثانی وعلیه الفتویٰ." (کتاب الھبۃ،ج5،ص696،ط:سیعد)مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه»الی قولہ۔۔۔«فاتقوا الله واعدلوا بين أولادكم».قال: فرجع فرد عطيته. وفي رواية: أنه قال: «لا أشهد على جور."(ج:2 ص:909 باب فی العطایا ط:المکتب الاسلامی) شرح معانی الآثار میں ہے:"عن الشعبی قال: سمعت النعمان علی منبرنا ھذا یقول: قال رسول اللہ صلی اللہ علیہ و سلم: "سووا بین أولادکم فی العطیۃ کما تحبون  أن یسووا بینکم فی البر."(ج:4 ص: 86 کتاب الھبۃ ط: عالم الکتب)فقط والله اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: کمپنی کی طرف سے آمدورفت پر ملنے والی الاؤنس رقم کا حکم
سوال: ایک شخص دوسرے ملک میں ایک کمپنی میں کام کرتا ہے جب اس نے کام کرنا شروع کیا تو اس سے معاہدہ ہوا تھا کہ ہر دو سال کے بعد آپ کو اپنے ملک جانے کے لیئے ٹکٹ کمپنی دے گی، وہاں کا رواج ، عرف اور ترتیب یہ ہے کہ جو شخص اپنے ملک نہیں جاتا تو کمپنی ٹکٹ کے پیسے اسے دیتی ہے ، اس شخص کی ذمہ داریوں میں دیگر کاموں کے ساتھ  ساتھ  مالی معاملات دیکھنا بھی ہے یعنی کمپنی کے مالی معاملات لین دین سب یہ شخص ہی کرتا ہے اور حساب کمپنی کے ذمہ داروں کو دکھا دیتا ہے، کیونکہ وہ کمپنی میں بہت کم آتے ہیں۔اب سوال یہ ہے کہ یہ شخص کمپنی میں رہتے ہوئے دو سال کے بعد اپنے ملک نہیں جاتا اور کمپنی کی رقم میں سے ٹکٹ کے پیسے لے لیتا ہے اور حساب میں شامل کر دیتا ہے، تو آیا اس شخص کے لیے ایسا کرنا جائز ہے یا ناجائز اور اس پر اسے گناہ ہو گا یا نہیں؟
جواب:
صورتِ مسئولہ میں جب  مذکورہ کمپنی  کی طرف سے اپنے ملازمین کے لیے ہر دوسال پر آمد و رفت کے نام پر ٹکٹ کے  لیے متعیّن رقم (الاؤنس) جاری ہوتی ہے، اور یہ رقم کمپنی کی طرف سے باقاعدہ آمد  و رفت  کے  ساتھ مشروط بھی  نہیں  ہے(جیسے کہ سوال سے بھی بات ظاہر ہورہی ہے) تو ایسی صورت میں سائل کے  لیے کمپنی کے کھاتے میں سے مذکورہ رقم(یعنی الاؤنس) لینا جائز ہے، تاہم کمپنی کے ذمہ دار کو بتلا کرلے؛ تاکہ کسی قسم کا مغالطہ اور بدگمانی پیدا نہ ہو، لیکن    اگر مذکورہ  رقم کمپنی کی طرف سے باقاعدہ آمدورفت کے ساتھ  مشروط ہے، اور  کمپنی اسی آمد ورفت کا کرایہ دیتا ہے (یعنی اگرکمپنی والوں کو معلوم ہوجائے کہ ملازم آمدورفت  نہیں کرتا تو اُسے یہ الاؤنس نہیں دیا جاتا) تو پھر بغیر سفر کے  آمدورفت کے نام پر ملنے والا کرایہ  کا حق دار نہیں ہوگا، اگر لےگا تو کمپنی کو واپس کرنا لازم ہوگا۔مرقاة المفاتيح شرح مشكاة المصابيح میں ہے:"و عن أبي حرة الرقاشي، عن عمه - رضي الله عنه - قال: قال رسول الله صلى الله عليه وسلم: "«ألا لاتظلموا، ألا لايحل مال امرئ إلا بطيب نفس منه». رواه البيهقي في "شعب الإيمان"، و الدارقطني في "المجتبى."(" ألا ") للتنبيه أيضا وكرره تنبيها على أن كلا من الجملتين حكم مستقل ينبغي أن ينبه عليه، و أن الثاني حيث يتعلق به حق العباد أحق بالإشارة إليه، والتخصيص لديه ("لايحل مال امرئ ") أي: مسلم أو ذمي (" إلا بطيب نفس ") أي: بأمر أو رضا منه. رواه البيهقي في " شعب الإيمان "، والدارقطني في " المجتبى ". (باب الغصب والعاریة، ج:5، ص:1974، ط:دارالفکر)فقط واللہ اعلم

Reference: Riyad as-Salihin 602 In-book reference : Introduction, Hadith 602: حوالہ

عنوان: زندگی میں اولاد کو چار دکانیں الگ الگ متعین کرکے ہبہ کرنے اور ایک دکان مشترکہ طور پر ہبہ کرنے کا حکم
سوال: ہمارے والد نے اپنی زندگی میں اپنی وہ جائیداد جو کراچی میں تھی اپنے سات بیٹوں میں مکمل قبضے اور مالکانہ تصرف کے ساتھ تقسیم کر دی تھی،اس طرح کہ چار بیٹوں کو تو الگ الگ ایک ایک خالی دکان دے دی تھی ،اور تین کو ایک دکان مع سامان مشترک طور پر دےدی تھی،یعنی یہ کہا تھا کہ یہ دکان تم تینوں کی برابر ،برابر ہے،اور ان کے قبضہ میں بھی دےدی تھی ،اور تب سے  بھائی ہی اسے چلا بھی رہے ہیں ،یہ تقسیم والد صاحب نے 2006 میں کی ،پھر 2010 میں والد صاحب کا انتقال ہو گیا ،والد صاحب کے انتقال سے ایک ماہ پہلے ایک اور بیٹے کی ولادت ہوئی۔دریافت یہ کرنا ہے کہ تقسیم کے بعد پیدا ہونے والا بیٹا تقسیم شدہ جائیداد(دکانوں ) میں حصہ دار ہو گا یا نہیں؟وضاحت:جو دکان تین بھائیوں کو دی، اس کی چوڑائی 21 فٹ اور لمبائی 50 فٹ ہے،  اس میں برف اور پیپسی کا کاروبار کرتے ہیں،اس دکان کو اگر تین حصوں میں تقسیم کر دیا جائے تو بہت ہی چھوٹی ہو جائے گی اورہمارا جو کاروبار چل رہا ہےوہ اس طرح سے پھر نہیں چل سکےگا ،خراب ہو جائے گا،اس کے علاوہ گاؤں میں والد کی میراث میں 3 ایکڑ زمین اور ایک ایکڑ پر مشتمل گھر ہے ،جسے ہم نے تقسیم کرناہے۔
جواب: صورتِ مسئولہ میں والدِ مرحوم نے جن چار بھائیوں کو ان کے حصے کی دکان الگ الگ متعین کر کے ان کے قبضہ وتصرف  میں دےدی تھی،ان کا  ہبہ(گفٹ) مکمل ہو چکا تھا،اور ان چار بھائیوں کی ملکیت  اپنے اپنے حصےکی دکان پر ثابت ہو چکی تھی،البتہ  جن تین بھائیوں کو ایک دکان مع سامان مشترکہ طور پر ہبہ کی تھی،تو چونکہ مذکورہ دکان(کی چوڑائی 21 فٹ اور لمبائی 50 فٹ ہے، جو کہ)قابلِ تقسیم و قابلِ انتفاع ہے ،اور والد ِمرحوم نے اس کے الگ الگ حصے متعین کر کے مذکورہ تینوں بیٹوں کو ہبہ(گفٹ) نہیں کی ،اس لئے مذکورہ دکان کا ہبہ( گفٹ) شرعاً مکمل نہیں ہوا،اور دکان بدستور والد ہی کی ملکیت میں برقرار رہی،(اگرچہ بیٹوں کے قبضہ و تصرف میں دے دی ہو)لہذااب  والد کی دیگر متروکہ جائیداد کے ساتھ مذکورہ دکان بھی تمام شرعی ورثاء میں ان کے شرعی حصوں کے مطابق تقسیم ہو گی ۔البتہ جن چار  بیٹوں کو والد کی جائیداد میں سے ایک ایک دکان مل چکی ہے،انہیں چاہئے کہ وہ والد کی بقیہ میراث کی تقسیم کے موقع پر اپنےدیگر بھائیوں کی رعایت کرتے ہوئے انہیں اپنےشرعی  حصے میں سے بھی کچھ دےدیں تا کہ تمام بھائی آپس میں خوش رکھیں،یہ ان کے لئے باعثِ اجر و ثواب اور آپسی محبت کا ذریعہ ہو گا۔نیز:بڑے تمام بھائی چونکہ والدِمرحوم کی جائیداد سے کچھ نا کچھ فائدہ اٹھا چکے ہیں،اس لئے ان کو چاہئے کہ وہ سب اپنے اپنے حصے میں سے کچھ،کچھ ملا کر سب سے چھوٹے بھائی کو دیں،تا کہ اس کے حصے کی کمی پوری ہو سکے،اور والدِمرحوم بھی گناہ گار ہونے سے بچ جائے۔باقی والدِمرحوم  کی میراث کی شرعی تقسیم ،ورثاء کی تفصیل بتا کر دارالافتاء سے معلوم کی  جاسکتی ہے۔الدر المختار وحاشية ابن عابدين (رد المحتار) میں ہے:"(وتتم) الهبة (بالقبض) الكامل."(کتاب الهبة، ۵/۶۹۰، ط:سعید)البحرالرائق ميں هے:"وفي الموهوب ‌أن ‌يكون ‌مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ"(البحر الرائق شرح كنز الدقائق7/ 284، ط:دار الكتاب الإسلامي)فتاویٰ عالمگیری میں ہے:’’لا يثبت الملك للموهوب له إلا بالقبض هو المختار، هكذا في الفصول العمادية‘‘. (کتاب الہبۃ،الباب الثانی فیما یجوز من الھبۃ وما لا یجوز،4/378 ،ط: رشیدیہ)وفیہ ایضا:ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة(کتاب الہبۃ، الباب الثاني فيما يجوز من الهبة وما لا يجوز،ج:4،ص:374،ط:سعید)وفیہ ایضا:"وتصح في محوز مفرغ عن أملاك الواهب وحقوقه ومشاع لايقسم ولايبقى منتفعًا به بعد القسمة من جنس الانتفاع الذي كان قبل القسمة كالبيت  الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".... ولا يتم حكم الهبة إلا مقبوضة ويستوي فيه الأجنبي والولد إذا كان بالغا ، هكذا في المحيط .(کتاب الہبۃ، الباب الثاني فيما يجوز من الهبة وما لا يجوز،4/374،ط: سعید)فقط واللہ اعلم

عنوان: مرض الموت میں بعض ورثاء کو اکاونٹ میں جمع شدہ رقم ہبہ کرنے کا حکم
سوال: ہماری والدہ کا انتقال ہوا،  والدہ نے بینک میں ایک  اکاؤنٹ کھلوایا تھا اور یہ اکاؤنٹ اپنے دو بیٹوں کے نام پر کھولا تھا اور زبانی طور پر  ہسپتال میں بھی کہا تھا کہ یہ اکاؤنٹ میں  جو رقم  ہے،جو مبلغ 42 لاکھ روپے ہیں آپ دونوں بھائیوں کی ہے ، پھر چار دن کے بعد والدہ کا انتقال ہوا، اور  مذکورہ رقم ہم نے  والدہ کی زندگی میں  اکاؤنٹ سے نہیں نکلوائی تھی۔پوچھنا یہ ہے کہ مذکورہ  رقم میں مرحومہ کی بیٹیوں کو حصہ ملے گا کہ نہیں؟ جب کہ مرحومہ کے ان پیسوں کے علاوہ ایک کروڑ روپے مزید ہے جو کہ ہم چاروں بھائی بہنوں میں تقسیم  کریں گے۔مرحومہ کے ورثاء میں دو بیٹے اور دو بیٹیاں ہیں، ہمارے والد ، نانا اور نانی کا انتقال والدہ سے پہلے ہوا ہیں۔
جواب: صورتِ مسئولہ میں جب والدہ نے انتقال سے چند دن پہلے مرض الموت کی حالت میں یہ  کہا کہ اکاؤنٹ میں جمع شدہ رقم تم دونوں بھائیوں کي ہے جب  کہ وہ مذکورہ اکاؤنٹ ان دو بھائیوں کے نام ہے ،تو  یہ ان دونوں کےلیے والدہ کی طرف سے  ہبہ (گفٹ) ہے، اور مرض الموت ميں  ہبہ وصيت كے حكم ميں هوتا هے اور وارث کےلیے وصیت  دوسرے ورثاء کی اجازت پرموقوف ہوتی ہے۔ لہٰذا مذکورہ صورت میں اکاؤنٹ میں جمع شدہ رقم بھی والدہ کا ترکہ شمار ہوکر تمام ورثاء میں شرعی اعتبار سے تقسیم ہوگی، جس کی تفصیل درج ذیل ہے۔باقی مرحومہ کی میراث اس کے ورثاء میں تقسیم کرنے  کاشرعی طریقہ یہ ہےکہ سب سے پہلے مرحومہ  کے کل ترکہ سے حقوقِ متقدمہ یعنی تجہیز و تکفین  کا خرچہ نکالنے کے بعد،اگر مرحومہ کے ذمہ کسی کا  قرض  ہو تو  اس  کی ادائیگی کے بعد، اگرمرحومہ  نے کوئی جائزوصیت کی ہو تو  باقی مال کے ایک تہائی مال میں اس کو نافذ کرنے کے بعد ،باقی کل جائیداد منقولہ وغیر منقولہ کے 6 حصے کرکے 2 حصے مرحومہ کے ہر ایک بیٹے کواور ایک ایک حصہ اس کی ہر ایک بیٹی کو ملے گا۔صورتِ تقسیم یہ ہے:میت:۔۔6بیٹابیٹابیٹیبیٹی2211یعنی 100 روپے میں سے  33.333روپے مرحومہ کے ہر ایک بیٹے کواور 16.666 روپےاس کی ہر ایک بیٹی کو ملے گا۔فتاوی شامی میں ہے:"وفي المرض المعتبر المبيح لصلاته قاعدا  ----وهبته ووقفه وضمانه) كل ذلك حكمه (ك) حكم (وصية فيعتبر من الثلث)(قوله: وهبته) أي إذا اتصل بها القبض قبل موته، أما إذا مات ولم يقبض فتبطل الوصية لأن هبة المريض هبة حقيقية وإن كانت وصية حكما كما صرح به قاضي خان وغيره اهـ ط عن المكي (قوله: حكمه كحكم وصية) أي من حيث الاعتبار من الثلث لا حقيقة الوصية لأن الوصية إيجاب بعد الموت، وهذه التصرفات منجزة في الحال زيلعي۔"(رد المحتار، کتاب الوصایا، باب العتق في المرض، ج:6، ص: 679/680، ط:سعید)شرح المجلۃ لسلیم رستم باز میں ہے:"اذا وهب أحد في مرض موته شيئا لأحد ورثته و بعد وفاته لم تجز الورثة الباقون لاتصح تلك الهبة اصلا۔"(کتاب الهبة، الفصل الثاني في هبة المريض، المادة:878، ج:1، ص:383، ط:رشيدية)فتاوی محمودیه ميں ایک سوال کے جواب میں ہے:"صورت مسئولہ میں چونکہ یہ ہبہ بیٹوں کے حق میں کیا گیا ہے جو کہ شرعاً وارث بھی ہیں، اس لیے ہبہ ناجائز ہے، کیوں کہ وارث کے حق میں وصیت شرعاً نافذ نہیں ہوتی جب تک دیگر ورثاء اجازت نہ دیں۔"(کتاب الهبة، ج:16، ص:489)فقط واللہ اعلم

عنوان: اولاد کے درمیان ہبہ میں کمی بیشی کرنا اور اس کے ازالے کی صورت
سوال: میرے والدین مرحومین نے اپنی زندگی میں اپنی تمام جائیداد تمام بیٹوں سے ہر ایک کو اور بیٹیوں میں سے صرف ایک بڑی بیٹی (جو مطلقہ تھی) کو مکمل قبضہ و تصرف کے ساتھ دے دی تھی، اور ان کے درمیان تقسیم کردی تھی، ایک بڑی بیٹی کے علاوہ باقی تین بیٹیوں کو کچھ نہیں دیا تھا ،اور ان میں سے بعض نے جب والدین سے ان کی زندگی میں حصہ مانگا تو اس وقت بھی والدین نے صاف انکار کردیا تھا اور اس بات کے چند گواہان بھی زندہ ہیں، مجھے والدین کی جائیداد میں سے جو پلاٹ ملا تھا، اسے میں نے آٹھ سال قبل 12 لاکھ روپے میں فروخت کردیا تھا اور اس وقت اس پر کسی کو اعتراض بھی نہیں تھا، لیکن اب دو بہنیں اختلاف کررہی ہیں۔ تو پوچھنا یہ ہے کہ جو پلاٹ میں فروخت کرچکا ہوں، اسے فروخت کرنے میں، میں نے کسی کی حق تلفی تو نہیں کی؟ اور وہ میری ملکیت تھا یا اس میں مرحومین کی بیٹیوں کا بھی حصہ بنتا ہے؟ اگر بنتا ہے تو آج کی مارکیٹ ویلیو کے حساب سے یا جس وقت اسے فروخت کیا تھا، اس وقت کے حساب سے؟
جواب:
واضح رہے کہ زندگی میں صاحبِ جائیداد کی طرف سے اولاد کے درمیان جو جائیداد تقسیم کی جاتی ہے، وہ شرعاً تحفہ اور عطیہ ہوتی ہے اور اولاد کے درمیان  عطیہ کرنے  میں حکم یہ ہے کہ تمام اولاد یعنی تمام بیٹوں اور بیٹیوں کے درمیان برابری کی بنیاد پر تقسیم کرے، بلا وجہ نہ کمی بیشی کرے، نہ ہی کسی کو محروم کرے، البتہ اگر کسی کو ضرورت مند ہونے یا کمانے سے عاجز ہونے یا زیادہ دیندار ہونےیا کثرتِ شرافت اور خدمت گزار ہونے  کی بناءپراوروں کی بنسبت کچھ زیادہ دے دیا جائے تو کوئی حرج نہیں ہے بشرطیکہ اس  سے کسی دوسرے وارث کو نقصان پہنچانا مقصد نہ ہو اور اگر کسی وارث کو نقصان پہنچانا مقصد ہو تو یہ مکروہِ  تحریمی ہے، لیکن اس کے باوجود اگر کوئی شخص کمی بیشی  کے ساتھ اپنی جائیداد زندگی ہی میں تقسیم کر لے اور مکمل قبضہ و حقِ تصرف بھی دیدے تو یہ ہبہ صحیح ہو جائے گا اور جس وارث کو جو حصہ ملا ہے، وہ اس کا مالک ہو جائے گا اور باقی وارثوں کا اس میں کوئی حق و حصہ نہیں ہوگا۔مذکورہ تفصیل کی رو سے صورتِ مسئولہ میں سائل کے والدین مرحومین نے زندگی میں اپنی تمام جائیداد کمی بیشی کے ساتھ اپنے بعض ورثاء (تمام بیٹوں اور بیٹیوں میں صرف ایک بڑی بیٹی) میں تقسیم کرنے کے بعد چونکہ ہر ایک حصے پر ہر ایک کو قبضہ بھی دیدیا تھا، اس لیے  ان کے حق میں یہ ہبہ مکمل ہو گیا تھا اور وہ مالک بن گئے تھے، لہٰذا سائل کے حصے میں جو پلاٹ آیا تھا جسے اس نے فروخت کردیا تھا، وہ سائل ہی کی ملکیت تھا، باقی والدین کی یہ تقسیم غیر منصفانہ تھی، انکا زندگی میں اپنی تین بیٹیوں کو  بلاوجہ شرعی محروم کردینا اور کچھ بھی نہ دینا جائز نہیں تھا، مرحومین اپنے اس عمل کی وجہ سے گناہ گار ہوئے، اگر اس غیر منصفانہ تقسیم میں بیٹوں اور بڑی بیٹی کا کوئی مشورہ یا کردار نہیں تو وہ اس گناہ میں شریک نہیں اور اگر کوئی کردار تھا تو وہ بھی اس گناہ میں والدین کے ساتھ شریک ہیں، بہرحال اولاد شریک ہو یا نہ ہو، والدین کی غلطی ضرور ہے، اب  مرحومین کے اس گناہ کے ازالہ اور تلافی کی صورت یہ ہے کہ مرحومین کے تمام بیٹے اور بڑی بیٹی اپنے والدین سے ہبہ میں ملی ہوئی جائیداد کو بھی تقسیم کردیں اور اس طرح تقسیم کر دیں کہ اس جائیداد میں  ان کا حصہ   مرحومین کی باقی تین بیٹیوں کے برابر ہو جائے اور والدین آخرت کے مؤاخذہ سے بچ جائیں، لیکن اگر ایسا نہ کریں تو بیٹیاں ان کو اس پر مجبور نہیں کرسکتی ہیں۔صحیح بخاری میں حضرت نعمان بن بشیر رضی اللہ عنہ سے روایت ہے:  کہ ان کے والد ان کو حضور صلی اللہ علیہ وسلم کی خدمت میں لائے اور عرض کیا کہ میں نے اپنے لڑکے کو ایک غلام دیا ہے، آپ صلی اللہ علیہ وسلم نے  فرمایا :"کیا ہر اولاد کو ایسا ہی دیا ہے؟" جواب دیا کہ نہیں آپ صلی اللہ علیہ وسلم نے ارشاد فرمایا  :"اس سے رجوع کر لو "۔نیز سنن کبری للبیہقی کی روایت میں یہ اضافہ ہے کہ اس موقع پر نبی صلی اللہ علیہ وسلم نے ارشاد فرمایا  :"اللہ سے ڈرو اور اپنی اولاد کے درمیان برابری کرو"۔اسی طرح مسند حارث میں حضرت عبدا اللہ بن عباس رضی اللہ عنہما سے روایت نقل کی  ہے کہ رسول اللہ صلی اللہ علیہ وسلم نے ارشاد فرمایا: "عطیہ دینے میں اپنی اولاد کے درمیان برابری کرو، پس اگر میں کسی کو (عطیہ اور تحفہ میں) ترجیح دیتا تو عورتوں کو ترجیح دیتا"۔فتاوی شامی  میں ہے:"وتتم الھبة بالقبض الكامل ولو الموھوب شاغلا لملك الواھب لامشغولا به، والأصل أن الموھوب إن مشغولا بملك الواھب منع تمامھا، وإن شاغلا لا."(ج:5، ص:690، کتاب الھبة، ط:سعید)صحیح بخاری میں ہے:"عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما، فقال: «أكل ولدك نحلت مثله» قال: لا، قال: «فارجعه»"(ج:1، ص:352، کتاب الھبة، باب الھبة للولد، ط:قدیمي)السنن الكبرى للبیہقی میں ہے:"عن عامر قال: سمعت النعمان بن بشير يقول وهو على المنبر: أعطاني أبي عطية، فقالت له عمرة بنت رواحة: لا أرضى حتى تشهد رسول الله صلى الله عليه وسلم، قال: فأتى النبي صلى الله عليه وسلم فقال: إني أعطيت ابن عمرة بنت رواحة عطية وأمرتني أن أشهدك يارسول الله، قال: أعطيت سائر ولدك مثل هذا؟ قال: لا، قال: ‌فاتقوا‌الله‌واعدلوا بين أولادكم، قال: فرجع فرد عطيته."(ج:6، ص:292، کتاب الھبات، باب السنة في التسویة بین الأولاد في العطیة، ط:دار الکتب العلمیة)فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: مشترکہ طور پر زمین ہبہ کرنے کے بعد تقسیم کردینے کی صورت میں ہبہ کا حکم
سوال: ہمارے والد کی زمین تھی، والد نے ہم دو بھائیوں سے  کہا کہ:" تم اس زمین  پر اپنے لیے  گھر بنا لو، یہ تمہارا ہے، تم اس کے مالک ہو"،والد نے زمین  تقسیم کرکے  نہیں دی تھی، پھر   ہم دو بھائیوں نے والد کی حیات میں   اس  پر اپنے اخراجات سے   گھر بنالیے،میں نے کم حصے پر اور دوسرے بھائی نے زیادہ حصے پر گھر بنایا،بھائی نے گھر کے لیے زیادہ حصہ لیا ہے، گھر بنانے کے بعد والد نے کچھ نہیں کہا، خاموش رہے، ہم اسی وقت سے انہیں گھروں میں رہائش پذیر ہیں، اب میں نے  کہا  کہ والد کی  وفات کے  بعد یہ برابر تقسیم ہوگا ، لیکن وہ کہتا ہے کہ  والد میرے ساتھ رہتے تھے، اس لیے  مجھے  زیادہ ملا  ہے،بھائی ماننے کو تیار نہیں ۔
جواب: صورتِ مسئولہ میں اگر سائل کا بیان واقعۃً صحیح اور درست ہے کہ اسے اور اس کے بھائی کو والد نے کہا تھا کہ:" تم اس زمین  پر اپنے لیے  گھر بنا لو، یہ تمہارا ہے، تم اس کے مالک ہو"، پھر سائل اور اس کے بھائی نے  والد کی حیات میں اپنے اپنے لیے اپنے اخراجات سے گھر بنا لیے ، سائل نے کم حصے پر گھر بنایا، جب کہ سائل کے بھائی نے زیادہ حصے پر گھر بنایا اور ہر ایک اپنے حصے میں رہنے لگااور والد نے کوئی اعتراض نہیں کیا تو اس صورت میں سائل اور اس کے بھائی میں سے ہر ایک نے جتنی جگہ پر گھر تعمیر کی ہے، وہ اس کا مالک ہوگیا ہے ، اب  سائل کو اپنے  بھائی سے  کسی قسم کے مطالبے کا حق نہیں ہے، البتہ اگر وہ خود دینا چاہے تو یہ اس کی طرف سے تبرع اور احسان ہوگا۔ الدر المختار و حاشیۃ  ان عابدین میں ہے:"(و) تصح (بقبض بلا إذن في المجلس) فإنه هنا كالقبول فاختص بالمجلس (وبعده به) أي بعد المجلس بالإذن، وفي المحيط لو كان أمره بالقبض حين وهبه لا يتقيد بالمجلس ويجوز القبض بعدهو في الرد:(قوله: بالقبض) فيشترط القبض قبل الموت۔"(كتاب الهبة: 5 / 690، ط: سعید)فقط و اللہ أعلم

عنوان: بیوی کو ہبہ کر کے رجوع کرنے کا حکم
سوال: میرے دادا نے 25 سال پہلے اپنی زمین اپنی زوجہ یعنی میری دادی اور بیٹوں میں تقسیم کر دی،اورہر ایک کو  قبضہ بھی دےدیا،اب 25 سال بعد جو زمین دادی کو دی تھی،اس کے بارے میں دادا کہہ رہا ہے کہ وہ واپس کرو،جبکہ اب تو دادا کا دماغی توازن بھی مکمل طور پر ٹھیک نہیں ہے۔معلوم یہ کرناہے کہ اس صورت میں دادا کی 25 سال پہلے کی بات معتبر ہو گی یا اِس وقت کی بات معتبر ہوگی۔؟
جواب: صورتِ مسئولہ میں اگر سائل کے دادا نے اپنی جائیداد کے الگ الگ حصے متعین کر کے اپنے بیٹوں اور بیوی (دادی) کے مکمل قبضے و تصرف میں دے دیے تھے ،تو ایسی صورت میں ہبہ (گفٹ) مکمل ہو چکا ہے ،اوربیوی اور بیٹوں   میں سے ہر ایک اپنے اپنے حصے کا مالک بن چکا ہے،لہذا اب دادا کی بات معتبر نہیں،اور ان کے لئے اپنی بیوی (دادی) والے ہبہ سے  یا بیٹوں کے ہبہ سے رجوع کرنا جائز  نہیں۔فتاوی شامی میں ہے :"و تتمّ الهبة بالقبض الکامل."(کتاب الہبۃ : 5 / 690 ، ط : سعید)وفیہ ایضا:" والزاي ‌الزوجية ‌وقت ‌الهبة فلو وهب لامرأة ثم نكحها رجع ولو وهب لامرأته لا) كعكسه."(کتاب الہبۃ : ،5/ 704،ط: سعید)فتاویٰ ہندیہ میں ہے:"أما العوارض المانعة من الرجوع فأنواع (منها) هلاك الموهوب ... (ومنها) خروج الموهوب عن ملك الموهوب له ... (ومنها) موت الواهب، . . (ومنها) الزيادة في الموهوب زيادة متصلة . . . (ومنها) أن يتغير الموهوب .. (ومنها الزوجية) (ومنها القرابة المحرمية)."(الباب الخامس في الرجوع في الهبة وفيما يمنع عن الرجوع ما لا يمنع، ج: 4، ص: 385، ط: ماجدية)فقط واللہ اعلم

عنوان: جی پی فنڈ کا حکم
سوال: سرکاری ملازم سے جو جی پی فنڈ کی کٹوتی ہر ماہ ہوتی ہے حکومت جبری کاٹتی ہے ملازم کے اختیار میں نہیں اور جی فنڈ پر سالانہ آٹھ فیصد  کے حساب سے سود کی مد میں اضافی رقم ملتی ہے اور حکومت نے ملازمین کے لیے یہ رعایت بھی رکھی کہ بالفرض اگر کوئی اس پر اضافہ لینا چاہتا ہے تو آپشن جی ہاں اور اگر نہ لینا چاہتا ہے تو آپشن جی نہیں استعمال کرسکتا ہے اس حساب سے ملازم کے پاس سود نہ لینے اور بچنے کا اختیار مل جاتا ہے دوسری طرف بنوری ٹاؤن کراچی جانب سے جی فنڈ پر سود لینے کو جائز کیا گیا کہ اس میں ملازم کا اختیار نہیں۔اب پوچھنا یہ ہے کہ جی ہاں اور جی نہیں کا اختیار تو ملازم کے آگیا ہے کیا اب بھی جی پی فنڈ پر اضافی رقم لینا جائز ہے؟
جواب: واضح رہے کہ جی پی فنڈ کے جواز اور عدم جواز  میں اصل معیار جبری اور اختیاری کٹوتی کا ہے، اگر جی پی فنڈ کی کٹوتی اولا ًملازم کے اختیار سے ہوئی ہے تو ایسی صورت میں کٹوتی کی رقم کے علاوہ ملنے والی اضافی رقم ملازم کے حق میں تشبہ بالرباہونے کی وجہ سے ناجائز ہے ،اور اگر یہ کٹوتی جبراً ہو ،ملازم کا نہ کٹوانے میں  اختیار  نہ ہو تو پھر ملنے والی اضافی رقم ملازم کے حق میں ناجائز  نہیں بلکہ تبرع ہے لہذا اس صورت میں ملازم کے لیے یہ اضافی رقم لینا جائز ہے۔رہی یہ بات کہ ملازم اس اضافے کو لینا چاہتا ہے یا نہیں لینا چاہتا ؟اس کا اختیار ملازم کو ہے،تواس اختیار سے پہلے والے حکم پر کوئی فرق نہیں پڑے گا بلکہ مسئلہ کا اصولی جواب بدستور وہی رہے گا یعنی اگر اولاًکٹوتی جبری ہوئی تھی تو اب ملازم کو ملنے والی رقم تبرع ہی ہوگی اور رقم وصول کرنے کے اختیار یا عدم اختیار کی وجہ سے یہ رقم ناجائز نہیں کہلائی گی، ہاں البتہ اگر کوئی ملازم  اس اختیار کو استعمال کرتے ہوئے  اس اضافہ کو مسترد کرتا ہے تو یہ عینِ تقوی اور مستحسن ہے۔(جواہر الفقہ ،پراویڈنٹ فنڈ پر زکوۃ اور سود کا مسئلہ ،258،ط:مکتبہ دار العلوم کراچی)فقط واللہ اعلم

عنوان: قابلِ تقسیم اشیاء میں ہبۃ المشاع معتبر نہیں ہے
سوال: اگر کوئی شخص دو آدمیوں کو  ایسی چیز  ہبہ کردےجو قابلِ تقسیم ہو تو اس کے جواز  و  عدمِ جوازمیں مفتی بہ قول کون سا ہے؟
جواب:
صورتِ مسئولہ میں قابلِ تقسیم چیز کو تقسیم کیے بغیر ہبہ کرنا فقہی طور پر 'ہبۃ المشاع' کہلاتا ہے اور احناف کے نزدیک مفتی بہ قول کے مطابق ایسا ہبہ شرعاً معتبر نہیں ہے اور موہوب لہما (جن دو کو ہبہ کیا جارہا ہے) اس پر قبضے کے بعد بھی مالک نہیں بنیں گے۔الدر المختار وحاشية ابن عابدين (رد المحتار) (5/ 692): "و نقل عن المبتغى بالغين المعجمة: أنه لو باعه الموهوب له لا يصح، وفي نور العين عن الوجيز: الهبة الفاسدة مضمونة بالقبض، ولا يثبت الملك فيها إلا عند أداء العوض نص عليه محمد في المبسوط، وهو قول أبي يوسف؛ إذ الهبة تنقلب عقد معاوضة اهـ.وذكر قبله هبة المشاع فيما يقسم لا تفيد الملك عند أبي حنيفة، وفي القهستاني لا تفيد الملك، وهو المختار كما في المضمرات، وهذا مروي عن أبي حنيفة وهو الصحيح اهـ.فحيث علمت أنه ظاهر الرواية وأنه نص عليه محمد ورووه عن أبي حنيفة ظهر أنه الذي عليه العمل وإن صرح بأن المفتى به خلافه."الدر المختار وحاشية ابن عابدين (رد المحتار) (5/ 693):(قوله: في البزازية) عبارتها: وهل يثبت الملك بالقبض قال الناطفي عند الإمام: لا يفيد الملك، وفي بعض الفتاوى: يثبت فيها فاسدا وبه يفتى، ونص في الأصل أنه لو وهب نصف داره من آخر وسلمها إليه فباعها الموهوب له لم يجز دل أنه لا يملك حيث أبطل البيع بعد القبض، ونص في الفتاوى أنه هو المختار ورأيت بخط بعض الأفاضل على هامش المنح بعد نقله ذلك، وأنت تراه عزا رواية إفادة الملك بالقبض والإفتاء بها إلى بعض الفتاوى فلا تعارض رواية الأصل؛ ولذا اختارها قاضي خان، وقوله: لفظ الفتوى إلخ قد يقال بمنع عمومه لا سيما مثل هذه الصيغة في مثل سياق البزازي، فإذا تأملته تقضي برجحان ما دل عليه الأصل اهـ (قوله: وتعقبه) قد علمت ما فيه مما قدمناه عن الخيرية فتنبه."فقط واللہ اعلم

Reference: Riyad as-Salihin 1600 In-book reference : Book 17, Hadith 90: حوالہ

عنوان: زندگی میں شوہر اور اولاد کے درمیان جائیداد تقسیم کرنے کا طریقہ
سوال: میں اپنا ذاتی ملکیتی رہائشی مکان جس کی مالیت 12 کروڑ پاکستانی روپیہ ہے، کو بیچ کر اپنے، اپنے شوہر اور چار بچوں (یعنی دو بیٹوں اور دو بیٹیوں) کے درمیان شرعی حساب سے تقسیم کرنا چاہتی ہوں، آپ سے گزارش ہے کہ شریعتِ مطہرہ کی رُو سے ہر ایک کے حصے کے حوالے سے راہ نمائی فرمائیں۔
جواب:
واضح رہے کہ ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والدین کی زندگی میں اولاد وغیرہ کا اس کی  جائیداد   میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتاہے،  تاہم   اگر صاحبِ  جائیداد اپنی  زندگی میں  اپنی  جائیداد  خوشی  ورضا سے  اولاد وغیرہ کے درمیان تقسیم کرنا چاہے تو کرسکتا ہے، اور اپنی زندگی میں جو  جائیداد   تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ  حضرت نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا، قال: «فأرجعه» . وفي رواية ...... قال: «فاتقوا الله واعدلوا بين أولادكم»".(مشکوٰۃ  المصابیح، باب العطایا، 1 /261، ط: قدیمی)ترجمہ:"حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسولِ کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، ط: دارالاشاعت)درج بالا تفصیل کی رُو سے آپ  کی زندگی میں اپنے مملوکہ مکان میں شوہر اور بچوں کا شرعاً کوئی حق و حصہ نہیں ہے، البتہ اگر آپ خود اپنی خوشی سے  اپنی زندگی ہی میں اپنی جائیداد (مثلا مملوکہ مکان یا کوئی بھی مملوکہ چیز)   تقسیم کرنا چاہتی ہیں تو شرعاً اس کا  طریقہ یہ ہے کہ آپ اپنی جائیداد  میں سے جتنی مقدار اپنے لیے  رکھنا چاہتی ہیں وہ رکھنے کے بعد اپنی جائیداد  میں سے کم از کم چوتھائی حصہ اپنے شوہر کو دینے کے بعد باقی جائیداد اپنی  تمام  اولاد (دو بیٹوں اور دو بیٹیوں) میں برابر تقسیم کردیں، یعنی مکان میں سے جتنا حصہ ایک بیٹے کو دیں اتنا ہی حصہ بیٹی کو بھی دیں،  نہ کسی کو محروم کریں اور نہ ہی بلاوجہ کمی بیشی کریں، ورنہ آپ نا انصافی کی مرتکب ہونے کی وجہ سے گناہ گار ہوں گی ،البتہ اگر آپ کسی بیٹے یا بیٹی کو زیادہ دِین دار یا خدمت گزار  یا ضرورت مند ہونے  کی وجہ سے دیگر کے مقابلے میں کچھ زائد دینا چاہیں تو اس کی گنجائش ہے۔ دوسری بات یہ بھی ملحوظ رہنی چاہیے کہ ہبہ (گفٹ) کے شرعا معتبر ہونے کے لیے ضروری ہے کہ جائیداد  تقسیم کرکے ہر ایک کو اس کے حصہ پر باقاعدہ ایسا قبضہ دے دیا جائے کہ اس کو اس میں تصرف کرنے کا پورا اختیار ہو، ورنہ محض نام کرنے سےشرعاً ہبہ معتبر نہیں ہوگا۔فتاوی شامی میں ہے:" أقول: حاصل ما ذكره في الرسالة المذكورة: أنه ورد في الحديث أنه صلى الله عليه وسلم قال: «سووا بين أولادكم في العطية، ولو كنت مؤثراً أحداً لآثرت النساء على الرجال». رواه سعيد في سننه، وفي صحيح مسلم من حديث النعمان بن بشير: «اتقوا الله واعدلوا في أولادكم». فالعدل من حقوق الأولاد في العطايا، والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئاً لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى. وقال محمد: ويعطي للذكر ضعف الأنثى، وفي التتارخانية معزياً إلى تتمة الفتاوى قال: ذكر في الاستحسان في كتاب الوقف، وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف، وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا: يكون آثماً في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، والظاهر من حال المسلم اجتناب المكروه، فلاتنصرف  الفريضة الشرعية في باب الوقف إلا إلى التسوية والعرف لايعارض النص هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ".(کتاب الوقف،4/ 444،ط: سعید)فتاوی شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم.و في الرد : (قوله: وإن قصده) بسكون الصاد ورفع الدال، وعبارة المنح: وإن قصد به الإضرار وهكذا رأيته في الخانية (قوله وعليه الفتوى) أي على قول أبي يوسف: من أن التنصيف بين الذكر والأنثى أفضل من التثليث الذي هو قول محمد رملي".(كتاب الهبة،5/ 696،ط: سعید)فتاویٰ تاتارخانیہ میں ہے:"و علی جواب المتأخرین لا بأس بأن یعطي من أولاده من کان متأدباً".(كتاب الهبة،3/ 462، ط:زکریا، هند)فتاوی ہندیہ میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار  ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ".(كتاب الهبة، الباب السادس فى الهبة للصغير،4/ 391، ط: رشيديه) فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(كتاب الهبة،الباب الثانی فیما یجوز من الھبۃ وما لا یجوز، ط: رشیدیہ)فتاوی شامی میں ہے:"(وتتم) الهبة (بالقبض) الكامل".(كتاب الهبة،5/ 690، ط: سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں بیٹوں کو زیادہ اور بیٹیوں کو کم حصہ دینا
سوال: ہم تین  بھائی اور دو بہنیں ہیں، والدین حیات ہیں،  ہمارے گھر کی قیمت پچاس لاکھ روپے ہے، والدین چاہتے ہیں کہ اپنی زندگی میں ہی اولاد کے درمیان تقسیم کردیں۔والدین نے اپنے حساب سے یوں تقسیم کی ہے کہ  پچاس لاکھ روپے میں سے چھ لاکھ ایک بہن کو اور چھ لاکھ دوسری بہن کو اور بقیہ  رقم تینوں بھائیوں میں برابر تقسیم کررہے ہیں۔  والدین اپنے ایک بیٹے جس کی شادی نہیں ہوئی اس کے ساتھ رہنا چاہتے ہیں ، پھر شادی کے بعد تینوں بیٹوں کے پاس باری  باری ایک ایک مہینہ رہیں گے۔شرعی طریقہ کے حساب سے کیا یہ تقسیم درست ہے؟ جبکہ اس تقسیم  پر سب بھائی بہن راضی ہیں،  کیا اس تقسیم پر ہماری قیامت میں پکڑ تو نہیں ہوگی؟
جواب:
ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''۔(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔لہذا صورت مسئولہ میں  بہتر تو یہ تھا کہ  پچاس لاکھ روپے میں سے والدین اپنے لیے کچھ حصہ رکھ لیتے اور بقیہ رقم کو پانچ حصوں میں تقسیم کرکے تمام اولاد میں برابری کے ساتھ تقسیم کردیتے، لیکن اگر مذکورہ تقسیم پر تمام اولاد راضی ہیں اور بیٹیوں کو کوئی اعتراض نہیں ہے تو شرعا یہ تقسیم بھی جائز ہے۔حضور صلی اللہ علیہ وسلم کا ارشاد ہے:  (فاتقوا اللہ واعدلوا بین اولادکم)(مشکاۃالمصابیح، ص۔261)ترجمہ:اللہ سے ڈرو اور اپنی اولاد کے درمیان(ھبہ،تحائف،(Gift) وغیرہ  میں برابری کرو۔ ردامحتار میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى ولو وهب في صحته كل المال للولد جاز وأثم"(ردالمحتار جلد ۔5 ص۔696)فتاوی ھندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الھبة ،ص:391،ج:4،  ط:رشیدیة)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بغیر قبضہ کے ہبہ اور ترکہ کی تقسیم کا حکم
سوال: ہمارے والدصاحب کا انتقال 2001 میں ہوا تھا،ورثاء میں پانچ بیٹے اور ایک بیٹی تھی، مرحوم کی بیوی اور والدین کا نتقال ان کی زندگی میں ہواتھا،ترکہ کی تقسیم 2008 میں زبانی طور پر ہوئی تھی،  مگر اس پر عمل نہیں ہواتھا  اور اس میں بیٹی کو بھی حصہ نہیں دیا گیا تھا،پھر 2010 میں ہماری بہن کا انتقال ہوا،ورثاء میں شوہر،تین بیٹے،دو بیٹیاں ہیں،پھر 2018 میں ہمارے ایک بھائی کا انتقال ہوا،ورثاء میں  بیوہ اور چار بھائی ہیں،میرے والد نےاپنارہائشی گھر مجھے گفٹ کردیا تھا اور والدخود انتقال تک اس میں رہائش پذیر تھے، مکمل قبضہ نہیں دیا تھا،والد کے انتقال کے بعد دو بھائی اس گھر میں رہتے تھے،ان کا آپس میں جھگڑا ہوا تو الگ ہوگئے اور ایک بھائی نےدوسرے سے دو لاکھ روپے بھی لیے، اب سوال یہ ہےکہ:1:میرے والد نے مجھے جو گھر گفٹ کیا تھا اس کا کیا حکم ہے؟2:والد کا ترکہ کس طرح تقسیم ہوگا؟
جواب: 1۔واضح رہے کہ   جب  کسی کو کوئی چیز دی جاتی ہے یا گفٹ کی جاتی ہے تو اس گفٹ(ہبہ) کے مکمل ہونے کے لیے ضروری ہےکہ وہ چیزاسے مالکانہ اختیارات کے ساتھ قبضے میں دےکر حوالے کی جائے، اور زمین ومکان دیتے وقت تو یہ  بھی ضروری ہے کہ دینے والا اپنا سامان اور رہائش بھی اس جگہ سے ختم کرکے حولے کرے ،تبھی جاکر وہ چیز اس دوسرے آدمی کی ملکیت  بن کر اس کی ہوجاتی ہے،  اور اگر بغیر قبضہ ومالکانہ اختیارات کے کسی کو کوئی چیز دی جائے اور صرف اس کے نام پر کر دی جائے  یا اپنا سامان اس جگہ ومکان سے نہ نکالا ہو تو ایسی صورت میں وہ چیز یا مکان وغیرہ اس کی ملکیت میں  داخل نہیں  ہوتی، بلکہ بدستور دینے والے کی ملکیت میں باقی  رہتی ہے۔مذکورہ تفصل کی روسے سائل کے والد نے جو گھر سائل کو گفٹ کردیا تھا اور قبضہ نہیں دیا تھا تویہ ہبہ مکمل نہیں ہوا  اور مذکورہ گھر تمام ورثاء میں ان کے شرعی حصوں کے مطابق تقسیم ہوگا،نیز سائل اور اس کے بھائیوں نے جو زبانی تقسیم کی تھی اور اس میں بیٹی کوحصہ نہیں دیا تھا تو  وہ تقسیم شرعاً معتبر نہیں ہے،بلکہ تمام ورثاء پر لازم ہےکہ دوبارہ شرعی طور پر  تقسیم کرکے  ہروارث کو موجودہ مارکیٹ ویلیوں کے  اعتبار سے اس کا حصہ ادا کریں۔2۔ سائل کے والد مرحوم کے ترکہ کی تقسیم کا طریقہ یہ ہےکہ مرحوم کے ترکہ میں سب سے پہلے ان کے حقوقِ  متقدمہ یعنی تجہیزوتکفین کے اخراجات نکالنے کے بعد،اگر اس پر کوئی قرض ہوتو اس کو ادا کرنے کے بعد،اگر اس نے کوئی جائز وصیت کی ہو تو باقی ترکہ کے ایک تہائی حصے میں اسے نافذ کرنے کے بعد باقی جائیداد منقولہ وغیر منقولہ کے کل352 حصے کرکے مرحوم کے ہرزندہ بیٹے کو76 حصے، مرحوم کی مرحومہ بیٹی کے شوہر کو8 حصے،ہر بیٹے کو6حصے، ہر بیٹی کو3 حصےاور مرحوم  بیٹے (سائل کے بھائی) کی بیوہ کو16 حصے دیے جائیں گے۔صورتِ تقسیم یہ ہے:میت:352/11بیٹابیٹابیٹابیٹابیٹابیٹی2222216464646464فوت۔۔۔۔۔۔۔۔فوت۔۔میت:32/4۔۔بیٹی مرحومہ۔۔مف1شوہربیٹابیٹابیٹابیٹیبیٹی13866633میت:1/16/4۔۔بیٹا مرحوم۔۔مف4/64بیوہبھائیبھائیبھائیبھائی13433331612121212یعنی سو روپے میں سے  مرحوم کے ہرزندہ بیٹے کو21.590روپے، مرحوم کی مرحومہ بیٹی کے شوہر کو2.272روپے،ہر بیٹے کو1.704روپے، ہر بیٹی کو0.852روپےاور مرحوم  بیٹے (سائل کے بھائی) کی بیوہ کو4.545 روپے ملیں گے۔فتاوی ہندیہ میں ہے:"ولا يتم حكم الهبة إلا مقبوضة ويستوي فيه الأجنبي والولد إذا كان بالغا، هكذا في المحيط. والقبض الذي يتعلق به تمام الهبة وثبوت حكمها القبض بإذن المالك."(کتاب الهبة، الباب الثاني في مايجوز من الهبة  ومالا يجوز ج:4، ص:377، ط:رشيدية)فتاوی شامی میں ہے:"(ولو ظهر غبن فاحش) لا يدخل تحت التقويم (في القسمة) فإن كانت بقضاء (بطلت) اتفاقا لأن تصرف القاضي مقيد بالعدل ولم يوجد (ولو وقعت بالتراضي) تبطل أيضا (في الأصح) لأن شرط جوازها المعادلة ولم توجد فوجب نقضها خلافا لتصحيح الخلاصة."(كتاب القسمة ج:6، ص:267، ط:سعيد)فقط واللہ اعلم

عنوان: والدین کا ایک بیٹے کو جائے داد دینا
سوال: والدین اپنی اولاد میں سے کسی ایک کو پوری جائیداد دوسروں کی اجازت کے بغیر دے  سکتے ہیں؟اگر دے دی ہو اور اس کی وجہ سے اولاد  والدین کے  ساتھ بدسلوکی کریں تو کیا حکم ہے؟
جواب: (1)صورتِ  مسئولہ میں والد کا اپنی زندگی میں اپنی جائیداد اولاد کو دینا ہبہ ہے اور ہبہ کے بارے میں شریعتِ مقدسہ کی ہدایت یہ ہے کہ ہبہ کرنے میں تمام اولاد ( بیٹے اور بیٹیوں ) کے درمیان برابری کی جائے، اس لیے والدین کو چاہیے  کہ اپنی ساری جائیداد صرف  کسی ایک   کو دینے کے بجائے تمام اولاد  کو برابر برابر کر کے  دیں، ورنہ اگر کسی معقول شرعی وجہ کے بغیر تقسیم میں مساوات نہیں کی تو گناہ گار  ہوں گے اور آخرت میں پکڑ ہوگی، البتہ اگراولاد میں سے  کسی ایک  کو اس کی دین داری یا خدمت گزاری    کی وجہ سے کچھ زائد دینا چاہیں تو  اس کی گنجائش ہے، لیکن کسی ایک کو بالکل محروم کردینا اور باقی کو دینا یا صرف ایک کو دے کر باقی سب کو محروم کردینا جائز نہیں ہے۔ لہٰذا صورتِ مسئولہ میں اگر کسی والد نے اپنی جائیداد صرف ایک ہی بیٹے کو دے دی ہو اور باقی کو کچھ نہیں دیا اور ان سب کو برابر برابر دینے کے  لیے مزید جائے داد بھی نہیں ہے تو ان کا یہ طرزِ عمل جائز نہیں ہے، انہیں سب اولاد میں برابری کرنی چاہیے، اور اس غلطی پر توبہ و استغفار کرنا چاہیے۔(2)    اللہ رب العزت نے انسانوں کو مختلف رشتوں میں پرویا ہے، ان میں کسی کو باپ بنایا ہے تو کسی کو ماں کا درجہ دیا ہے اور کسی کو بیٹا بنایا ہے تو کسی کو بیٹی کی نسبت عطا کی ہے، غرض ر شتے بنا نے کے بعد اللہ تعالیٰ نے ان کے حقوق مقر ر فرمائے ہیں ، ان حقوق میں سے ہر ایک کا ادا کر نا ضروری ہے، لیکن والد ین کے حق کو اللہ رب العزت نے قرآن کریم میں اپنی بندگی اورا طا عت کے فوراً بعد ذکر فرمایا، یہ اس بات کی طرف اشا رہ ہے کہ رشتوں میں سب سے بڑا حق والدین کا ہے ؛ لہٰذا مذکورہ صورت میں اگرچہ والدین نے اپنی جائے داد اولاد میں سے صرف کسی ایک کو دے دی ہو، تب بھی اولاد کے لیے ان سے بدسلوکی جائز نہیں ہے، بدسلوکی کی صورت میں اولاد گناہ گا رہوگی۔والدین سے حسنِ سلوک کا حکم   اللہ تعالیٰ کا ارشادِ گرامی ہے :’’وَقَضٰى رَبُّكَ أَلاَّ تَعْبُدُوْا إِلاَّ إِیَّاہُ وَبِالْوَالِدَیْنِ إِحْسَانًا إِمَّا یَبْلُغَنَّ عِنْدَكَ الْكِبَرَ أَحَدُهُمَا أَوْ كِلاَهُمَا فَلاَ تَقُلْ لَّهُمَا أُفٍّ وَّلاَ تَنْهَرْهُمَا وَقُلْ لَّهُمَا قَوْلاً كَرِیْمًا وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَ قُلْ رَّبِّ ارْحَمْهُمَا كَمَا رَبَّیَانِیْ صَغِیْرًا رَبُّكُمْ أَعْلَمُ بِمَا فِيْ نُفُوْسِكُمْ إِنْ تَكُوْنُوْا صَالِحِیْنَ فَإِنَّه كَانَ لِلأَوَّابِیْنَ غَفُوْرًا ۔‘‘ ترجمہ: ’’ اور تیرے رب نے یہ حکم دیا ہے کہ اس کے سوا کسی کی عبادت مت کرو اور اپنے ماں باپ کے ساتھ حسنِ سلوک سے پیش آؤ، اگر وہ تیری زندگی میں بڑھاپے کو پہنچ جائیں، چاہے ان میں ایک پہنچے یا دونوں (اور ن کی کوئی بات تجھے ناگوار گزرے تو) ان سے کبھی ـ’’ہوں ‘‘ بھی مت کرنا اور نہ ان سے جھڑک کر بولنا اور ان سے خوب ادب سے بات کر نا، اور ان کے سامنے شفقت سے انکساری کے ساتھ جھکے رہنا اور یوں دعا کر تے رہنا :اے ہمارے پروردگار ! تو اُن پر رحمت فرما، جیسا کہ انہوں نے بچپن میں مجھے پالا ہے (صرف ظاہر داری نہیں، دل سے اُن کا احترام کرنا) تمہارا رب تمہارے دل کی بات خوب جانتا ہے اور اگر تم سعادت مند ہو تو وہ توبہ کرنے والے کی خطائیں بکثرت معاف کرنے والا ہے۔‘‘    اس آیتِ کریمہ میں اللہ جل جلالہٗ نے سب سے پہلے اپنی بندگی و اطاعت کا حکم ارشاد فرمایا ہے کہ میرے علاوہ کسی اور کی بندگی ہر گز مت کرنا، اس کے بعد فرمایا کہ: اپنے والدین کے ساتھ حسنِ سلوک سے پیش آؤ۔ اولاد کو یہ سوچنا چاہیے کہ والدین نہ صرف میرے وجود کا سبب ہیں، بلکہ آج میں جو کچھ ہوں، ان ہی کی برکت سے ہوں، والدین ہی ہیں جو اولاد کی خاطر نہ صرف ہر طرح کی تکلیف، دکھ اور مشقت کو برداشت کر تے ہیں، بلکہ  اوقات اپنا آرام و راحت، اپنی خوشی و خواہش کو بھی اولاد کی خاطر قربان کردیتے ہیں۔ماں کا مجاہدہ    سب سے زیا دہ محنت و مشقت اور تکلیف ماں برداشت کرتی ہے، اللہ تعالیٰ کا ارشاد ہے:’’وَ وَصَّیْنَا الْإِنسَانَ بِوَالِدَیْهِ إِحْسَانًا حَمَلَتْهُ أُمُّهٗ كُرْهًا وَّوَضَعَتْهُ كُرْهًا‘‘ترجمہ: ’’اس ماں نے تکلیف جھیل کر اُسے پیٹ میں رکھا اور تکلیف برداشت کر کے اُسے جنا۔‘‘حمل کے نو [۹] ماہ کی تکلیف اور اس سے بڑھ کر وضع حمل کی تکلیف، یہ سب ماں برداشت کر تی ہے۔ جب بچہ پیدا ہوتا ہے تو اب اس کی پرورش کے لیے باپ محنت و مشقت برداشت کرتا ہے، سردی ہو یا گرمی، صحت ہو یا بیماری، وہ اپنی اولاد کی خاطر کسبِ معاش کی صعوبتوں کو برداشت کر تا ہے اور ان کے لیے کما کر لاتا ہے، ان کے اوپر خرچ کرتا ہے، ماں گھر کے اندر بچے کی پرورش کرتی ہے، اس کو دودھ پلاتی ہے، اس کو گرمی و سردی سے بچانے کی خاطر خود گرمی و سردی برداشت کرتی ہے، بچہ بیمار ہوتا ہے تو ماں باپ بے چین ہوجاتے ہیں، ان کی نیندیں حرام ہو جاتی ہیں، اس کے علاج و معالجہ کی خاطر ڈاکٹروں و علاج گاہوں کے چکر لگاتے ہیں۔ غرض والدین اپنی راحت و آرام کو بچوں کی خاطر قربان کرتے ہیں، اس لیے اللہ تعالیٰ نے جہاں اپنا شکر ادا کر نے کا حکم دیا ہے، وہا ں ساتھ ساتھ والدین کا بھی شکر گزار رہنے کا حکم ارشاد فرمایا ہے، سورۂ لقمان میں اللہ تعالیٰ فرماتے ہیں:’’ أَنِ اشْکُرْ لِيْ وَلِوَالِدَیْكَ إِلَيَّ الْمَصِیْرُ‘‘  ’’ میرا شکر یہ ادا کرو اور اپنے والدین کا شکریہ ادا کرو، میری طرف لوٹ کر آنا ہے۔‘‘حضرت ابن عمر  رضی اللہ عنہما  سے کسی نے پو چھا کہ میں نے خراسان سے اپنی والدہ کو اپنے کندھے پر اُٹھایا اور بیت اللہ لایا اور اسی طرح کندھے پر اُٹھا کر حج کے منا سک ادا کروائے، کیا میں نے اپنی والدہ کا حق ادا کردیا؟ تو حضرت عبداللہ بن عمر  رضی اللہ عنہما نے فرما یا: ’’نہیں، ہر گز نہیں، یہ سب تو ماں کے اس ایک چکر کے برابر بھی نہیں جو اس نے تجھے پیٹ میں رکھ کر لگایا تھا۔‘‘اللہ تعالیٰ نے والدین کے ساتھ حسنِ سلوک کا حکم دیا ہے: ’’وَبِالْوَالِدَیْنِ إِحْسَانًا‘‘ یعنی ان کے ساتھ انتہائی تواضع و انکساری اور ا کرام و احترام کے ساتھ پیش آئے، بے ادبی نہ کرے، تکبر نہ کرے، ہر حال میں اُن کی اطاعت کرے ، الا یہ کہ وہ اللہ کی نا فرمانی کا حکم دیں تو پھر اُن کی اطا عت جائز نہیں۔ سورۂ عنکبوت  میں اللہ تعالیٰ کا ارشادِ گرامی ہے:’’وَوَصَّیْنَا الْإِنْسَانَ بِوَالِدَیْهِ حُسْنًا وَإِنْ جَاهَدَاكَ لِتُشْرِكَ بِیْ مَا لَیْسَ لَكَ بِهٖ عِلْمٌ فَلَاتُطِعْهُمَا ‘‘  ’’ ہم نے انسان کو اس کے ماں باپ کے ساتھ نیک سلوک کر نے کا حکم دیا ہے اور ساتھ یہ بھی بتادیا ہے کہ اگر وہ تجھ پر اس با ت کا زور ڈالیں کہ تو ایسی چیز کو میرے ساتھ شریک ٹھہرائے، جس کے معبود ہونے کی کوئی دلیل تیرے پاس نہ ہو تو  اُن کا کہنا مت ماننا ۔‘‘حضرت حسن  رضی اللہ عنہ  سے کسی نے دریافت کیا کہ ماں باپ کے  ساتھ حسنِ سلوک کس طرح کیا جائے؟ تو انہوں نے فرمایا: تو اُن پر اپنا مال خرچ کر، اور وہ تجھے جو حکم دیں اس کی تعمیل کر، ہاں! اگر گناہ کا حکم دیں تو مت مان۔حضرت ابن عباس  رضی اللہ عنہما نے فرمایا کہ والدین کے  ساتھ حسنِ سلوک میں سے یہ بھی ہے کہ تم ان کے سامنے اپنے کپڑے بھی مت جھا ڑو، کہیں کپڑوں کا غبا ر اور دھول اُن کو نہ لگ جا ئے۔بڑھاپےمیں حسنِ سلوک کا خصوصی حکم اللہ تعالیٰ نے خاص طور سے والدین کے پڑھاپے کو ذکر فر ماکر ارشاد فرمایا کہ اگر ان میں کوئی ایک یا وہ دونوں تیری ز ند گی میں پڑھا پے کو پہنچ جا ئیں تو اُن کو ’’اُف ‘‘بھی مت کہنا اور نہ اُن سے جھڑک کر بات کرنا۔حضرت تھانوی  رحمۃ اللہ علیہ  نے بیان القرآن میں ’’اُف‘‘ کا ترجمہ ’’ہوں‘‘ سے کیا ہے کہ اگر ان کی کوئی بات نا گوار گزرے تو ان کو جواب میں ’’ہوں‘‘ بھی مت کہنا۔ اللہ رب العزت نے بڑھاپے کی حالت کو خا ص طور سے اس لیے ذکر فرمایا کہ: والدین کی جوا نی میں تو اولاد کو نہ ’’ہوں‘‘ کہنے کی ہمت ہوتی اور نہ ہی جھڑکنے کی، جوانی میں بدتمیزی اور گستاخی کا اندیشہ کم ہوتا ہے، البتہ بڑھاپے میں  والدین جب ضعیف ہوجاتے ہیں اور اولاد کے محتاج ہوتے ہیں تو اس وقت اس کا زیادہ اندیشہ رہتا ہے۔ پھر بڑھاپے میں عا م طور سے ضعف کی وجہ سے مزاج میں چڑچڑاپن اور جھنجھلاہٹ پیدا ہوتی ہے، بعض دفعہ معمولی باتوں پر اور بسااوقات درست اور حق بات پر بھی والدین اولاد پر غصہ کر تے ہیں، تو اب یہ اولاد کے امتحان کا وقت ہے کہ وہ اس کو برداشت کر کے حسنِ سلوک کا مظاہرہ کر تے ہیں، یا نا ک بھوں چڑھا کر بات کا جواب دیتے ہیں، اس موقع کے لیے اللہ تعالیٰ نے یہ حکم دیا ہے کہ جواب دینا اور جھڑک کر بات کرنا تو دور کی با ت ہے، ان کو’’ اُف‘‘ بھی مت کہنا اور ان کی بات پر معمولی سی ناخوشگواری کا اظہار بھی مت کرنا۔رہے ہیں۔والدین کا ادبحضرت عا ئشہ  رضی اللہ عنہا  سے مروی ہے ، وہ فر ما تی ہیں کہ: ایک شخص رسول اللہ  صلی اللہ علیہ وسلم  کی خدمت میں حاضر ہوا، اس کے ساتھ ایک بوڑھا آدمی بھی تھا، نبی کریم  صلی اللہ علیہ وسلم  نے پوچھا کہ: یہ بوڑھا کون ہے؟ اس شخص نے جواب میں کہا کہ: یہ میرا باپ ہے، آپ  علیہ السلام  نے فرمایا:’’ لاتمش أمامہٗ، و لاتقعد قبلہٗ، و لاتدعہ باسمہٖ، و لاتستبّ لہٗ.‘‘’’اُن کے آگے مت چلنا، مجلس میں اُن سے پہلے مت بیٹھنا، ان کا نام لے کر مت پکارنا، ان کو گالی مت دینا۔ ‘‘ بڑھا پے میں جب والدین کی کوئی با ت نا گوار گزرے تو ان سے کیسے گفتگوکی جا ئے؟ اس کے بارے میں اللہ تعالیٰ نے فرمایا:’’ وَقُلْ لَّهُمَا قَوْلاً كَرِیْمًا‘‘یعنی ان سے خوب ادب سے با ت کر نا ، اچھی بات کر نا، لب ولہجہ میں نرمی اور الفا ظ میں توقیر و تکریم کا خیا ل رکھنا۔ ’’قولِ کریم‘‘ کے بارے میں حضرت سعید بن مسیب ؒ نے فرمایا: ’’قول العبد المذنب للسید اللفظ‘‘خطاکار اور زرخرید غلام،  سخت مزاج اور ترش رو آقا سے جس طرح بات کر تا ہے اس طرح با ت کر نا، یہ قول کریم ہے۔ آگے فرمایا:’’  وَاخْفِضْ لَهُمَا جَنَاحَ الذُّلِّ مِنَ الرَّحْمَة‘‘ یعنی ان کے سامنے شفقت کے ساتھ انکساری سے جھکتے رہنا۔ حضرت عروہ  رحمۃ اللہ علیہ  سے کسی نے پوچھا کہ اللہ نے قرآن میں والدین کے سامنے جھکے رہنے کا حکم دیا ہے، اس کا کیا مطلب ہے؟ تو انہوں نے فرمایا کہ: اگر وہ کوئی با ت تیری ناگواری کی کہیں تو ترچھی نگاہ سے بھی اُن کو مت دیکھ کہ آدمی کی ناگواری اول اس کی آنکھ سے پہچانی جاتی ہے۔ اور فرمایا کہ ان کے سامنے ایسی روش اختیار کر کہ تیری وجہ سے ان کی دلی رغبت پوری کر نے میں فرق نہ آئے اور جس چیز کو والدین پسند کریں تو وہ ان کی خدمت میں پیش کر نے میں کنجوسی مت کرنا۔ (بر الوالدین، ص: ۴۰) حضرت مفتی محمد شفیع صاحب  رحمۃ اللہ علیہ  نے معارف القرآن میں لکھا ہے کہ والدین کی خدمت و اطاعت کا حکم کسی زمانے و عمر کے ساتھ مقید نہیں، بہرحال ہر عمر میں والدین کے ساتھ حسن سلوک کرنا واجب ہے، کیوں کہ والدین کی خدمت اور ان کی رضا مندی میں اللہ تعالیٰ کی رضامندی ہے اور ان کی ناراضی میں اللہ کی ناراضی ہے۔ حضرت عبد اللہ بن عمرو رضی اللہ عنہما  فر ما تے ہیں کہ رسول ا للہ  صلی اللہ علیہ وسلم  نے ارشاد فرمایا : ’’رضا اللہ مع رضا الوالدین و سخط اللہ مع سخط الوالدین.‘‘یعنی ’’اللہ کی رضا مندی والدین کی رضا مندی میں ہے اور اللہ کی ناراضی  ماں باپ کی ناراضی میں ہے۔‘‘جنت یا جہنم کے دروازے حضرت ابن عباس  رضی اللہ عنہما  فر ماتے ہیں کہ حضور اقدس  صلی اللہ علیہ وسلم  نے فرمایا :’’ من أصبح مطیعًا في والدیه أصبح له بابان مفتوحان من الجنة، و إن کان واحدًا فواحدًا، و من أمسى عاصیًا للہ في والدیه أصبح له بابان مفتوحان من النار، و إن کان واحدًا فواحدًا، قال الرجل: و إن ظلماہ؟ قال: و إن ظلماه، و إن ظلماه، و إن ظلماه.‘‘  یعنی جس شخص نے اس حال میں صبح کی کہ وہ اپنے والدین کے حقوق کی ادائیگی کے بارے میں اللہ کا فر ما نبردار رہا تو اس کے لیے جنت کے دو دروازے کھلے ہو تے ہیں اور اگر والدین میں سے ایک زندہ ہو اور اس کے ساتھ حسنِ سلوک کرے تو جنت کا ایک دروازہ کھلا رہتا ہے۔ اور جس نے اپنے والدین کے حقوق کی ادائیگی میں اللہ کی نا فر ما نی کی، اس کے بتائے ہوئے احکا ما ت کے مطا بق حسنِ سلوک نہ کیا تو اس کے لیے جہنم کے دو دروازے کھلے رہتے ہیں اور اگر والدین میں ایک زندہ ہو اور اس کے ساتھ بد سلوکی کر ے تو جہنم کا ایک دروازہ کھلا رہتا ہے۔ کسی نے پوچھا کہ: اے اللہ کے نبی! اگر چہ ماں باپ نے اس پر ظلم کیا ہو؟ تو آپ  صلی اللہ علیہ وسلم  نے تین دفعہ فرمایا: اگرچہ والدین نے ظلم کیا ہو ۔ حضرت رفاعہ بن ایاس  رحمۃ اللہ علیہ  کہتے ہیں کہ ایاس بن معاویہ  رحمۃ اللہ علیہ  کی والدہ کا انتقال ہوا تو وہ رونے لگے، کسی نے پوچھا کہ کیوں روتے ہو؟ تو انہوں نے فرمایا : ’’کان لي بابان مفتوحان إلی الجنة و أغلق أحدهما‘‘یعنی میرے لیے جنت کے دو دروازے کھلے ہوئے تھے، اب والدہ کی وفات پر ایک بند ہوگیا ہے، اس لیے رو رہا ہوں۔ کس  قدر خوش قسمت ہیں وہ لوگ جن کے والدین زندہ ہیں اور وہ ان کے ساتھ حسنِ سلوک کا معاملہ کرتے ہیں اور ان کے لیے جنت کے دو دروازے کھلے ہوئے ہیں۔والدین کے لیے دعا کا اہتمام کرنااللہ تعالیٰ نے جہاں والدین کے ساتھ حسنِ سلوک کا حکم دیا ہے، وہیں پر ان کے لیے دعا کرنے کی تعلیم بھی ارشاد فرمائی ہے، چنانچہ ارشادِ خداوندی ہے: ’’ رَبِّ ارْحَمْهُمَا كَمَا رَبَّیَانِیْ صَغِیْرًا‘‘’’اے میرے پروردگار! تو میرے والدین پر ایسے ہی رحم فرما،جیسا کہ انہوں نے بچپن میں رحمت و شفقت کے ساتھ میری پرورش کی ہے۔‘‘ہر نماز کے بعدوالدین کے لیے دعا کرنے کا معمول بنالیں، دو بہت آسان دعائیں جن کی تعلیم خود اللہ جل شانہ نے قرآن کریم میں دی ہے، ایک ماقبل والی اور دوسری یہ:’’رَبَّنَا اغْفِرْ لِيْ وَلِوَالِدَيَّ وَلِلْمُؤْمِنِیْنَ یَوْمَ یَقُوْمُ الْحِسَابُ‘‘  ’’اے میرے پروردگار! روزِ حساب تو میری، میرے والدین کی اور تمام ایمان والوں کی بخشش فرما۔‘‘فقط واللہ اعلم

عنوان: بیوی کے لیے بغیر قبضہ کے ہبہ کرنے اور سوتیلی پوتی کے لیے وصیت کا حکم
سوال: میرے پھوپھی زاد بھائی کا 5 ماہ پہلے انتقال ہوا، وہ میری پھوپھی کے سوتیلے بیٹے تھے، ان کے ترکہ میں ذاتی 6 لاکھ روپے، اور دو دکانیں ہیں، انہوں نے ان کے بارے میں یہ کہا تھا کہ "یہ سب میری بیوی کا ہے  اور میں ان کو اپنی زندگی میں ہی اس کا مالک بناتا ہوں" لیکن زندگی میں ان کو اس کا قبضہ نہیں دیا تھا، ان کے ورثاء میں ایک بیوہ، بہن اور ایک چچا ہیں۔ تو اب اس جائیداد کی تقسیم کس طرح ہوگی؟میری پھوپھی کا ایک پگڑی کا گھر تھا جو میرے مذکورہ پھوپھی زاد بھائی نے اپنے نام کروایا تھا، میری پھوپھی کی زبانی وصیت تھی کہ یہ میری سوتیلی پوتی (پھوپھی زاد بھائی کی لے پالک بیٹی) کو دیا جائے، پھوپھی کے ورثاء میں صرف ایک بھائی ہے جو میرے والد ہیں، اب اس کو کس طرح تقسیم کیا جائے۔
جواب: واضح رہے کہ گھر جائیداد وغیرہ کسی کےمحض نام کر دینے سے یا صرف کہنے سےشرعاً وہ اس کا مالک نہیں بنتا  جب تک اس کو کامل قبضہ اور اس میں تصرف کا اختیار نہ دیا گیا ہو ، اسی طرح کسی رقم کے ہبہ (گفٹ) کرنے کے لیے بھی قبضہ دینا ضروری ہے اس کے بغیر ہبہ مکمل  نہیں ہوتا، مذکورہ تفصیل کی رو سے  صورت مسئولہ میں پھوپھی زاد بھائی کے  یہ کہنے کی وجہ سے کہ "یہ سب میری بیوی کا ہے اور اس کو اپنی زندگی میں ہی اس کا مالک بناتا ہوں" شرعاً اس کی بیوہ مذکورہ رقم اور دکانوں کی مالک نہیں بنی تھی کیونکہ مالکانہ قبضہ اور تصرف نہیں دیا تھا، لہذا پھوپھی زاد بھائی کے انتقال کے بعد مذکورہ رقم اور دکانیں ان کا ترکہ ہے جس میں مرحوم کے تمام شرعی ورثاء اپنے اپنے شرعی حصے کے اعتبار سے حق دار ہیں ۔فتح القدیر میں ہے: (وتصح بالایجاب والقبول والقبض) ام الایجاب والقبول فانه عقد والعقد ینعقد بالایجاب والقبول والقبض لا بد منه لثبوت الملک ـــــــــــــــــ  ولنا قوله علیه صلی اللہ علیه وسلم لا تجوز الہبه الا مقبوضةقال العلامه ابن الهمام:قال صاحب النهایة ای تصح بالایجاب وحدہ فی حق الواھب، وبالایجاب والقبول فی حق الموھوب له  ــــــــــــــــــــــــ ولکن لا یملکه الموھوب له الا بالقبول والقبض(کتاب الہبة، ص/479، 480، 481 ج/7 ، ط/رشیدیه) صورت مسئولہ میں مرحوم کے ترکہ کی تقسیم کا شرعی طریقہ یہ ہے کہ کل ترکہ میں سے سب سے پہلے ان کی تجہیز و تکفین کے اخراجات نکالے جائیں، اس کے بعد اگر ان پر کوئی قرضہ ہو تو اسے ادا کیا جائے،پھر اگر انہوں نے کوئی جائز وصیت کی ہو تو باقی ماندہ ترکہ کے ایک تہائی سے اسے نافذکیا جائے، اس کے بعد باقی  جائیداد منقولہ وغیر منقولہ کے4 حصے بناکر مرحوم کی بیوہ کو 1 حصہ، بہن کو 2 حصے اور چچا کو 1 حصہ ملے گا۔صورتِ تقسیم یہ ہے:میت 4 بیوہبہنچچا121یعنی 100 روپے میں سے مرحوم کی بیوہ کو 25 روپے، بہن کو 50 روپے اور چچا کو 25 روپے ملیں گے۔ مرحومہ پھوپھی کا  زبانی وصیت کرنا کہ کہ مذکورہ گھر میری سوتیلی پوتی کو دیا جائے شرعاً  اس کے حق میں وصیت کرنا ہے، اور وصیت کا حکم یہ ہے کہ وہ ایک تہائی  مال میں نافذ ہوتی ہےباقی دو تہائی ورثاء میں تقسیم ہوتے ہیں، لہذا اگر مذکورہ گھر کل ترکہ کا ایک تہائی یا اس سے کم ہو تو وصیت ورثاء کی اجازت کے بغیرنافذ ہو جائے گی اورمذکورہ گھر سوتیلی پوتی کا ہوگااور اگر یہ گھر ترکہ کے ایک تہائی سے زائد ہوتو پھر باقی ورثاءیعنی بھائی اگر پورا گھر  دینے پر راضی ہو تو جائز ہوگا ورنہ ایک تہائی تک وصیت نافذ ہوگی، اور باقی  دو تہائی مرحومہ کے بھائی کو ملیں گے۔فتاوی شامی میں ہے:(وتجوز بالثلث للأجنبي) عند عدم المانع (وإن لم يجز الوارث ذلك لا الزيادة عليه إلا أن تجيز ورثته بعد موته)(کتاب الوصایاِ، ص/650، ج/6، ط/سعید)فقط واللہ اعلم

عنوان: والد کا کسی ایک بیٹے کی رقم سے اس کے لیے زمین خرید کراس کے نام کرنا
سوال: میرے والد کے پاس ایک زمین تھی جس میں دو حصے میرے والد کے تھے اور ایک حصہ کسی اور کا تھا،والد صاحب نے اس تیسرے حصے کو خریدنا چاہا اور اس کے لیے اپنے بڑے بیٹوں سے مشورہ کیا اور ان سے رقم کا مطالبہ کیا لیکن انہوں نے  رقم دینے سے انکار کردیا، پھروالدصاحب نے مجھے کہا کہ یہ زمین تم خریدلو تو میں نے والدصاحب کو رقم دی جس سے انہوں نے وہ حصہ میرے لیے خرید لیا،نیز  زمین خریدنے کے بعد زمین کا بونڈ گواہوں کی موجودگی میں میرے نام بنایا گیا تھا،اب والدصاحب کے انتقال کے بعد میرے بڑے بھائی اور بھتیجے یہ دعویٰ کرتے ہیں کہ اس تیسرے حصے میں بھی ہمارا حق ہے،قرآن وحدیث کی روشنی میں اس مسئلہ کا جواب عنایت فرمائیں؟
جواب: صورت مسئولہ میں جب سائل  کے والدنے سائل سے رقم کا مطالبہ کرتے وقت یہ کہاتھا کہ یہ زمین تم اپنے لیے خریدلو اور اس کے بعد جب سائل نے زمین کی قیمت ادا کی تو سائل کے والدنے مذکورہ زمین سائل کے لیے خرید کر اس کے کاغذات میں بھی سائل کا نام لکھوایا تھا تو  یہ زمین سائل کی ملکیت شمار ہوگی ،اور سائل کے بھائیوں اور بھتیجوں کا زمین کے اس حصے میں دعوی کرنا شرعاً جائز نہیں ہے ۔فتاوی ہندیہ میں ہے:   "لا يجوز لأحد من المسلمين أخذ مال أحد بغير سبب شرعي كذا في البحر الرائق."(فصل فی التعزیر: ج2 ص، 167 ط: رشیدیه)مجلۃ الاحکام العدلیۃ میں ہے:"(المادة ٩٦) : لا يجوز لأحد أن يتصرف في ملك الغير بلا إذنه.(المادة ٩٧) : لا يجوز لأحد أن يأخذ مال أحد بلا سبب شرعي."(المقالة الثانیة فی بيان القواعد الكلیة الفقہیة ص: 27 ط: نورمحمدکارخانه)فقط واللہ اعلم

عنوان: کرایہ پر دی گئی بلڈنگ سے مکمل دستبردار ہو کر ہبہ کرنے اور مورث کی زندگی میں انتقال کر جانے والے وارث کے لئے میراث کا حکم
سوال: مجھے میری بہن کی طرف سے ایک بلڈنگ گفٹ ملی تھی،جس میں سے  میرے بڑے بھائی کا بیٹا حصہ طلب کر رہا ہے،میں یہ بات واضح کرنا چاہ رہا ہوں کہ میرے بھائی کا انتقال میری بہن سے پہلے ہو گیا تھا،کیا میرے بھائی کا اس جائیداد میں پر حصہ بنتا ہے؟تاکہ میں قیامت کے دن پکڑ سے بچ سکوں۔وضاحت:مذکورہ بلڈنگ بہن نے قانونی تقاضے پورے کر کےمکمل میرے اختیار میں دےدی تھی،اور کرایہ داروں کو بھی بتا کر خود دستبردار  ہو گئی تھی،اگر چہ بعد میں کرایہ دار بھی نکل گئے تھے،اور اس کے بعد سے  بلڈنگ خالی پڑی ہوئی ہے،اور ہمارے ہی قبضے و تصرف میں ہے،ہم ہی اس کے پراپرٹی ٹیکس ،بجلی بل، گیس بل وغیرہ دیتے چلے آرہے ہیں،اور یہ سب بہن کی حیات ہی میں ہوتا رہا،اس کے بعد  بہن کا جب انتقال ہوا اس وقت میں اور ہماری ایک ہی دوسری بہن حیات تھے،اور مرحومہ بہن غیر شادی شدہ تھی۔
جواب: صورتِ مسئولہ میں سائل کی بہن مذکورہ بلڈنگ گفٹ کرنے کے بعد کرایہ داروں کو بتا کر مکمل طور پر دستبردار رہی،اور اس  کے بعد سے سائل ہی بیٹے کے ذریعےکرایہ وصول کر کے استعمال کرتا رہا،اور پھر مذکورہ بلڈنگ کرایہ داروں سے خالی کروانے کے بعد بھی سائل ہی کے تصرف اور اختیار میں رہی،اور اس کے بعد سے بہن کی حیات سے ہی سائل ہی اس کے ٹیکس اور بلز وغیرہ ادا کرتا چلا آرہا ہے،تو ایسی صورت میں مذکورہ بلڈنگ سائل کی ملکیت بن چکی ہے ،لہذا سائل کے بھتیجے کا حصے کامطالبہ کرنا درست نہیں ۔باقی چونکہ سائل کے دوسرے بھائی( مذکورہ بھتیجے کے والد)کا انتقال بہن سے پہلے ہی ہو چکا تھاتو اس لئےمرحومہ بہن کی وراثت میں بھی  ان کا حق و حصہ نہیں کہ  جس بناء پر حصے کا مطالبہ درست قرار دیا جا سکے۔الدر المختار میں ہے:"(وتتم) الهبة (بالقبض) الكامل."(رد المحتار، کتاب الھبة، ج:5، ص:690، ط:سعید)وفیہ ایضا:" قلت : فقد افاد ان التلفظ بالايجاب والقبول لا يشترط ، بل تكفي القرائن الدالة علي التمليك.:"(رد المحتار، کتاب الھبة، ج:5، ص:688، ط:سعید)البحر الرائق شرح كنز الدقائق (8/ 557):"وأما بيان الوقت الذي يجري فيه الإرث، فنقول: هذا فصل اختلف المشايخ فيه، قال مشايخ العراق: الإرث يثبت في آخر جزء من أجزاء حياة المورث، وقال مشايخ بلخ: الإرث يثبت بعد موت المورث."الدر المختار وحاشية ابن عابدين (رد المحتار) (6/ 758):"وشروطه: ثلاثة: موت مورث حقيقة، أو حكما كمفقود، أو تقديرا كجنين فيه غرة ووجود وارثه عند موته حيا حقيقة أو تقديرا كالحمل والعلم بجهة إرثه."فقط واللہ اعلم

عنوان: بلڈنگ گفٹ کرکے مکمل مالکانہ قبضہ دینا
سوال: میری ایک پھوپھی تھی، جس نے اپنی ایک بلڈنگ میرے والد کو گفٹ کردی اور مکمل  قبضہ بھی دے دیا ، اس کے بعد کرایہ بھی ہم وصول کرتے تھے ، اور وہ بلڈنگ ہمارے والد کے نام ٹرانسفر بھی ہوگئی تھی  ، اب میری دوسری پھوپھی  کے بیٹے اور کزن یہ دعوی کرتے ہیں کہ اس گفٹ کو کینسل کردیاجائے اور بلڈنگ  میں سب کوحصہ دیا جائے ، کیا ان کا یہ دعوی درست ہے؟یا اس بلڈنگ کے مالک اب میرے والد ہیں۔وضاحت: جب پھوپھی نے مذکورہ بلڈنگ میرے والد کو گفٹ کی  تو اس وقت بلڈنگ میں کرایہ دار تھےتو بلڈنگ کے تمام کاغذات میرے والد کے نام کرائے گئے اور کرایہ میرے والد کے نام آتارہا اور کرایہ ہم وصول کرتے رہے ، اس کےبعد ہم نے تمام کرایہ داروں سے بلڈنگ کو خالی کروادیااور پوری بلڈنگ پرقبضہ حاصل کرلیا، اس کے بعد ایک رات میری دوسری پھوپھی آئی اور انہوں نے ایک فلیٹ  کا تالا توڑکر وہیں رہائش  اختیار کی ، حالاں کہ وہ پھوپھی جس نے ہمیں یہ بلڈنگ گفٹ کی تھی وہ حیات تھیں اور انہوں نے مذکورہ بلڈنگ ہمیں گفٹ کی تھی۔
جواب:
واضح رہے کہ ہبہ (گفٹ )کے درست ہونے کے لیے ضروری ہے کہ  واہب ( ہبہ کرنے  والا) موہوبہ چیز (جو چیز ہبہ کی جائے) كومکمل طورپر فارغ کرکے  موہوب  لہ (جس کو ہبہ کیا جائے ) کو مالکانہ قبضہ اورتصرف کااختیاردے،صورتِ مسئولہ میں  چوں کہ مذکورہ بلڈنگ گفٹ کرتے وقت کرایہ پر تھی ،لہذاگفٹ درست نہیں ہوا،تاہم اگر سائل کا بیان واقعۃً درست ہےکہ سائل کے والد  نے  پھوپھی کی اجازت ورضامندی سے تمام کرایہ داروں سے بلڈنگ خالی کرواکر پوری بلڈنگ پرقبضہ حاصل کرلیا  تھا ،تو مذکورہ بلڈنگ ان  کے والدکی ملکیت ہوگئی،  اس کے بعد دوسری پھوپھی  کے بیٹوں  اور کزن  کا یہ دعوی کرنا  کہ اس گفٹ کو کینسل کردیاجائے اور بلڈنگ  میں سب کوحصہ دیا جائے شرعا درست نہیں ،نیز دوسری پھوپھی کا سائل کے والد کی اجازت کے بغیر ایک فلیٹ کا تالا توڑ کر وہیں رہائش اختیار کرنا بھی شرعا درست نہیں۔در مختار مىں  ہے:"(وتتم) الهبة (بالقبض) الكامل."(كتاب الهبة:5/ 690،ط:سعيد)وفيه أيضًا:"لايجوز التصرف في مال غيره بلا إذنه."(كتاب الغصب:6/ 200،ط:سعيد)فتاوی ہندیہ میں ہے:"و القبض الذي يتعلق به تمام الهبة وثبوت حكمها القبض بإذن المالك، والإذن تارة يثبت نصا وصريحا وتارة يثبت دلالة فالصريح أن يقول: اقبضه إذا كان الموهوب حاضرا في المجلس ويقول اذهب واقبضه إذا كان غائبا عن المجلس ثم إذا كان الموهوب حاضرا، وقال له الواهب: اقبضه فقبضه في المجلس أو بعد الافتراق عن المجلس صح قبضه وملكه قياسًا و استحسانًا، و لو نهاه عن القبض بعد الهبة لا يصح قبضه لا في المجلس ولا بعد الافتراق عن المجلس، و إن لم يأذن له بالقبض صريحًا ولم ينهه عنه إن قبضه في المجلس صح قبضه استحسانًا لا قياسًا، وإن قبضه بعد الافتراق عن المجلس لايصح قبضه قياسًا و استحسانًا، ولو كان الموهوب غائبا فذهب وقبض: إن كان القبض بإذن الواهب جاز استحسانًا لا قياسًا، و إن كان بغير إذنه لايجوز قياسًا و استحسانًا، هكذا في الذخيرة." (كتاب الهبة، الباب الثاني فيما يجوز من الهبة و ما لايجوز:4/ 377،ط:دار الفكر)وفيه أيضا:"و منها: أن يكون الموهوب مقبوضًا حتى لايثبت الملك للموهوب له قبل القبض و أن يكون الموهوب مقسومًا إذا كان مما يحتمل القسمة و أن يكون الموهوب متميزًا عن غير الموهوب و لايكون متصلًا و لا مشغولًا بغير الموهوب."(كتاب الهبة، الباب الأول تفسير الهبة وركنها:4/ 374،ط:دار الفكر)فقط والله اعلم

Reference: Riyad as-Salihin 831 In-book reference : Book 4, Hadith 19: حوالہ

عنوان: صرف دو بیٹوں کو آدھی جائیداد ہبہ کرکے باقیوں کو محروم کرنا شرعاً جائز نہیں ہے
سوال: میں اپنی زندگی میں کل جائیداد کا آدھا حصہ اپنے دو بیٹوں کو ہبہ(گفٹ) کرنا چاہتا ہوں، کیوں کہ وہ میرے ساتھ بھرپور کام کرتے ہیں اور میری خدمت کرتے ہیں،جب کہ ان دو علاوہ میرا ایک بیٹا،آٹھ بیٹیاں اور ایک اہلیہ ہے، اور باقی کی آدھی جائیداد میرے مرنے کے بعد میرے انہی دو بچوں سمیت تمام شرعی ورثاء میں ان کے شرعی حصوں کے مطابق تقسیم  ہو، کیا ایسا کرنا درست ہے؟ ایسی شرعی رہنمائی کریں کہ دیگر ورثاء کو کسی قسم کے اعتراض کا موقع  نہ ملے۔
جواب:
1۔واضح رہے کہ زندگی میں جائیداد تقسیم کرنا میراث نہیں بلکہ ہبہ کہلاتا ہے، اور ہبہ (گفٹ) میں اولاد کے درمیان برابری کا حکم ہے،یعنی جتنا بیٹے کو دے اتنا ہی بیٹی کو دے، کسی  کو دینا اورکسی کو محروم کرنا یا کسی کو  زیادہ دینا اور کسی کو کم دینا شرعا درست نہیں ہے،اس سے اجتناب کرنا لازم ہے،حضور اکرم ﷺ کا ارشاد ہے کہ اپنے اولاد کو عطیہ دینے میں برابری کرو جیسے کہ  تم چاہتے ہو کہ وہ تمہارے ساتھ نیکی کرنے میں برابری کرے، لہٰذا والدین کو چاہئے کہ اولاد میں جو کچھ تقسیم کریں وہ انصاف اور برابری کے ساتھ کریں،البتہ والدین دین داری ،خدمت گزاری یا تنگدست ہونے کی بنیاد پر کسی بچے/بچی کو کچھ زیادہ حصہ دینا چاہیں تو دے سکتے ہیں۔مذکورہ بالا تفصیل کی رو سے صورتِ مسئولہ میں اپنی کل جائیداد کا آدھا حصہ صرف دو بیٹوں کو دینا اور باقیوں کو محروم کرنا شرعاً درست نہیں ہے، زندگی میں جائیداد تقسیم کرنے کا شرعی طریقہ یہ ہے کہ سب سے پہلے  اپنے لئےجتنا حصہ رکھنا چاہے الگ کرلے تاکہ بوقت ضرورت کام آسکے ،  اس کے بعد کل مال کے آٹھویں حصہ کے بقدر اپنی بیوی کو دیدے، پھر   اس کے بعدجو کچھ بچ جائے اس کو تمام بیٹوں اور بیٹیوں میں برابر تقسیم کرے۔          البتہ اگر سائل کسی بیٹے/بیٹی کو خدمت گزاری،دینداری،یا تنگدست ہونے کی بنیاد پر دیگر بچوں سے زیادہ دینا چاہے تو دے سکتا ہے، بشرطیکہ دوسروں کو ضرر پہنچانا مقصود نہ ہو۔لیکن اگر سائل کو  اپنے مذکورہ دونوں بیٹوں کو جائیداد کا آدھا حصہ دینا  ہی ہو تو اس کی یہ صورت اختیار کرے   کہ ان سے معاہدہ کرے کہ ابھی یہ حصہ لے لو ، پھر میرے مرنے کے بعد میری جائیداد میں سے آپ لوگوں کا حصہ نہیں ہوگا،اگر وہ اس پر راضی ہوجائیں تو اس صورت میں ان کو زندگی میں ہی جائیداد کا آدھا حصہ دینا شرعاً درست ہے، مگر سائل کے انتقال کے بعد مذکورہ دونوں بیٹوں کو سائل کی جائیداد میں سے کوئی حصہ نہیں ملے گا۔واضح رہے کہ زندگی میں جائیداد تقسیم کرتے وقت جس کو جو حصہ دیا جائے وہ اس کے قبضے میں دینا ضروری ہے۔الدر مع الرد میں ہے:"وفی الخانیۃ: لا باس بتفضیل بعض الاولاد فی المحبۃ، لانھا عمل القلب،وکذا فی العطایا ان لم یقصد بہ الاضرار،وان قصد فسوی بینھم یعطی الابن کالبنت عند الثانی وعلیہ الفتویٰ."(کتاب الھبۃ،ج5،ص696،ط:سیعد)مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه»الی قولہ۔۔۔«فاتقوا الله واعدلوا بين أولادكم».قال: فرجع فرد عطيته. وفي رواية: أنه قال: «لا أشهد على جور."(ج:2 ص:909 باب فی العطایا ط:المکتب الاسلامی)   شرح معانی الآثار میں ہے:"عن الشعبی قال: سمعت النعمان علی منبرنا ھذا یقول: قال رسول اللہ صلی اللہ علیہ و سلم: "سووا بین اولادکم فی العطیۃ کما تحبون ان یسووا بینکم فی البر."(ج:4 ص: 86 کتاب الھبۃ ط: عالم الکتب)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: وارث کا گفٹ کا دعویٰ کرنا / 3 بیٹے اور 4 بیٹیوں میں ترکہ کی تقسیم
سوال: میرے والد صاحب کا گھر تھا، ان کا انتقال ہوگیا ہے، ورثاء میں  3 بیٹے ، 4 بیٹیاں اور بیوہ تھیں، پھر بیوہ کا  انتقال ہوگیا، ورثاء میں    3 بیٹے  اور  4 بیٹیاں  ہیں، لیکن یہ گھر ہماری چھوٹی بہن نے اپنے نام کرلیا  اور  کہہ رہی ہیں  کہ یہ گھر والدہ نے مجھے  دے دیا تھا، والد اور والدہ دونوں کا اسی گھر میں انتقال ہوا ہے، شریعت کی رو سے اس کا کیا حکم ہے۔
جواب: صورتِ مسئولہ میں    سائل کے والد کا مذکورہ ملکیتی مکان  ان کے انتقال کے بعد اگر واقعۃً  سائل کی والدہ نے   اپنی چھوٹی بیٹی کو دے دیا ہو تب بھی مذکورہ گھر بیٹی کا نہیں ہوگا؛ اس لیے کہ والد کے انتقال کے بعد اس میں بیوہ سمیت دیگر تمام ورثاء کا حق متعلق ہوگیا تھا، کسی ایک وارث کا دیگر  عاقل بالغ ورثاء کی اجازت کے بغیر  مکمل گھر کسی کو گفٹ کردینا یا تقسیم سے پہلے صرف اپنا حصہ گفٹ کردینا شرعاً معتبر نہیں ہوتا، نیز اگر مکان والد کی زندگی میں ہی والدہ نے والد کی اجازت سے یا بغیر اجازت کے گفٹ کیا ہو  اور والد اسی مکان میں تاحیات رہائش پذیر  تھے   تو اس صورت میں بھی یہ گفٹ مکمل نہیں ہوا، لہذا بہن کا اس مکان کی ملکیت کا دعویٰ کرنا درست نہیں ہے، مذکورہ مکان سائل کے والد کا ترکہ ہے، جو تمام شرعی ورثاء میں شرعی حصص کے اعتبار سے تقسیم ہوگا۔سائل کے والدین کے ترکہ  کی تقسیم کا طریقہ یہ ہے کہ  ترکہ میں ان کے حقوق متقدمہ یعنی تجہیز وتکفین کے اخراجات نکالنے کے بعد ، اگر ان کے ذمہ کوئی قرض ہو تو اسے کل ترکہ میں سے ادا کرنے کے بعد ، اگر انہوں نے کوئی جائز وصیت کی ہو تو اسے ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو 10 حصوں میں تقسیم کرکے  دو، دو حصے ہر ایک بیٹے کو اور ایک ایک حصہ ہر ایک بیٹی کو ملے گا۔صورت تقسیم یہ ہے:میت: 10بيٹابيٹابيٹابيٹيبيٹيبيٹيبيٹي2221111يعنی مثلاً 100 روپے میں سے 20،20 روپے ہر ایک بیٹے کو اور 10، 10 روپے ہر ایک بیٹی کو ملیں گے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية". (4/378،  الباب الثانی فیما یجوز من الھبة وما لا یجوز، ط: رشیدیة)وفیہ أیضاً:"وتصح في محوز مفرغ عن أملاك الواهب وحقوقه ومشاع لايقسم ولايبقى منتفعًا به بعد القسمة من جنس الانتفاع الذي كان قبل القسمة كالبيت  الصغير والحمام الصغير ولا تصح في مشاع يقسم ويبقى منتفعا به قبل القسمة وبعدها، هكذا في الكافي".(4/374، الباب الثاني فيما يجوز من الهبة وما لا يجوز، ط: سعید)فقط واللہ اعلم

عنوان: اولاد کے درمیان تقسیم جائیداد کی تفصیل
سوال: 1) ہمارے والدصاحب کاایک مکان تھا، اس میں والد صاحب اپنی اہلیہ ،دو بیٹوں اور دو بیٹیوں کے ساتھ رہتے تھے، بڑے بیٹے کی شادی کے بعد والد نے اس بیٹے کو ایک الگ مکان خرید کر دیا،یہ مکان والد صاحب نے اس بیٹے کو ہبہ کر دیاتھا، اور اس کو اس پر قبضہ بھی دےد یا، پھر کسی وقت بڑے بیٹے نے یہ کہا کہ والد صاحب کا جو پرانا مکان تھا اس میں اس کا حصہ نہیں ہے۔والد صاحب نے وہ مکان فروخت کر کے ایک اور مکان خرید لیا، پھر اپنے چھوٹے بیٹے  کو کہا کہ دونوں بہنوں کو اس مکان میں سے ان کا حصہ دے دو تاکہ ان کا اپنا گھر ہو جائے، چھوٹے بیٹے نے دونوں بہنوں کو نقد کی صورت میں اپنے پاس سے اس مکان میں سے ان کا حصہ دے دیا، اس کے بعد والد صاحب نے یہ تحریر لکھ دی کہ اس مکان کا  75 فیصد میں نے چھوٹے بیٹے کو اور 25 فیصد بیوی کو گفٹ کر دیا ہے، البتہ مکان والد صاحب کے نام پر ہے، والد اور والدہ دونوں حیات ہیں اور اسی مکان میں رہائش پذیر ہیں۔کیا والد صاحب کا اس طرح گفٹ کرنا درست ہے اور کیا اس مکان میں اب دیگر بہن بھائیوں کا حصہ ہےیا نہیں ؟ کیو ں کہ اب بڑا بیٹا اس مکان میں اپنے حصے کا مطالبہ کر رہا ہے، کیا اس کا مطالبہ کرنا درست ہے؟2) والد صاحب کی ایک دکان تھی اس میں والد صاحب کا کاروبار تھا، بڑا بیٹا بھی والد صاحب کے ساتھ اس دکان میں کام کرتا تھا،  اس دکان کی قیمت تقریباً 40 لاکھ تھی، والد صاحب نے یہ دکان اور کاروبار بڑے بیٹے کو بیچ دیا، بدلے میں بڑے بیٹے نے ایک اور دکان دی، جس کی قیمت 15 لاکھ تھی، کچھ وقت کے بعد والد صاحب نے یہ دکان 23 لاکھ میں فروخت کر دی پھر 30 لاکھ روپے کی ایک اور دکان خریدی جس میں 7 لاکھ روپے چھوٹے بیٹے نے لگائے، والد صاحب نے کہا  ہے کہ اس دکان میں بھی بڑے بیٹے کا حصہ نہیں ہے،  چھوٹے بیٹے اور دو بیٹیوں کا حصہ ہے، اب بڑا بیٹا اس دکان میں بھی اپنے حصہ کا مطالبہ کر رہا ہے، کیا اس کا مطالبہ کرنا درست ہے؟
جواب:
1)واضح رہے کہ اگر کوئی شخص کسی قابلِ تقسیم چیز کو مختلف لوگوں کے درمیان ہبہ (گفٹ) کرتا ہے تو اس کا ہبہ اور تحفہ مکمل ہونے  اور  اس چیز  کی ملکیت منتقل ہونے کے لیے لازمی ہے کہ ہبہ کرنے والا شخص  یا تو خود اس چیز کو تقسیم کر کے جنہیں ہبہ کیا ہےان کے حوالے کرے ،یا ان میں سے کسی ایک کو یہ کہہ دے کہ اس کو آپس میں تقسیم کر کے قبضہ کر لو، یا ہبہ کرنے والے کا  نائب اس چیز کو ان کے درمیان  تقسیم کردے، اگر ان تین میں سے کوئی صورت نہ ہو تو یہ ہبہ مکمل نہ ہوگا اور ہبہ کرنے والا بدستور اس چیز کا  مالک رہے گا۔صورتِ مسئولہ میں والد صاحب نے چوں کہ اپنے بڑے بیٹے کو ایک مکان گفٹ کر دیا تھا اور والد کے کہنے پر چھوٹے بیٹے نے اپنی دونوں بہنوں کو نقد کی صورت میں ان کا حصہ دے دیا تھا، اور اب والد صاحب موجودہ مکان چھوٹے بیٹے کو گفٹ کرنا چاہتے ہیں تو اس کا درست طریقہ یہ ہے کہ اگر والد صاحب پورا مکان چھوٹے بیٹے کو دینا چاہیں تو مکان سے باہرآکر  چھوٹے بیٹے کو  مکان اس میں موجود سامان سمیت گفٹ کر دیں اور اس کی چابی بیٹے کو حوالے کر کے بیٹے کو اس پر مکمل قبضہ و تصرف دے دیں تو یہ ہبہ مکمل ہو جائے گا اور بیٹا اس مکان کا مالک بن جائے گا یا اگر سامان بیٹے کو ہبہ کرنا مقصود نہ ہو تو پہلے  مکان میں موجود اپنا سامان بیٹے کے پاس ودیعت یعنی امانت رکھوا دیں، پھر مکان بیٹے کو مذکورہ طریقہ کے مطابق ہبہ کردیں۔اور اگر مکان کا کچھ حصہ بیٹے کو اور کچھ اپنی اہلیہ کو دینا چاہیں تو  اس کے لیے ضروری ہے کہ ہبہ کرنے کے بعد  یا تو خود مکان کو تقسیم کر کے دونوں کو اپنے اپنے حصے پر مکمل قبضہ دے دیں یا بیٹے کو ہی تقسیم کرنے کا کہہ دیں یا کسی تیسرے شخص  کو مکان تقسیم کرنے کی ذمہ داری دے دیں۔ والد صاحب اگر اس مکان کو اوپر ذکرکردہ طریقہ کے مطابق اپنی اہلیہ اور چھوٹے بیٹے کوگفٹ کردیتے ہیں توپھر  بڑے بیٹے   اور بہنوں کااس مکان میں کوئی حصہ نہیں ہوگا۔ 2) 30 لاکھ کی دکان کی خریداری کے وقت  چھوٹے بیٹے نے 7 لاکھ روپے اگر شراکت داری کے لئے  دیے تھے تو بیٹا اس دکان میں 23.33 فیصد کا شریک ہے، جب کہ باقی 76.67 فیصد کے مالک والد صاحب ہیں،  اب اگر والد صاحب اس دکان کو اپنے چھوٹے بیٹے اور دو بیٹیوں کے درمیان تقسیم کرنا چاہتے ہیں  اور بڑے بیٹے کو انہوں نے اس سے پہلے والی دکان کم قیمت میں فروخت کی تھی اور کاوربار بھی اسے دے دیا تھا تو اس میں شرعاً کوئی قباحت نہیں ہے،  ایسی صورت میں والد صاحب کو چاہیے کہ نمبر 1 میں مذکور تفصیل کے مطابق یہ دکان بیٹے او ر بیٹیوں کو ہبہ کردیں، البتہ اگر دکان ایسی ہو کہ تقسیم کرنے کے بعد اس سے کسی قسم کا فائدہ اٹھانا ممکن نہ ہو تو اس کو ہبہ کرنے کےلیے صرف قبضہ دینا ضروری ہوگا، تقسیم کی شرط نہیں ہوگی۔مکان کی طرح دکان میں بھی بڑے بیٹے کا حصے کا مطالبہ درست نہیں ہے، البتہ والدصاحب پر لازم ہے کہ بچوں کے درمیان تقسیم کرتے وقت برابری کا لحاظ رکھیں، بلا وجہ کسی کے حصے میں کمی بیشی کرنا یا اولاد میں سے کسی کو  محروم کرنا مکروہ ہے۔الدر المختار مع حاشیہ ان عابدین میں ہے:"(لا) تتم بالقبض (فيما يقسم ولو) وهبه (لشريكه) أو لأجنبي لعدم تصور القبض الكامل كما في عامة الكتب فكان هو المذهب وفي الصيرفية عن العتابي وقيل: يجوز لشريكه، وهو المختار (فإن قسمه وسلمه صح) لزوال المانع".وفي الرد:"(قوله: وهو المختار) قال الرملي: وجد بخط المؤلف يعني صاحب المنح بإزاء هذا ما صورته، ولا يخفى عليك أنه خلاف المشهور(قوله: فإن قسمه) أي الواهب بنفسه، أو نائبه، أو أمر الموهوب له بأن يقسم مع شريكه كل ذلك تتم به الهبة كما هو ظاهر لمن عنده أدنى فقه تأمل".(8/ 576، ط:وحيدية)فتاوی قاضی خان میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى".(کتاب الهبة،فصل في هبة الوالد لولده، 3/150، ط:دار الكتب العلمية)فقط والله أعلم

Reference: Sahih Muslim 1077 In-book reference : Book 12, Hadith 228 USC-MSA web (English) reference : Book 5, Hadith 2357 (deprecated numbering scheme): حوالہ

عنوان: زندگی میں اپنی اولاد اور بیوی کو دو مکان ہر ایک کا حصہ متعین کرکے ہبہ(گفٹ) کرنا / شوہر کا ہبہ(گفٹ) کے مقصد کے بغیر صرف اپنی بیوی کے نام سے پلاٹ خریدنا۔
سوال: میرے والد صاحب کے دو مکان اور چار پلاٹ تھے،دومکان والد صاحب نے اپنی زندگی میں اپنےتین بیٹوں اور اپنی بیوی کو گفٹ کردیے تھےاور ان دونوں مکانوں میں سے ہر ایک کاحصہ علیحدہ علیحدہ متعین کرکے اس کے حوالے کردیا تھا،رجسٹری بھی کرائی تھی،ملکیت بھی دے دی تھی،ان مکانوں کا کرایہ والد کی زندگی میں بھی اور ان کے انتقال کے بعد بھی تینوں بیٹوں اور بیوہ کے تصرف میں تھا،نیز گفٹ کے وقت تمام بیٹے عاقل بالغ تھے۔اسی طرح چار پلاٹوں میں سے دو پلاٹ والد صاحب نے اپنی بیوی کے نام سے خریدے تھے،لیکن گفٹ کرنا مقصد نہ تھااور نہ کبھی زندگی میں والد صاحب نے اپنی بیوی کو اس طرح کی کوئی بات کی تھی کہ یہ آپ کو گفٹ ہےاور وہ پلاٹ والد ہی کے قبضہ اور تصرف میں تھے،کرایہ بھی وہ خود ہی وصول کرتے تھے۔اب والد صاحب کا انتقال ہوچکا ہے توپوچھنا یہ ہے کہ والدصاحب کا ترکہ کیسے تقسیم ہوگا؟ورثاء میں بیوہ،تین بیٹےاور چار بیٹیاں ہیں،والد کے والدین ان سے پہلے ہی انتقال کرگئے تھے۔
جواب:
صورتِ مسئولہ میں جب سائل کے والد صاحب زندگی میں اپنی جائیداد تقسیم کررہے تھے،تو ان کے لیے حکم یہ تھا کہ اولاد کے درمیان برابری کرتے،بعض کو دینا اور بعض کو نہ دینا شرعاً جائز نہیں تھا۔تا ہم اس کے باوجوداگر واقعۃً سائل کے والد صاحب نے اپنی زندگی میں اپنے دو مکان اپنےتینوں عاقل بالغ بیٹوں اوربیوی کوہبہ(گفٹ)کردیے تھے اور ان دونوں مکانوں میں سے ہر ایک کا حصہ علیحدہ علیحدہ متعین کرکے اس کے حوالے کردیا تھا،تویہ ہبہ تام ہوچکا تھا اور بیوی اور بیٹے اپنےاپنے حصے کے مالک بن گئے تھے،اب والد کے انتقال کے بعد ان دونوں مکانوں کو مرحوم کے ترکہ میں تقسیم نہیں کیا جائے گا،بلکہ یہ انہی ورثاء کے ہوں گے جنہیں زندگی میں مع قبضہ دے دیا تھا،اگر ان کو دیتے وقت اس طرح کاکوئی معاہدہ ہوا تھا کہ یہ ان کی میراث کا حصہ ہے،آئندہ ان کا والد کی میراث میں کوئی حصہ نہیں ہوگا،تو اب والد کی بقیہ جائیداد میں یہ افراد شریک نہیں ہوں گے،لیکن اگر اس طرح کا کوئی معاہدہ نہیں ہوا تھاتو والد کی بقیہ جائیداد میں یہ افراد بھی دیگر ورثاء کے ساتھ شریک ہوں گے۔نیز اگر واقعۃً سائل کے والدصاحب نے دو پلاٹ صرف اپنی بیوی کے نام سے خریدے تھے،اس سےوالد صاحب کا مقصد اپنی بیوی کو وہ پلاٹ گفٹ کرنا اور بیوی کو ان کا مالک بنانا نہیں تھااور زندگی میں والد صاحب نے اپنی بیوی کو اس طرح کی کوئی بات نہیں کی تھی کہ یہ پلاٹ آپ کو گفٹ ہےاوروہ پلاٹ والد صاحب کے قبضہ اور تصرف میں ہی تھے،تو اس صورت میں یہ دونوں پلاٹ  والد صاحب کی بیوی کی ملکیت میں داخل نہیں ہوئے تھے،بلکہ ان پر والد صاحب کی ملکیت ہی باقی تھی اور اب والد صاحب کے انتقال کے بعد وہ دونوں پلاٹ والد مرحوم کے تمام ورثاء میں ان کے شرعی حصوں کے مطابق تقسیم ہوں  گے۔فتاوی ہندیہ میں ہے:"ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة وأن يكون الموهوب متميزا عن غير الموهوب ولا يكون متصلا ولا مشغولا بغير الموهوب."(كتاب الهبة، الباب الاول، ج:4، ص:374، ط:رشيديه)رد المحتار میں ہے:"(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة."(کتاب الھبة، ج:5، ص:689، ط:سعید)الدر المختار میں ہے:"(وتتم) الهبة (بالقبض) الكامل."(رد المحتار، کتاب الھبة، ج:5، ص:690، ط:سعید)سائل کے والد مرحوم کے ترکہ کی شرعی تقسیم اس طرح ہوگی کہ کل ترکہ میں سےسب سے پہلے مرحوم کےحقوقِ متقدمہ  یعنی تجہیز وتکفین  کا  خرچہ نکالنے کےبعد،مرحوم کے ذمہ  اگرکوئی قرض ہو تو اسے ترکہ میں سے ادا کرنے کے بعد،اگرمرحوم نے  کوئی جائز وصیت کی ہو تو اسے باقی ترکہ کے ایک تہائی حصے میں سےادا کرنے کے بعد،باقی ماندہ کل ترکہ منقولہ و غیر منقولہ کے80حصے کرکے مرحوم کی بیوہ کو 10حصے،ہر ایک بیٹے کو14حصےاور ہر ایک بیٹی کو7حصے ملیں گے۔صورتِ تقسیم یہ ہے:میت:(والد مرحوم)80/8بیوہبیٹابیٹابیٹابیٹیبیٹیبیٹیبیٹی17101414147777یعنی100فیصد میں سے مرحوم کی بیوہ کو12.50 فیصد،ہر ایک بیٹے17.50 کو فیصد اور ہر ایک بیٹی کو8.75 فیصد حصہ ملے گا۔فقط واللہ اعلم

Reference: Riyad as-Salihin 1458 In-book reference : Book 15, Hadith 51: حوالہ

عنوان: والدہ کا صرف ایک بیٹے کو کچھ رقم گفٹ کرکے اس میں رجوع کا حکم
سوال: آج سے تقریباً چار سال قبل ہمارے والد مرحوم کا مکان فروخت ہوا اور والدہ سمیت تمام بہن بھائیوں میں شریعت کے مطابق ان کے حصوں کے بقدر تقسیم ہوگیا، والد مرحوم کے وصال کے بعد سے والدہ میرے ساتھ ہی رہ رہی تھیں،  جب  مکان فروخت ہوگیا تو والدہ نے کہا کہ میں نئے گھر(جو خریدیں گے) میں بھی  تمہارے ساتھ رہوں گی، اس سلسلے میں میں نے ہمارے محلہ کے امام صاحب سے رجوع کیا اور ان کو یہ بات بتائی کہ والدہ اور میں اپنی دونوں  رقم ملاکر رہائش کےلیے  ایک  مکان خرید نا  چاہتے ہیں، جس پر مولانا صاحب نے کہا کہ آپ اپنی امی کو بولیں کہ وہ اپنی رقم آپ کو بطورِ ہدیہ دے دیں، میں نے یہ بات واپس گھر آکر امی کو  بتادی،  جس پر امی نے ٹھیک ہے کہااور یہ ہدیہ والی بات امی نے سب بہن بھائیوں کو بھی بتادی تھی، اس کے بعد میں نے امی کی رقم جو کہ بطورِ ہدیہ مجھے دی گئی تھی، اپنی رقم میں  ملاکر ایک فلیٹ خرید لیا، اب کچھ دنوں سے امی یہ تقاضہ کررہی ہے کہ ہمارا فلیٹ فروخت کر کے اس میں میری  جتنی رقم شامل ہے وہ مجھے واپس کردی جائے، تاکہ میں یہ رقم اپنی دیگر اولاد میں تقسیم کرسکوں، اور وہ اس رقم کا مطالبہ اس وجہ سے کررہی ہے کہ امی کو میرے بھائی بہنوں نے یہ کہا ہے کہ آپ کے حصہ کی رقم اپ نے ایک بیٹے کو دے دی اور آپ نے ہم بچوں کا حق مارا ہے۔اب دریافت یہ کرنا ہے کہ:1: والدہ نے ایک بار جو رقم بطورِ ہدیہ دی تھی اس کی واپسی کا تقاضہ کرنا شرعاً جائز ہے یانہیں؟2: کیا اولاد کا اپنی والدہ کے حصہ ( جو ان کو شوہر کی میراث میں سے ملا ہو) میں سے ان کی زندگی میں اپنے حصے کا تقاضہ کرناشرعاً جائز ہے؟
جواب:
1: واضح رہے کہ اگر کوئی شخص اپنی اولاد کو ہبہ (گفٹ) کرنا چاہتا ہے، تو اس پر لازم ہے کہ تمام اولاد (بیٹے بیٹیوں) کو برابر ہبہ کرے، بلاوجہ کمی بیشی یا کسی کو محروم کرنا جائز نہیں، تاہم  اس کے باوجود اگر کوئی شخص  اپنی اولاد میں سے کسی کو کوئی چیز ہبہ کرکےمکمل  قبضہ اور مالکانہ اختیارات کے ساتھ حوالہ کردے، تو اس بیٹے یا بیٹی کے حق میں ہبہ مکمل ہوجائے گا اور موہوبہ چیز اس شخص کی ملکیت سے نکل کر  بیٹے یا بیٹی کی ملکیت  داخل ہوجائے گی، اس کے بعد وہ شخص  اس ہبہ میں سے رجوع  نہیں کرسکتا، کیونکہ  اپنے ذی رحم محرم کو  کوئی چیز ہبہ کرنے کے بعد اس میں رجوع کرناشرعاً جائز نہیں۔لہٰذا صورتِ مسئولہ میں  نیا گھر لینے کےلیے یہ ضروری نہیں تھا کہ والدہ کو کہا جائے کہ آپ اپنے حصے کی رقم مجھے ہبہ  کریں، پھر میں گھر خرید کر اس میں آپ کو ٹہراوں، بلکہ سرمایہ کے تناسب سے بھی گھر میں دونوں حصہ دار بن سکتے تھے، جس صورت میں والدہ کی طرف سے دیگر اولاد کی حق تلفی کا معاملہ سامنے نہ آتا اور والدہ کو بھی اپنے ہبہ سے رجوع کرتے ہوئے مذکورہ رقم کے تقاضے کی نوبت نہ آتی۔بہر حال اگر والدہ نے واقعۃً مذکورہ رقم سائل کو ہبہ کردی تھی، تو اب ان کو واپس لینے کا حق حاصل نہیں، تاہم چوں کہ دیگر اولاد کو محروم کرکے ایک بیٹے کو اپنے حصے کی پوری رقم ہبہ کرنا غیر منصفانہ اقدام تھا، جس پر عنداللہ والدہ کو جوابدہی کرنی پڑسکتی ہے، اس لیے سائل کےلیے اپنی والدہ کے ساتھ خیر خواہی کا تقاضہ یہی ہے کہ والدہ کی رقم کا انتظام کرکے والدہ کو واپس کردے، تاکہ والدہ کی دل جوئی ہو اور دیگر اولاد کی دل شکنی کا ازالہ ہو۔ 2: سائل کی والدہ جب تک زندہ ہے وہ اپنی کل جائیداد کی تنِ تنہا مالک ہے، کوئی بیٹا یا بیٹی نہ اس سےجائیداد تقسیم کرنے کا مطالبہ کرسکتا ہے اور نہ والدہ کی اجازت کے بغیر اس میں تصرف  کرنے کا کوئی حق  رکھتا ہے۔شرح معانی الآثار میں ہے :"عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: " سووا بين أولادكم في العطية كما تحبون أن يسووا بينكم في البر قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر."(کتاب الھبة، ج:4، ص:86، رقم:5836، ط:عالم الکتب)ترجمہ:حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ کو ہمارے اس منبر پرفرماتے ہوئےسناکہ رسول اللہ صلی اللہ علیہ وسلم نے فرمایا کہ انصاف کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے درمیان نیکی میں  ۔البحرالرائق ميں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين و إن وهب ماله كله الواحد جاز قضاء و هو آثم كذا في المحيط ... و في الخلاصة ‌المختار ‌التسوية بين الذكر و الأنثى في الهبة".(کتاب الھبة، ج:7، ص:288، ط:دارالکتاب)فتاویٰ ہندیہ میں ہے:"ليس له حق الرجوع بعد التسليم في ذي الرحم المحرم .... (ومنها القرابة المحرمية)، سواء كان القريب مسلما أو كافرا، كذا في الشمني ولا يرجع في الهبة من المحارم بالقرابة كالآباء والأمهات، وإن علوا والأولاد، وإن سفلوا وأولاد البنين والبنات في ذلك سواء".(كتاب الهبة، الباب الخامس في الرجوع في الهبة، ج:4، ص:385، ط:رشيدية)بدائع الصنائع میں ہے:"حكم الملك ولاية التصرف للمالك في المملوك باختياره ليس لأحد ولاية الجبر عليه إلا لضرورة ولا لأحد ولاية المنع عنه وإن كان يتضرر به إلا إذا تعلق به حق الغير فيمنع عن التصرف من غير رضا صاحب الحق، وغير المالك لا يكون له التصرف في ملكه من غير إذنه ورضاه إلا لضرورة وكذلك حكم الحق الثابت في المحل عرف هذا فنقول للمالك أن يتصرف في ملكه أي تصرف شاء".(كتاب الدعوى، فصل فی بیان حکم الملک، ج:6، ص:264، ط:سعيد)فقط واللہ اعلم

Reference: Sahih Muslim 433 In-book reference : Book 4, Hadith 137 USC-MSA web (English) reference : Book 4, Hadith 871 (deprecated numbering scheme): حوالہ

عنوان: شیئرز قبضہ میں دیے بغیر گفٹ کرنا
سوال: ایک شخص عبد الواحد کا 3 اکتوبر 2021 کو انتقال ہوا، مرحوم کے ورثاء میں بیوہ، 3 بیٹیاں، 2 بھائی اور ایک بہن ہے، مرحوم نے زندگی میں اپنے 90 فیصد شیئر اپنی تینوں بیٹیوں کے نام بمعہ دستخط کردیے تھے، لیکن یہ صرف کاغذی طور پر تھا، بیٹیوں کو شیئر باقاعدہ قبضہ و تصرف میں نہیں دیے اور نہ اسے ان کے اکاؤنٹ میں منتقل کیا، جب کہ اپنے لیے 10 فیصد مقرر کیا، جس کے بارے میں تحریری وصیت کی کہ میرے مرنے کے بعد اسے اللہ کی راہ میں صدقہ کردیا جائے، اس کے علاوہ بھی مرحوم کا ترکہ موجود ہے، بھائی اور بہن نے اپنا حصہ معاف کردیا ہے اور وہ نہیں لینا چاہتے۔1- مذکورہ تفصیل کی رو سے کیا شیئر بیٹیوں کی ملکیت شمار ہوں گے یا ترکہ میں تقسیم ہوں گے؟2- کیا مرحوم کی وصیت پر عمل کیا جائے گا؟3- مرحوم کے بھائی بہن نے اپنا حصہ جو معاف کردیا ہے، اس کی کیا حیثیت ہے؟
جواب: 1- صورتِ مسئولہ میں چوں کہ مرحوم عبد الواحد نے زندگی میں اپنے شیئرز اپنی تینوں بیٹیوں کے اکاؤنٹ میں منتقل کیے بغیر ان کے محض نام کیے تھے، انہیں ان شیئرز پر قبضہ و تصرف نہیں دیا تھا، اس لیے یہ شیئرز ان کی ملکیت میں نہیں آئے، بل کہ مرحوم عبد الواحد کی ملکیت میں رہے، پھر جب اسی حالت میں اس کا انتقال ہوگیا تو اب یہ شیئرز مرحوم کا ترکہ ہیں، لہٰذا دیگر متروکہ چیزوں کے ساتھ مذکورہ شیئرز بھی مرحوم کے ورثاء کے درمیان ان کے شرعی حصوں کے تناسب سے تقسیم ہوں گے۔2- مرحوم نے اپنے لیے مقرر کردہ 10 فیصد شیئرز میں اللہ کی راہ میں صدقہ کرنے کی جو تحریری وصیت کی ہے، اس پر عمل کیا جائے گا، لہٰذا اس کے 10 فیصد شیئرز کو اللہ کی راہ میں صدقہ کیا جائے۔3- مرحوم کے ورثاء میں سے بھائی اور بہن کا ترکہ کی تقسیم سے قبل اپنا حصہ معاف کرنے سے ان کا حصہ ختم نہیں ہوگا، اگر مرحوم کے بھائی اور بہن ترکہ میں سے اپنا حصہ نہیں لینا چاہتے تو وہ تقسیم کے بعد اپنے حصے پر قبضہ کرکے اپنا حصہ کسی ایک وارث یا ہر ایک وارث کو اس کا حصہ متعین کرکے حوالہ کردیں یا اپنے حصے کے بدلے متروکہ مال میں سے کچھ لے کر باقی چھوڑدیں، محض زبانی دستبرداری کا شرعاً اعتبار نہیں۔مرحوم کے ترکہ کی تقسیم کا شرعی طریقہ یہ ہے کہ ان کے ترکہ میں سے ان کے حقوقِ متقدمہ یعنی تجہیز و تکفین کے اخراجات نکالنے کے بعد، ان پر اگر کوئی قرض ہو تو اسے ادا کرنے کے بعد، انہوں نے جو جائز وصیت 10 فیصد شیئرز کو اللہ کی راہ میں صدقہ کرنے کی کی ہے، اسے نافذ کرنے کے بعد، باقی متروکہ جائیداد منقولہ و غیر منقولہ کے 72 حصے کرکے مرحوم کی بیوہ کو 9 حصے، تین بیٹیوں میں سے ہر ایک کو 16 حصے، دو بھائیوں میں سے ہر ایک کو 6 حصے اور بہن کو 3 حصے ملیں گے۔صورتِ تقسیم یہ ہے:میت: 24/ 72بیوہبیٹیبیٹیبیٹیبھائیبھائیبہن3162219161616663یعنی 100 روپے میں سے مرحوم کی بیوہ کو 12.50 روپے، تین بیٹیوں میں سے ہر ایک کو 22.222 روپے، دو بھائیوں میں سے ہر ایک کو 8.333 روپے اور بہن کو 4.166 روپے ملیں گے۔فتاوی شامی میں ہے:"وشرائط صحتها في الموهوب أن يكون مقبوضا."(ج:5، ص:688، کتاب الھبة، ط:سعید)وایضاً:"بخلاف جعلته باسمك، فإنه ليس بهبة ... الخ(قوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا يكون هبة."(ج:5، ص:689، کتاب الھبة، ط:سعید)فقط واللہ أعلم

عنوان: ہبہ میں قبضہ ضروری ہے
سوال: 1۔میرے والد نے اپنے زندگی میں ایک مکان خریدا تھا، 2007 میں والد مرحوم نے یہ گھر میرےاور میری بیوی کے نام کرایا، البتہ وفات تک والد مرحوم ہمارے ساتھ اسی گھرمیں رہائش پذیر تھے،2019 میں والد مرحوم کا انتقال ہوا، ورثاء میں دو بیٹے اور ایک بیٹی ہے،یہ مکان میرا اور میری بیوی کا ہے؟ یا مرحوم کا ترکہ ہے؟1۔میر بھائی نے  ایک گھر خرید کر والد مرحوم  کوبطورِ تملیک کے دے دیا ، جب کہ بھائی خود الگ گھر میں رہتے تھے، جب یہ گھر والد صاحب کی ملکیت ہوگیا تو میں بھی والد صاحب  کے ساتھ رہنے لگا،  کچھ عرصہ بعد  میرے بھائی کی بیٹی کی شادی تھی،تو بھائی والد صاحب سے کہنے  لگا کہ  اس گھر کو بیچ کر مجھے پیسے دے دیں، کیوں کہ یہ گھر تو میں نے خریدا  تھا،کیا میرے بھائی کا والد سے یہ رقم واپس  لینا درست تھا؟ جب کہ بھائی نے دیتے وقت کوئی معاہدہ نہیں کیا تھا۔
جواب: صورتِ  مسئولہ میں سائل کےبیان کے مطابق والد نے  اپنا گھر اپنے بیٹے اور بہو کے نام کروادیا تھا، مکان خالی کرکے   بیٹے اور بہوکو مالکانہ قبضہ   نہیں دیااور آخرتک والد صاحب اسی مکان میں رہائش پزیر رہے،تواس مکان میں   شرعًاہبہ (گفٹ )  مکمل نہیں ہوا  ، اور مکان  بدستورسائل کے   والد   مرحوم  کی ملکیت ہی رہا، اب  جب  سائل کے والد کا انتقال ہوا ہے،  تو شرعًا یہ  مکان  سائل کے والد کا ترکہ ہوگا ، جو ان کے شرعی ورثاء میں  ان کے شرعی حصوں کے تناسب سےتقسیم ہوگا۔ 2۔واضح رہے کہ ذی رحم محرم ( جیسا ماں ، باپ ، بیٹا، بیٹی ) کو ہبہ کرنے کے بعد  رجوع جائز نہیں، لیکن البتہ اگر  واہب کے مطالبہ کے بعد موہوب لہ   واپس کرنے پر راضی ہوکر  اس چیز کو واپس   کردے تو ایسی صورت میں واہب کی ملکیت ثابت ہوجاتی ہے، مذکورہ تمہید کے بعد  واضح ہو کہ سائل کے بھائی  نےاگر واقعۃً یہ مکان والد کو بطورِ ہبہ  دے دیا تھاتو اس کے بعداس کے لیے اپنے والد سے مذکورہ گھر کا مطالبہ  اور اسے واپس  لینا جائز نہیں تھا ،لیکن جب سائل کے والد نے  بیٹے کے کہنے پر گھر بیچ کر رقم بیٹے کو دے دی، تو  اس  سے بیٹا مذکورہ رقم کا مالک ہو گیا تھا ، لہذا   والد کے انتقال کے بعد  دیگر ورثاء کےلیے اس رقم کے مطالبہ کا حق نہیں ہے۔1۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(ج؛ 5/ص؛690/کتاب الھبۃ، ط ؛ سعید)1۔البحرالرائق ميں هے:"وفي الموهوب ‌أن ‌يكون ‌مقبوضا غير مشاع متميزا غير مشغول على ما سيأتي تفصيله وركنها هو الإيجاب والقبول وحكمها ثبوت الملك للموهوب له غير لازم حتى يصح الرجوع والفسخ"(البحر الرائق شرح كنز الدقائق7/ 284، ط:دار الكتاب الإسلامي)2۔الموسوغۃ الفقہیۃ میں ہے:"الهبة لصلة الرحم - لا رجوع في الهبة لذي رحم محرم من الواهب. و حجتهم ما روي عن النبي صلى الله عليه وسلم: الواهب أحق بهبته ما لم يثب منها ومعناه أن للواهب أن يرجع ما لم يعوض، وصلة الرحم عوض معنى؛ لأن التواصل سبب للتناصر والتعاون في الدنيا وسبب للثواب في الآخرة.كما أن الشرع قد أمر بصلة الرحم، وأن عمر بن الخطاب رضي الله عنه قد منع الرجوع في مثل هذه الهبة.أما إذا كانت الهبة لذي رحم غير محرم فيجوز الرجوع لقصور معنى الصلة، فلايكون في مدى العوض."(الموسوعة الفقهية الكويتية،42/ 151،دارالسلاسل)2۔فتاوی ہندیہ میں ہے:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لا ينفرد الواهب بالرجوع بل يحتاج فيه إلى القضاء أو الرضا."(الفتاوى الہندیۃ  4/ 385،دارالفکر بیروت)فقط واللہ اعلم

عنوان: اولاد کے درمیان ہدیہ(گفٹ) میں برابری اوروراثت کی تقسیم کا حکم
سوال: میرے والد صاحب وفات پاچکے ہیں ،انتقال کے وقت ان کے ورثاء میں ایک بیٹا(سائل)اور تین بیٹاں تھیں،والدین اور بیوی کا انتقال مرحوم سے پہلے ہی ہوگیا تھا،ایک بیٹا اور تھا،جس کا انتقال  والد صاحب سے پہلے ہوگیا تھا،اس کے ورثاء  میں بیوہ،ایک بیٹا اور تین بیٹیاں ہیں۔والد صاحب نے دو جائیدادیں(ایک دوکان اور ایک پلاٹ) چھوڑی ہیں،دوکان انہوں نے اپنی زندگی میں ہی یہ کہہ کر مجھے دےدی تھی کہ "یہ تمہاری ہے" اور قبضہ بھی دے دیا تھا اور اسی میں میرا اپنا کاروبار تھا،انہوں نے متعدد دفعہ مجھے کہا کہ یہ جائیداد اپنے نام کروا لو،لیکن میں بوجوہ اس کو اپنے نام نہیں کرپایا،دوسری جائیداد(پلاٹ)  ہم دو بھائیوں میں سے ہر ایک کو نصف نصف جگہ متعین کر کے مالکانہ حقوق و اختیارات کے ساتھ دے دی تھی اور ہر ایک کو کہا تھا کہ"یہ تمہاری ہے"،ہبہ کے وقت مذکورہ پلاٹ خالی تھا،ہماری رہائش کہیں اور تھی،پھر اس کے بعد بھائی کا انتقال ہوا تو والد صاحب نے  مرحوم بھائی کے مذکورہ نصف حصہ   پر  گھر بنا کر مرحوم بھائی کی بیوہ اور بچوں کو دے دیا تھا  اور خود بھی ان کے ساتھ رہتے تھے،بچے سارے بالغ تھے،گھر بناتے وقت سب کو پتہ تھا کہ مرحوم بھائی کی بیوہ اور بچوں کے لیے ہی بنا رہے ہیں،والد صاحب مرحوم بھائی کے بچوں اور مجھے کہتے رہتے تھے کہ یہ نصف، نصف اپنے نام کروا لو، لیکن ہم نے نام نہیں کروایا،باقی بہنوں کے حصے کے بارے میں انہوں نے کہا کہ میں خود ان کو حصہ دے دو ں گا،علاوہ ازیں والد صاحب نے دس لاکھ روپے مجھے گھر بنانے کے لیے دے دیے تھے،لیکن پھر بہن  کو پیسوں کی ضرورت ہوئی تو میرے مشورہ سے  مجھ سے لے کر بہن کو دے دیے اور بہن کو کہا کہ"یہ تمہارا حصہ ہے"،ایسی کوئی بات نہیں ہوئی تھی کہ بس یہی تمہارا حصہ ہے اور میرے مرنے کے بعد کچھ نہیں ملے گا،بہن مذکورہ رقم لے کر راضی تھی،  میں نے پیسے دیتے ہوئے کہا تھا کہ"ابھی آپ بہن کو دے دیں اور بعد میں مجھے دے دیجیے گا"،باقی دو بہنوں کو کوئی حصہ نہیں دیا تھا۔اب پوچھنا یہ ہے کہ:1۔ہم جائیداد کو کس طرح تقسیم کریں؟والد صاحب  کی زبانی باتوں پر عمل کرتے ہوئے تقسیم کریں یا شرعی اصولوں کے مطابق حصوں کا تعین کریں؟2والد صاحب نے جو گھر اپنے مرحوم بھائی کی فیملی کو بنا کر دیا تھااس کا  کیا ہوگا؟3۔والد صاحب کے کاروباری اثاثے مرحوم بھائی کے بیٹے کے پاس ہیں، کیوں کہ وہ مرحوم والد کے ساتھ کام کرتاتھا ، اس فیملی کا گزر بسر اسی اثاثوں پر ہے،ان اثاثوں کا کیا ہوگا؟،والد صاحب نے مذکورہ اثاثے کبھی مرحوم بھائی یا اس کے بیٹے کوگفٹ نہیں کیے،میں ان جائیدادوں اور اثاثوں کی منصفانہ تقسیم چاہتاہوں؟
جواب: 1۔صورتِ مسئولہ میں اگر واقعۃً سائل کے والد نےمذکورہ  دوکان یہ کہہ کر سائل کو دے دی تھی کہ "یہ تمہاری ہے"اور اس دوکان کا مالکانہ قبضہ بھی سائل کو دے دیا  تھا تو مذکور دوکان کا ہبہ(گفٹ) شرعااس کے حق میں مکمل ہوگیاتھا اور وہ اس کا مالک ہوگیا تھا،سائل نے یہ دوکان اپنے نام نہیں کرائی تو اس سے ہبہ کے مکمل ہونے پر اثر نہیں پڑتا،اسی طرح  پلاٹ میں سے نصف نصف حصہ ہر ایک بیٹے کو متعین کر کے مالکانہ اختیارات کے ساتھ قبضہ  دے دیا تھا اور ہر ایک کو کہا تھا کہ" یہ تمہارا ہے" تو مذکورہ پلاٹ  کا ہبہ بھی شرعا دونوں بھائیوں کے حق میں مکمل ہوگیا تھا۔2۔پھر سائل کے مذکورہ بھائی کی وفات کے  بعد اس کی  فیملی کو  مرحوم بھائی کےآدھے پلاٹ پر جو تعمیرات کراکر دیں  تو وہ  تعمیرات بھی بھائی کی فیملی کی ہی شمار ہوں گی۔3۔ والد صاحب کے متروکہ کاروبارکے  اثاثے  ان  کاترکہ شمار ہوکر تمام ورثاء میں ان کے شرعی حصوں کے تناسب سے تقسیم ہوں گے،تاہم چوں کہ مرحوم بھائی کی فیملی کا گزر بسر انہی اثاثوں پر ہوتا ہے تو اگر والد صاحب کے تمام عاقل بالغ شرعی ورثاء اس بات پر رضامند ہوں کہ مرحوم بھائی کی فیملی  مذکورہ اثاثوں سے منافع حاصل کرتے رہیں تو ایسا کرسکتے ہیں،لیکن اگر کوئی وارث اس پر راضی نہیں تو اسے اس کاحصہ دینا ضروری ہے۔والد صاحب نے جو دس لاکھ روپے سائل کو گھر بنانے کی مد میں دے دیے تھے تو اس کی حیثیت بھی ہدیہ(گفٹ) کی تھی،اس کے بعد بہن کو ضرورت پڑھنے کی بنا پر سائل سے لے کر بہن کو اس کے حصہ کے طور پر دے دیے اور سائل نے کہا کہ" بعد میں مجھے دے دیجیےگا" تو مذکورہ رقم بہن کو ملنے والے اس کے شرعی حصے سے منہا کی جائے گی،دس لاکھ روپے والد پر قرض شمار ہوں گے، جو سائل والد صاحب کے ترکہ سے لے سکتاہے۔البتہ والد صاحب نے چوں کہ تمام اولاد(بیٹے اور بیٹیاں)کے درمیان ہبہ میں برابری نہیں کی ،ایک بیٹی کو صرف دس لاکھ دیے اور  باقی بیٹیوں کو کچھ نہیں دیا تو اس کی وجہ سے والد صاحب اولاد میں نا انصافی کے مرتکب اور  گناہ گار ہوئے ،جس پر آخرت میں مؤاخذہ ہوسکتا ہے؛لہٰذا، اس کی تلافی کا طریقہ یہ ہے کہ والد صاحب نے سائل کوجو جائیدادیں ہدیہ کی ہیں اس میں سے وہ اپنی بہنوں کو بھی حصہ دے کر ان کو راضی کرے۔ والد مرحوم کی میراث کی تقسیم کا شرعی طریقہ یہ ہے کہ  سب سے پہلے مرحوم کے حقوقِ متقدمہ (تجہیزو تکفین کے اخراجات )ادا کرنے کے بعد ، مرحوم کے ذمہ جو قرض ہے ،اسے کل مال سے ادا کرنے کے  بعد،اور مرحوم نے اگر کوئی جائز وصیت کی ہو تو باقی  مال کے تہائی  حصہ میں سے  اسے  نا فذ کرنے کے بعد  باقی تمام ترکہ    منقولہ و غیر  منقولہ کو 5 حصوں میں تقسیم کر کے زندہ بیٹے کو 2 حصے اور ہر ایک بیٹی کو ایک  حصہ ملے گا۔سائل کے مرحوم بھائی کا انتقال چوں کہ والد صاحب سے پہلے ہوگیا تھا،اس لیے اس کا اور اس کی اولاد کا والد صاحب کی جائیداد میں کوئی حصہ نہیں ہوگا۔صورتِ تقسیم یہ ہے:میت:5۔۔والدبیٹابیٹیبیٹیبیٹی2111یعنی فیصد کے اعتبار سے بیٹے کو 40 فیصد اور ہر ایک بیٹی کو 20 فیصد ملے گا۔وفي الدر المحتار علی هامش:"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى۔"(فتاوی شامی،كتاب الوقف،مطلب فی المصادفة علی النظر،4/ 444،ط:سعید)وفي الدر المحتار علی هامش:"(وتتم) الهبة (بالقبض) الكامل .........الخ"(فتاوی شامی،کتاب الهبة،690/5،ط:سعید)وفي الدر المحتار علی هامش:"(وملك) بالقبول (بلا قبض جديد لو الموهوب في يد الموهوب له) ولو بغصب أو أمانة؛ لأنه حينئذ عامل لنفسه، والأصل أن القبضين إذا تجانسا ناب أحدهما عن الآخر، وإذا تغايرا ناب الأعلى عن الأدنى لا عكسه."(فتاوی شامی،کتاب  الهبة،5/ 694،ط:سعيد)فقط واللہ اعلم

عنوان: ہِبہ، وصیت اور ترکہ کی بابت سوال
سوال: میں اور میری بیوی الگ رہتے ہیں، ہمارے دو بیٹے اور تین بیٹیاں ہیں، جوکہ سب شادی شدہ ہیں، پوچھنا یہ ہے کہ ہم اپنی زندگی میں اپنی موجودہ ملکیت کی اشیاء پوتا پوتیوں اور نواسے نواسیوں کو اپنے حساب سے تحفہ دے سکتے ہیں؟اگر ہم انتقال کے بعد کے حوالے سے وصیت کریں تو اس کا شرعی حکم کیا ہے؟ اگر ہم اپنے بچوں کے بارے میں وصیت کریں تو اس کا شرعی حکم کیا ہے؟ہم دونوں میں سے اگر کسی کا انتقال ہوجاتا ہے تو پھر موجودہ ترکہ و سامان کس کو ملے گا اور اس کی تقسیم کا طریقہ کیا ہوگا؟سب بیوی یا شوہر کو ملے گا یا بچوں کو بھی ملے گا؟
جواب:
1. صورت ِ مسئولہ میں اگر آپ اپنی زندگی میں بیٹوں اور بیٹیوں کے ہوتے ہوئے   اپنی مملوکہ اشیاء  میں سے کچھ پوتوں، پوتیوں اورنواسوں،  نواسیوں کو ہِبہ (تحفہ) کرنا چاہیں تو ملکیت میں موجود تمام اشیاء کی ایک تہائی  کے دائرے میں رہتے ہوئے انہیں ہِبہ کرسکتے ہیں، ان کو تمام مملوکہ اشیاء کا ہِبہ کرنا یا ایک تہائی سے زائد ہِبہ کرنا جائز نہیں ہے۔ 2.سائل کے ذمے اگر کوئی قرض وغیرہ ہوں تو ان کی وصیت کرنا واجب ہے،اس کے علاوہ اپنے پوتی،پوتوں ،نواسی  نواسوں کے لئے بھی ایک تہائی تک کی وصیت کر سکتا ہے،البتہ اپنی اولاد کے لئے وصیت کرنا معتبر نہیں۔3.  آپ دونوں میں سے کسی کے بھی انتقال ہوتا ہے تو اس وقت آپ دونوں میں سے ہر ایک کے جو شرعی ورثاء ہوں گے ان سب میں شرعی ضابطہ میراث کے مطابق ترکہ تقسیم کیا جائے گا، مثلا اگر پہلے آپ کا انتقال ہواور آپ کی بیوی اور بچے حیات ہوں تو آپ کا ترکہ ان سب میں  شرعی حصوں کے تناسب سے تقسیم کیا جائے گا۔ عن عبد الله بن عمر رضي الله عنهما: أن رسول الله صلى الله عليه وسلم قال: «ما حق امرئ مسلم له شيء يوصي فيه، ‌يبيت ‌ليلتين إلا ووصيته مكتوبة عنده»(صحيح البخاري، كتاب الوصايا، باب الوصايا وقول النبي صلى الله عليه وسلم: وصية الرجل مكتوبة عنده، ط: سلطانية)’’عن جابر بن عبد الله، قال: قال رسول الله - صلى الله عليه وسلم -: "من مات على وصية، مات على سبيل وسنة، ومات على تقى وشهادة، ومات مغفورا له"‘‘(سنن ابن ماجه ، 4/ 9، ابواب الوصايا، باب الحث على الوصية، ط:دارالرسالة العالمية)’’حدثنا شرحبيل بن مسلم الخولاني سمعت أبا أمامة يقول: سمعت رسول الله - صلى الله عليه وسلم - يقول في خطبته، عام حجة الوداع: "إن الله قد أعطى كل ذي حق حقه، فلا وصية لوارث"‘‘(سنن ابن ماجه ، 4/ 18، ابواب الوصايا، باب لا وصية لوارث، ط:دارالرسالة العالمية)فقط والله اعلم

Reference: Riyad as-Salihin 574 In-book reference : Introduction, Hadith 574: حوالہ

عنوان: مرض الموت میں اولاد کی موجودگی میں مکمل جائیداد بیوی کو ہبہ کرنا
سوال: ہمارے والد نے تین شادیاں کی تھیں،پہلی بیوی سے ہم پانچ بھائی دو بہنیں ہیں،پہلی اور دوسری والدہ کا انتقال  والد صاحب کی زندگی میں ہوچکا ہے،والد صاحب کی زندگی میں دو بھائیوں کا انتقال ہوچکا ہے جن کی اولاد نہیں ہے اور ایک بہن کا بھی انتقال ہوچکا ہے جو صاحب اولادہے،ہمارے والد نے بستر مرگ پرپوری جائیداد اپنی تیسری بیوی کے نام  ہبہ کردی ہے،اب پوچھنا یہ ہےکہ کیا کوئی والد اپنی اولاد کی موجود گی میں پوری جائیداد کسی ایک کو ہبہ کرسکتاہے؟ کہ جس سے دوسرے وارث محروم ہوجائیں،ترکہ کی تقسیم مطلوب نہیں ہے،صرف ہبہ سےمتعلق جواب دركارہے۔
جواب:
واضح رہے کہ مرض الموت میں  کسی کو کوئی چیز ہبہ (گفٹ) کرنا وصیت کےحکم میں ہوتا ہے،اورشریعت مطہرہ نے ہر وارث کا شرعی حصہ متعین کردیا ہے لہذا  وارث کے لیے وصیت دیگر ورثاء کی اجازت پر موقوف ہوتی ہے ان کی اجازت کےبغیر نافذ نہیں ہوتی ، مذکورہ تفصیل کی رو سے سائل کے والد نے اگر واقعۃً مرض الموت کی حالت میں اپنی پوری جائیداد ایک بیوی کو ہبہ کردی ہے تو یہ ہبہ دیگر ورثاء کی رضامندی کےبغیر شرعاً معتبر نہیں ہے اور مذکورہ جائیداد سائل کے والد کے تمام ورثاء میں ان کے شرعی حصوں کے مطابق تقسیم ہوگی۔سنن الدارمی میں ہے :"عن عمرو بن خارجة، قال: كنت تحت ناقة النبي صلى الله عليه وسلم، وهي تقصع بجرتها، ولعابها ينوص بين كتفي، سمعته يقول: «ألا إن الله قد ‌أعطى ‌كل ‌ذي ‌حق حقه، فلا يجوز وصية لوارث"(باب الوصیة للوارث  ج:4 ص:2063، ط:دارالمغنی)مشکاۃ المصابیح میں ہے:"وعن انسرضی الله عنهقال :قال رسول الله صلی الله عليه وسلم من قطع میراث وارثه قطع الله میراثه من الجنة یوم القیامة۔رواه ابن ماجة."(کتاب الفرائض ج:1 ص: 272 ط: رحمانیه)مجمع الانہر میں ہے:"‌والهبة والصدقة من المريض لوارثه نظير الوصية؛ لأنه وصية حكما."( کتاب الوصایا،ج:2، ص:696، ط: دار احياء التراث العربي)تبیین الحقائق میں ہے:"والهبة والصدقة من المريض لوارثه في هذا ‌نظير ‌الوصية؛ لأنه وصية حكما حتى يعتبر من الثلث."(کتاب الوصایا، ج:6، ص:182، ط:المطبعة الكبري)فقط والله اعلم

Reference: Arabic reference : Book 22, Hadith 3167: حوالہ

عنوان: بیٹوں کا والد صاحب کو بغیر کسی صراحت کے رقم دینے کا حکم
سوال: میرے والد صاحب کے چار بیٹے ، دو بیٹیاں اور بیوہ ہیں ،میرے والد صاحب نے 1994 میں ایک پلاٹ ایک لاکھ پچاس ہزار کا لیا تھا ،پھر والد صاحب نے اس پر پہلے مرحلہ میں 1997 میں گراؤنڈ فلور اور پہلی منزل بنائی ،اس کے لیے پہلے دو بیٹوں نے والد صاحب کو اس مد میں کچھ رقم دی تھی،لیکن کوئی زبانی یا تحریری طور کوئی معاہدہ نہیں ہوا تھا ،نہ پیسے دیتے وقت کوئی صراحت ،پھر والد صاحب نے اس پر مزید دو منزل بنائی ،اس میں بھی دو بھائیوں نے کچھ رقم دی لیکن کوئی صراحت وغیرہ نہیں تھی ،نہ ہی کوئی معاہدہ تھا ،ابھی والد صاحب کا انتقال ہو گیا ہے ،چونکہ گھر والدہ کے نام پر ہےاس لیے والدہ نے بطور مشورہ کے سب سے رائے لی کہ اس مکان کو شرعی طور پر تقسیم کرنے کے لیے کیا کریں؟تو سب سے بڑے بیٹے جنہوں نے والد صاحب کو تعمیر کے وقت پیسے بھی دئے تھے کہا کہ دوسری منزل  مجھے دی جائے ،یا اگر گھر بیچتے ہو تو شرعی حصہ اور اسی لاکھ مزید مجھے دیے جائیں ،جب ان سے اس بارے میں دریافت کیا کہ ایسا کیوں ؟تو انہوں نے ہمیں کچھ رسیدیں دکھائیں کہ انہوں نے ایک لاکھ اسی ہزار روپے لون لیا تھا اور والد صاحب کو دیا تھا پہلی دفعہ تعمیر میں اور دوسری دفعہ تعمیر کے وقت چالیس ہزار روپے دیے تھے ۔لیکن دوسرے بیٹے جنہوں نے تعمیر میں رقم خرچ کی تھی ،وہ تو شرعی حساب سے تقسیم کا کہہ رہے ہیں ۔سوال یہ ہے کہ :1)کیا بڑے بھائی کا اس مطالبہ کرنا درست ہے ؟2)اگر  تمام ورثاء عاقل بالغ بوجہ مجبوری دوسرے بھائی کو دوسری منزل دینے پر راضی ہو جاتے ہیں اور والدہ ان کے نام کر دیتی ہیں  اور بقیہ مکان بیچ کر اس کی رقم کو اس کے علاوہ بقیہ ورثاء میں تقسیم کردیں تو یہ جائز ہے کیونکہ بڑا بھائی اس کے بغیر  جائیداد کو تقسیم نہیں ہونے دے گا ۔نوٹ :مکان کی قیمت تقریبا تین کروڑ پچاس لاکھ ہے اگر دوسری منزل بڑے بھائی کو دیں تو اس کو ہٹا کر قیمت دو کروڑ چالیس لاکھ ہے ۔
جواب: 1)صورت مسئولہ میں اگر واقعۃ دونوں بھائیوں نے تعمیر کی مد میں والد کو رقم دیتے وقت کوئی صراحت نہیں کی تھی تو یہ رقم دونوں بھائیوں کی طرف سے بطور تبرع تھی ،اب انہیں اس کے واپس لینے کا حق نہیں ہے،لہذا  یہ مکان اور اس کی تعمیر والد صاحب کی ہی ملکیت تھی اور والد کے انتقال کے بعد یہ مکان اور تعمیر  تمام ورثاء میں شرعی اعتبار سے تقسیم ہوگی ۔صورت تقسیم یہ ہے:میت والد 8 / 80بیوہ بیٹابیٹابیٹابیٹابیٹیبیٹی17101414141477یعنی 100 فیصد میں سے بیوہ کو 12.5 فیصد ،ہر ایک بیٹے کو 17.5 فیصد اور ہر ایک بیٹی کو 8.75 فیصد ملے گا ۔تین کروڑ پچاس لاکھ میں سے بیوہ کو 4375000 روپے ،ہر ایک بیٹے کو 6125000 روپے اور ہر ایک بیٹی کو 3062500 روپے ملیں گے ۔2)اگر فساد کو ختم کرنے کی غرض سے تمام ورثاء  اپنی رضامندی سے اس بات کی اجازت دیتے ہیں کہ دوسری منزل مذکورہ بھائی کو دے دی جائے اور بقیہ رقم دو کروڑ چالیس لاکھ بقیہ ورثاء میں تقسیم کردیں تو یہ بھی درست ہے تاہم ورثاء پر ایسا کرنا لازم نہیں ہے۔صورت تقسیم یہ ہوگی :میت والد 8 / 80 / 66بیوہ بیٹابیٹابیٹابیٹابیٹیبیٹی171014(تخارج)14141477یعنی 100 فیصد میں سے بیوہ کو 15.151 فیصد ،ہر ایک بیٹے کو 21.212 فیصد اور ہر ایک بیٹی کو 10.606 فیصد ہر ایک بیٹی کو ملے گا ۔دو کروڑ چالیس لاکھ میں سے بیوہ کو 3636363.636 روپے ،ہر ایک بیٹے کو 5090909.090 روپے اور ہر ایک بیٹی کو 2545454.545 روپے ملیں گے ۔اور بڑے بیٹے کو اس میں سے کچھ نہیں ملے گا ۔العقود الدریۃ فی تنقیح الفتاوی الحامدیہ میں ہے:        "المتبرع ‌لايرجع بما تبرع به على غيره، كما لو قضى دين غيره بغير أمره."(کتاب المداینات ج:2 /ص:226 /ط:دار المعرفۃ)فقط واللہ اعلم

عنوان: محض بیوی کے نام سے پلاٹ بک کروانے سے بیوی اس پلاٹ کی مالک نہیں ہوئی
سوال: میں نے آج سے 17 سال قبل  کو آپریٹیو  ہاؤسنگ سوسائٹی میں ایک 200 گز کے پلاٹ کی اپنی بیوی کی حیاتی میں ان کے نام سے بکنگ کرائی تھی، بکنگ کی رقم مبلغ 8000 روپے میں نے ادا کی تھی، میری بیوی ہاؤس وائف (گھریلو خاتون) تھی، جس کی آمدن کا کوئی ذریعہ نہیں تھا، گھر کے جملہ اخراجات میں برداشت کرتا  تھا، میری بیوی طویل علالت کے بعد انتقال کر گئی ان کا علاج معالجہ اور دو بیٹوں اور ایک بیٹی کی شادی کے اخراجات بھی میں نے برداشت کیے ؛کیوں کہ میرا  کاروبار اس وقت عروج پر تھا ، میں نے مذکورہ پلاٹ کی بکنگ صرف بیوی کے نام سے کرائی تھی اور زندگی میں پلاٹ کا مالک نہیں بنایا تھا، اور نہ ہی قبضہ دیا تھا۔ میری عمر اس وقت 74 سال ہے، اور میری آمدنی کا ذریعہ صرف والد کی طرف سے ملنے والی جائیداد کے کرایہ ہے، میں ایک ٹانگ سے معذور بھی ہوں، آپریشن کی وجہ سے آسانی سے چل پھر بھی نہیں سکتا۔ میں مذکورہ پلاٹ فروخت کرنا چاہتا ہوں ،مگر میرا بڑا بیٹا  کہتا ہے کہ یہ والدہ کا پلاٹ تھا اور اس میں سے مجھے حصہ دیا جائے،جب کہ میں نے صرف بیوی کے نام سے پلاٹ کی بکنگ کرائی تھی، جس کی رقم بھی میں نے ادا کی تھی، زندگی میں ان کو مالک نہیں بنایا تھا، صرف ان کے نام خریدا تھا، اب آیا بیوی کے نام سے بکنگ کرانے سے وہ اس کی مالک ہوگئی ہے یا میری ملکیت ہے اور میں اس کو فروخت کرسکتا ہوں؟
جواب: صورتِ مسئولہ میں جب  سائل نے  مذکورہ پلاٹ صرف بیوی کے نام پر خریدا تھا،اسے  مالک بنانا مقصد نہیں تھا اور نہ ہی قبضہ دیا تھا، تو شرعاً یہ پلاٹ سائل ہی کی ملکیت میں ہے،صرف بیوی کے نام پر لینے سے یہ پلاٹ  بیوی کی ملکیت میں داخل نہیں ہوا،  لہذا سائل کے لیے اس پلاٹ کو فروخت کرنا جائز ہے، اور سائل کے بڑے بیٹے کا یہ کہنا کہ والدہ کی میراث ہے اور اس میں سے مجھے حصہ دیا جائے شرعاً درست نہیں ہے۔ فتاوی شامی میں ہے:"لو قال: جعلته باسمك، لايكون هبةً؛ و لهذا قال في الخلاصة: لو غرس لابنه كرمًا إن قال: جعلته لابني، يكون هبةً، و إن قال: باسم ابني، لايكون هبةً."(کتاب الہبۃ، ص:689، ج:5، ط:سعید)امداد الفتاوی میں ہے:"کسی کے نام جائیداد خریدنے کی حقیقت یہ ہے کہ اس کو ہبہ کرنا مقصود ہوتا ہے اور ہبہ کے لیے شرط یہ ہے کہ وہ موہوب وقت ہبہ ملکِ واہب میں ہو، اور ظاہر ہے کہ ملک بعد اشتراء کے ثابت ہوگی، سو اس سے بعد کوئی عقد دال علی التملیک ہونا چاہیے، اور بدون اس کے وہ مشتری لہ مالک نہ ہوگا بلکہ وہ بدستور ملک مشتری کی رہے گی۔ "(کتاب البیوع، ص/37، ج/3، ط/مکتبہ دار العلوم)فقط واللہ اعلم

عنوان: زندگی میں جائیداد کی تقسیم
سوال: میرے پاس ایک گھر ہے جس کی مالیت 5500000 روپے ہے ،ابھی میں یہ گھر فروخت کر رہا ہوں ،میں زندگی میں تقسیم کرنا چاہتا ہوں ،میرے 3 لڑکے اور دو لڑکیاں ہیں ،جس میں سے ایک لڑکی اور دو لڑکے کنوارے ہیں ،اور میں اور میری بیوی ہے ،میری ایک بہن بھی ہے جو کہ کنواری ہے ،مجھ پر سات لاکھ روپے قرضہ بھی ہے ،مجھے یہ بتائیں کہ کیا میں اپنے لیے کچھ رکھ سکتا ہوں ،یا اس تقسیم کو موخر کر سکتا ہوں ۔
جواب:
واضح رہے کہ شریعت  نے ہر انسان کو اپنے مال و جائیداد میں جائز تصرف کا حق دیا ہے ،لہذا زندگی میں جائیداد تقسیم کرنا کوئی  ضروری نہیں البتہ اگر کوئی  شخص اپنی زندگی میں اپنی جائیداد اپنی اولاد میں تقسیم کرنا چاہے تو  کر سکتا ہے ،اور یہ شرعا ہبہ (گفٹ) ہے ،البتہ زندگی میں اولاد کے درمیان جائیداد کو تقسیم کرنے کی صورت میں شرعًا بیٹا بیٹی میں برابری ضروری ہے یعنی جتنا حصہ بیٹے کو دیا جائے اتنا ہی بیٹی کو  دیا جائے ۔نیز تقسیم کے بعد ہر ایک کا حصہ عملًا  ہر ایک کے قبضہ و تصرف میں دینا بھی ضروری ہے ،محض زبانی یا تحریری ہبہ کافی نہیں ہے ۔نیز یہ بھی واضح رہے کہ زندگی میں تقسیم کرنا لازم اور ضروری نہیں ہے ،نہ اولاد والد کو اس پر مجبور کر سکتی ہے۔صورتِ مسئولہ میں اگر سائل اپنی زندگی میں اپنی رضا اور خوشی سے جائیداد کو تقسیم کرنا چاہتا ہے تو بہتر یہ ہے کہ  سائل اپنے لیے جتنا چاہے رکھ لے تاکہ کل کو محتاجی نہ ہو  ،اس کے بعد  کل مال کا کم از کم آٹھواں حصہ اپنی بیوی کو دے دے ،پھر بقیہ رقم  تمام اولاد میں برابر سرابر تقسیم کردے ، کمی بیشی نہ کرے ، البتہ اگر اولاد میں کوئی خدمت گزار یا تنگدست یا دیندار ہو تو اسے دیگر کے مقابلے میں کچھ زیادہ دینا بھی جائز ہے۔بہن سائل کی اولاد کی موجود گی میں  سائل کی جائیداد میں شرعاً وارث نہیں ہے ،لیکن اگر سائل اسے کچھ دینا چاہے تو اسے اس بات کا اختیار ہے۔مشکاۃ المصابیح  میں ہے:"وعن النعمان بن بشير أن أباه أتى به إلى رسول اللهﷺ فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذاً» . وفي رواية:،،،إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم» . قال: فرجع فرد عطيته. وفي رواية: أنه قال: «لا أشهد على جور."(  باب العطایا،ج:1،ص:267،ط:رحمانیہ)ترجمہ:"حضرت نعمان بن بشیر رضی اللہ عنہ سے روایت ہے کہ میرے والد نے مجھے جناب رسول اللہ ﷺ کی خدمت میں لے کر آئے اور کہنے لگے میں نے اس بیٹے کو ایک غلام بخشاہے توآپ ﷺ نے فرمایا کیا تم نے اپنے تمام بیٹوں کو اسی بیٹے جیسا غلام دیا ہے؟انہوں نے کہا نہیں  تو اس پر آپ ﷺ نے فرمایا  کہ اس غلام کو واپس لے اور ایک روایت میں ہے کہ آپ ﷺ نے فرمایا کہ تم پسند کرتے ہو کہ تمہارے سب بیٹے  تمہارے ساتھ نیکی میں برابر ہوں( یعنی تیرے ساتھ اچھا سلوک کرنے والے ہو ں اور تیری فرمانبرداری اور تعظیم کرنے والے ہوں) تو انہوں نے کہا جی ہاں :پس آپ ﷺ نے فرمایا کہ مناسب نہیں  کہ تم اپنے  اس اکیلے لڑکے کو غلام دو۔اورایک روایت میں ہے(کہ میرے والد)کہنے لگے کہ میں نے اس بیٹے کو جو عمرہ بن رواحہ سے ہے ایک چیز دی ہے تو عمرہ کہنے لگی کہ اس پر آپﷺ کو گواہ بناؤں  ،تو آپ ﷺ نے فرمایا کیاتم نے اپنے تمام بیٹوں کو اس طرح چیز دی ہے ؟اس نے کہا نہیں تو اس پر آپ ﷺ نے فرمایا :اللہ سے ڈرو اور اپنی اولاد میں انصاف کرو۔نعمان رضی اللہ عنہ کہتے ہیں میرے والد واپس آئے اور دی ہوئی چیز واپس پھیرلی ، اور ایک  روایت میں ہے کہ آپ ﷺ نے فرمایا کہ میں ظلم پر گواہ نہیں بنتا۔یہ بخاری ومسلم  کی روایت ہے ۔" (مظاہر حق،ص:,16215،ج:3،ط:مکتبۃالعلم)الدر المختار وحاشیہ ابن عابدين میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال» رواه سعيد في سننه، و في صحيح مسلم من حديث النعمان بن بشير: «اتقوا الله و اعدلوا في أولادكم»، فالعدل من حقوق الأولاد في العطايا و الوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف ،مطلب في المصادفة علی النظر،ج:4ص: 444،ط:سعید)شرح النووی علی مسلم میں ہے:"و في هذا الحديث: أنه ينبغي أن يسوي بين أولاده في الهبة و يهب لكل واحد منهم مثل الآخر و لايفضل و يسوي بين الذكر و الأنثى، و قال بعض أصحابنا: يكون للذكر مثل حظ الأنثيين، و الصحيح المشهور أنه يسوي بينهما؛ لظاهر الحديث، فلو فضل بعضهم أو وهب لبعضهم دون بعض فمذهب الشافعي و مالك و أبي حنيفة أنه مكروه و ليس بحرام، و الهبة صحيحة، و قال طاوس و عروة و مجاهد و الثوري و أحمد و إسحاق و داود هو حرام، و احتجوا برواية: "لاأشهد على جور"، و بغيرها من ألفاظ الحديث، و احتج الشافعي و موافقوه بقوله صلى الله عليه وسلم: "فأشهد على هذا غيري"، قالوا: و لو كان حرامًا أو باطلًا لما قال هذا الكلام، فإن قيل: قاله تهديدًا، قلنا: الأصل في كلام الشارع غير هذا، و يحتمل عند إطلاقه صيغة أفعل على الوجوب أو الندب، فإن تعذر ذلك فعلى الإباحة، و أما قوله صلى الله عليه وسلم: "لاأشهد على جور"، فليس فيه أنه حرام؛ لأن الجور هو الميل عن الاستواء و الاعتدال، و كل ما خرج عن الاعتدال فهو جور سواء كان حرامًا أو مكروهًا، و قد وضحّ بما قدمناه أن قوله صلى الله عليه وسلم: "أشهد على هذا غيري" يدلّ على أنه ليس بحرام؛ فيجب تأويل الجور على أنه مكروه كراهة تنزيه.و في هذا الحديث: أن هبة بعض الأولاد دون بعض صحيحة، و أنه إن لم يهب الباقين مثل هذا استحبّ رد الأول. قال أصحابنا: يستحب أن يهب الباقين مثل الأول فإن لم يفعل استحبّ رد الأول و لايجب، و فيه جواز رجوع الوالد في هبته للولد، والله أعلم."(کتاب الہبات ،باب کراہۃ تفضیل بعض الاَولاد   فی الہبۃ ، ج11،ص66۔67،ط:داراحیاء التراث العربی)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: بیٹے کی خدمت کی وجہ سےزندگی میں اسے دوسری اولاد کی بنسبت زیادہ حصہ دینے کا حکم
سوال: اگر کوئی باپ کسی بیٹے کو اپنی خوشی سے یا باپ کی اچھی خدمت کی بناء پر اپنی وراثت میں سے کچھ اضافی زمین اس کے نام منتقل کردے تو کیا یہ جائز ہے؟نیز باپ گناہ گار ہوگا؟
جواب:
واضح رہے کہ زندگی میں جائیداد کی تقسیم ’’ہبہ ‘‘(گفٹ) کہلاتی ہے ، زندگی میںجائیداد کی تقسیم میں اولاد (بیٹوں اور بیٹیوں) کے درمیان برابری کا حکم ہے، کسی کو محروم کرنا یا بغیر کسی شرعی وجہ کے کسی کو  کم حصہ دینا درست نہیں،البتہ اگر اولاد میں سے کسی کو اس کی دینی فضیلت،  خدمت، یا ضرورت کی بنیاد پردوسروں کے بنسبت کچھ زیادہ دینا چاہے تو اس کی گنجائش ہے، بشرطیکہ دوسرے ورثاء کو ضرر پہنچانا مقصود نہ ہو ۔لہٰذا صورتِ مسئولہ میں اگر کوئی شخص اپنے کسی بیٹے کو اس کی خدمت کی بناء پردوسروں کی بنسبت کچھ اضافی زمین دینا چاہے تو اس میں کوئی قباحت نہیں،دے سکتا ہے ، اس صورت میں والدگناہ گار نہیں ہوگا،البتہ یہ ضروری ہے کہ جو جائیداد تقسیم کرنی ہو وہ ساری اولاد میں برابر تقسیم کرے۔شرح معانی الآثار میں ہے:’’عن الشعبي قال: سمعت النعمان على منبرنا هذا يقول: قال رسول اللهﷺ: " سووا بين أولادكم في العطية كما تحبون أن يسووا بينكم في البر قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر.‘‘(شرح معانی الآثار،کتاب الھبۃ،باب :الرجل ینحل بعض بنیہ دون بعض،ج:2،ص:228،ط:رحمانیہ)ترجمہ:’’حضرت شعبیؒ سے روایت ہے کہ میں نے حضرت نعمان بن بشیر ؓ سے سنا  ہمارے اس منبر پر،  فرمارہے تھے کہ رسول اللہﷺنے فرمایا کہ انصاف کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں‘‘ ۔فتاوی شامی میں ہے:’’وفي الخانية : لابأس بتفضيل بعض الأولاد في المحبة لأنها عمل القلب وكذا في العطايا إن لم يقصد به الإضرار وإن قصده فسوى بينهم يعطي البنت كالإبن عند الثاني وعليه الفتوى۔‘‘(رد المحتار   علی الدر المختار ، كتاب الهبة، ج:5،ص: 696 ،ط: سعيد)فقط واللہ اعلم

Reference: Sahih Muslim 231b In-book reference : Book 2, Hadith 14 USC-MSA web (English) reference : Book 2, Hadith 445 (deprecated numbering scheme): حوالہ

عنوان: اولاد کو تحفہ دینے میں برابری کا حکم
سوال: ایک  شخص کی دو بیوں کی  اولاد میں جائیداد تقسم ہو نے  کے بعد تین بیٹاں ایک بیوی سے پیدا ہوئیں  والد زندہ ہے،  اگر مکان اور جنگل تقسم کرنا ہو تو تین بیٹیوں کو کتنا حصہ  ملے گا؟
جواب:
صورتِ  مسئولہ میں مذکورہ شخص اگر حیات ہے، تو اس صورت میں شرعًا اس پر لازم ہوگا کہ وہ اپنی بقیہ تینوں بیٹیوں کو بھی اتنا ہی حصہ دے، جتنا  ان کے علاوہ دیگر اولاد کو  دیا تھا، کیوں زندگی میں  والد جو کچھ اپنی اولاد کو  دیتا  ہے وہ  اس کی  طرف سے تحفہ ہوتا ہے، اور اولاد کو تحفہ دینے میں شریعتِ  مطہرہ  نے برابری کرنے کا پابند کیا ہے، اولاد میں سے کسی کو کم اور کسی کو زیادہ دینے کی اجازت نہیں دی ہے۔فتاوی شامی میں ہے:"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية و لو كنت مؤثرًا أحدًا لآثرت النساء على الرجال» رواه سعيد في سننه، و في صحيح مسلم من حديث النعمان بن بشير: «اتقوا الله و اعدلوا في أولادكم»، فالعدل من حقوق الأولاد في العطايا و الوقف عطية فيسوي بين الذكر و الأنثى، لأنهم فسروا العدل في الأولاد بالتسوية في العطايا حال الحياة. و في الخانية و لو وهب شيئًا لأولاده في الصحة، و أراد تفضيل البعض على البعض روي عن أبي حنيفة: لا بأس به إذا كان التفضيل لزيادة فضل في الدين و إن كانوا سواء يكره و روى المعلى عن أبي يوسف أنه لا بأس به إذا لم يقصد الإضرار و إلا سوى بينهم و عليه الفتوى و قال محمد: و يعطي للذكر ضعف الأنثى، و في التتارخانية معزيًا إلى تتمة الفتاوى قال: ذكر في الاستحسان في كتاب الوقف: و ينبغي للرجل أن يعدل بين أولاده في العطايا و العدل في ذلك التسوية بينهم في قول أبي يوسف و قد أخذ أبو يوسف حكم وجوب التسوية من الحديث، و تبعه أعيان المجتهدين، و أوجبوا التسوية بينهم و قالوا : يكون آثمًا في التخصيص و في التفضيل، و ليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، و الظاهر من حال المسلم اجتناب المكروه، فلاتنصرف الفريضة الشرعية في باب الوقف إلا إلى التسوية و العرف لايعارض النص، هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ."(كتاب الوقف، مطلب متى ذكر الواقف شرطين متعارضين يعمل بالمتأخر  ٤ /  ٤٤٤ ط: دار الفکر) فقط واللہ اعلم

Reference: Riyad as-Salihin 336 In-book reference : Introduction, Hadith 336: حوالہ

عنوان: مکان بیوی کےنام خریدنے اور زندگی میں اولاد کے درمیان جائیداد تقسیم کرتے وقت بیٹیوں کو بیٹوں کے برابر دینے کا حکم
سوال: میری والدہ کے نام دو مکان ہیں، جو والد نے اپنے پیسوں سے خریدے تھے، ان کے نام پر کرنے کا مقصد انہیں گفٹ دینانہیں تھا، نیز والدہ یہ چاہتی ہیں کہ ان دو مکانوں میں سے ایک مکان میرے نام کردے اور دوسرا مکان دوسرے دو بیٹوں کےنام کردے ، اور بیٹیوں کو دو دو لاکھ روپے دےدے،جب کہ والد بھی اس تقسیم پر راضی ہیں ،البتہ بیٹیاں مذکورہ تقسیم پر راضی نہیں ہیں ۔
جواب:
واضح رہے کہ محض کسی کے نام کوئی چیز خریدنے سے وہ شخص اس چیز کا مالک نہیں بن جاتا،جب تک کہ اس کو اس چیز پر مکمل قبضہ اور تصرف کے ساتھ حوالہ نہ کردے، اور ہر چیز کا قبضہ اسی کے اعتبار سے ہوتا ہے۔نیز انسان جب تک زندہ ہو  ،وہ اپنے مال کا خود مالک ہو تا ہے،اور زندگی میں اپنے مال کو اپنی مرضی سے اپنے اہل وعیال اور اولاد کے درمیان تقسیم کرسکتا ہے ،اور یہ تقسیم اس کے اختیار اور مرضی پر موقوف ہے، اولاد وغیرہ میں سے کوئی بھی اسے جائیداد تقسیم کرنے پر مجبور نہیں کرسکتا، زندگی میں والد جو جائیداد اپنی اولاد کے درمیان  تقسیم کرے اسے ’’ہبہ‘‘(گفٹ) کہتے ہیں،اور زندگی میں جائیداد کی تقسیم میں اولاد (بیٹوں اور بیٹیوں) کے درمیان برابری کا حکم ہے، کسی کو محروم کرنا یا بغیر کسی شرعی وجہ کے کسی کو  کم حصہ دینا درست نہیں،البتہ اگر اولاد میں سے کسی کو خدمت، دین داری ، محتاجگی یا کسی شرعی وجہ سے زیادہ دینا چاہے تو اس کی گنجائش ہے۔لہٰذا صورتِ مسئولہ میں مذکورہ دونوں مکان جب سائل کے والد نے اپنے پیسوں سے خریدے تھے، صرف سائل کی والدہ کے نام پر کیے تھے اور اس سے بھی مقصد انہیں ’’ہبہ‘‘ (گفٹ )کرنا نہیں تھا تو مذکورہ دونوں مکان سائل کے والد کی ملکیت ہیں ۔چوں کہ مذکورہ گھر والد کی ملکیت ہے تو والد کو اختیار ہے ، چاہے تو مذکورہ دنوں مکانوں کو تقسیم نہ کرے،اپنی ملکیت میں رکھے  اور چاہے تو مذکورہ مکانوں  کو فروخت کرکے اپنے لیےجس قدر رقم رکھنا چاہے رکھ لے ،اور جو کچھ تقسیم کرنا چاہتا ہے اس میں سے بیوی کو  آٹھواں حصہ دے  دے،  اس کے بعد بقیہ تمام رقم تمام اولاد یعنی بیٹوں اور بیٹیوں میں برابر برابر تقسیم کرے، کسی شرعی عذر کےبغیر بیٹیوں کو محروم کرنا یا کم دینادرست نہیں ۔شرح معانی الآثار میں ہے:’’عن الشعبي قال: سمعت النعمان على منبرنا هذا يقول: قال رسول اللهﷺ: " سووا بين أولادكم في العطية كما تحبون أن يسووا بينكم في البر۔ قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر.‘‘(شرح معانی الآثار،کتاب الھبۃ،باب :الرجل ینحل بعض بنیہ دون بعض ،ج:2،ص:228،ط:رحمانیہ)ترجمہ:’’حضرت شعبیؒ سے روایت ہے کہ میں نے حضرت نعمان بن بشیر ؓ سے سنا  ہمارے اس منبر پر،  فرمارہے تھے کہ رسول اللہﷺنے فرمایا کہ انصاف کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں‘‘ ۔فتاوی شامی میں ہے:’’وفي الخانية : لابأس بتفضيل بعض الأولاد في المحبة لأنها عمل القلب وكذا في العطايا إن لم يقصد به الإضرار وإن قصده فسوى بينهم يعطي البنت كالإبن عند الثاني وعليه الفتوى۔‘‘(رد المحتار   علی الدر المختار ، كتاب الهبة، ج:5،ص:696،ط: سعيد)وفيه ايضاّ:"(وتتم) الهبة (بالقبض) الكامل۔۔۔۔(في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لانها (لا) تتم بالقبض (فيما يقسم)۔"(كتاب الہبۃ،ج:5،ص۔690 تا692،ط:سعید)فقط والله اعلم

Reference: Sahih Muslim 231b In-book reference : Book 2, Hadith 14 USC-MSA web (English) reference : Book 2, Hadith 445 (deprecated numbering scheme): حوالہ

عنوان: اولاد کا والد سے حصہ اور خرچہ مانگنا
سوال: میں نے دو شادیاں کی تھیں، پہلی بیوی سے دو لڑکے اور ایک لڑکی ہے ،لڑکی کی شادی ہو چکی ہے،  اور بڑے  لڑکے کی بھی شادی ہو چکی ہے اور صاحب اولاد ہے، جبکہ چھوٹا لڑکا بھی 28 سال کا ہے اور عنقریب اس کی بھی شادی ہونے والی ہے ،یہ لڑکے مجھ سے اپنا حصہ اور خرچہ مانگتے ہیں ،میرے پاس نہ کوئی جائیداد ہے، اس وقت میری عمر 56 سال هے، دوسری بیوی بچوں کا خرچہ چلا رہا ہوں اور قرض دار بھی ہوں، بھائی کے گھر کرائے پر رہتا ہوں، آج تک ان لڑکوں نے نہ تو میری کوئی مالی معاونت کی اور نہ کوئی دیکھ بھال سوائے نافرمانی اور بدتمیزی کے اور کچھ نہیں کیا ،پوچھنا یہ ہے نمبر1: کیا میرے اوپر ان کا کوئی حصہ اور خرچہ لازم ہے نمبر دو اور ان پرمیری دیکھ بھال اور خرچہ دینا لازم ہے کہ نہیں؟
جواب:
بیٹوں کاجو رویہ اورسلوک سوال میں  نقل کیا گیاہے،نہایت افسوس ناک ہے۔اللہ پاک نےتو اپنے حق کے بعد والدین کےحق کاذکر کیاہے، ایسی اولاد بڑی بدنصیب اوربدقسمت ہے  جو والدین کوستاتی ہے، خصوصاً والد کی ناراضی کو تو اللہ تعالیٰ نے اپنی ناراضی قراردیا ہے۔ بہرحال آپ صبرکادامن نہ چھوڑیں اوران کے لیے دعاکرتے رہیں اورانہیں اپنے رشتے داروں یا دوستوں کے ذریعے  سمجھانے کی کوشش کریں، جن کا کہا ان پر اثرکرتا ہو۔مذکورہ تمہید کے بعد آپ کے سوالات کاجواب درج ذیل ہے:1ـ-بالغ نرینہ اولاد جو کمانے کے قابل ہوتو اس کے اخراجات باپ پر لازم نہیں ہوتے ،لہذااگرسائل کے مذکورہ بیٹے کمانے کے قابل ہیں تو والد کے ذمہ ان کا نان و نفقہ یا خرچہ لازم نہیں ہے۔2۔ والد کی دیکھ بھال بیٹوں پرلازم  ہے،اوروالد ضرورت مندہیں  توبیٹوں پر والد کانفقہ اورخرچہ لازم ہے۔فتاوی شامی میں ہے:"(وتجب) النفقة بأنواعها على الحر (لطفله) يعم الأنثى والجمع (الفقير) الحر، فإن نفقة المملوك على مالكه والغني في ماله الحاضر.....(وكذا) تجب (لولده الكبير العاجز عن الكسب) كأنثى مطلقا وزمن ومن يلحقه العار بالتكسب وطالب علم لا يتفرغ لذلك، كذا في الزيلعي والعيني....(قوله الفقير) أي إن لم يبلغ حد الكسب، فإن بلغه كان للأب أن يؤجره أو يدفعه في حرفة ليكتسب وينفق عليه من كسبه لو كان ذكرا، بخلاف الأنثى كما قدمه في الحضانة عن المؤيدية...."(باب النفقة،مطلب الصغير والمكتسب نفقة في كسبه لا على أبيه3/ 614،ط:سعيد)فتاوی شامی میں ہے:(و) تجب (على موسر) ولو صغيرا (يسار الفطرة) على الأرجح ورجح الزيلعي والكمال إنفاق فاضل كسبه.وفي الخلاصة: المختار أن الكسوب يدخل أبويه في نفقته. وفي المبتغى: للفقير أن يسرق من ابنه الموسر ما يكفيه إن أبى ولا قاضي ثمة وإلا أثم (النفقة لأصوله) ولو أب أمه ذخيرة (الفقراء) ولو قادرين على الكسب........(قوله لأصوله) إلا الأم المتزوجة فإن نفقتها على الزوج كالبنت المراهقة إذا زوجها أبوها. وقدمنا أن الزوج لو كان معسرا فإن الابن يؤمر بأن يقرضها ثم يرجع عليه إذا أيسر؛ لأن الزوج المعسر كالميت كما صرح به في الذخيرة بحر. والحاصل أن الأم إذا كان لها زوج تجب نفقتها على زوجها لا على ابنها. وهذا لو كان الزوج غير أبيه كما صرح به في الذخيرة، ومفهومه أنه لو كان أباه تجب نفقته ونفقتها على الابن، لكن هذا ظاهر لو كانت الأم معسرة أيضا؛ أما لو كانت موسرة لا تجب نفقتها على ابنها بل على زوجها، وهل يؤمر الابن بالإنفاق عليها ليرجع على أبيه؟ لم أره، نعم لو كان الأب محتاجا إليها فقد مر أن نفقة زوجته حينئذ على ابنه وهذا يشمل ما لو كانت موسرة فتأمل.(قوله ولو قادرين على الكسب) جزم به في الهداية، فالمعتبر في إيجاب نفقة الوالدين مجرد الفقر، قيل وهو ظاهر الرواية فتح، ثم أيده بكلام الحاكم الشهيد، وقال وهذا جواب الرواية. اهـ والجد كالأب بدائع، فلو كان كل من الابن والأب كسوبا يجب أن يكتسب الابن وينفق على الأب بحر عن الفتح: أي ينفق عليه من فاضل كسبه على قول محمد كما مر (قوله والقول إلخ) أي لو ادعى الولد غنى الأب وأنكره الأب فالقول له والبينة للابن بحر." (باب النفقة،مطلب فی نفقة الأصول،3/ 621،ط:سعید)وفي درر الحكام في شرح مجلة الأحكام :"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. انظر المادة "(1197)(الکتاب الثانی الإجارۃ،3/ 201،ط:دار الجلیل)فقط والله اعلم

Reference: Riyad as-Salihin 560 In-book reference : Introduction, Hadith 560: حوالہ

عنوان: متولی مسجد کو حکومت کی طرف سے ملنے والی زمین کا حکم
سوال: کیا فرماتے ہیں مفتیانِ  کرام مسئلہ ذیل کے بارے میں کہ   ہمارے پردادا  (1301ھ) میں ایک مسجد کے متولی تھے،  اور متولی ہونے کی وجہ سے نظام سرکار  کی طرف سے ان کو 59 ایکڑ زمین انعام کے طور پر ملی،  اور وہ زمین ہمارے پردادا کے انتقال کے بعد ان کے ورثاء بشمول ہمارے دادا اور ہمارے والد کے تقسیم ہوتے ہوئے ہم تک پہنچی اور ان  کی طرف سے چار ایکڑ سترہ گنٹہ زمین پہنچی، اور ہمارے تحصیل اور کلکٹر آفس اور وقف بورڈ کے ورثاء نامہ موجود ہے،  اب پوچھنا یہ ہے کہ کیا ہم اس کے مالک ہیں؟ اور کیا ہم اس میں تصرف کرکے اپنے ذاتی استعمال میں لاسکتے ہیں؟ کیا ہم اس کو کرائے پر دے کر اس سے حاصل شدہ آمدنی کے مالک ہیں؟
جواب: بصورتِ مسئولہ متولی مسجد کو حکومت کی طرف سے ملنے والی انعامی زمین اگر صرف ان ہی کو بطور ملکیت ملی تھی، تو ان کے انتقال کے بعد مذکورہ زمین کے مالک ان کے ورثاء اپنے شرعی حصص کے اعتبار سے مالک ہوں گے، اور وہ کسی بھی طرح زمین کو اپنے استعمال میں لاسکتے ہیں، اور ذریعہ آمدنی بناسکتے ہیں، نیز زمین کی مذکورہ حیثیت زمینی کاغذات دیکھ کر  بھی متعین کی جاسکتی ہے، تاہم اگر حکومت کی طرف سے ملنے والی زمین مسجد ہی کے لیے تھی، تو پھر زمین مسجد ہی کی ملکیت ہوگی، اور مذکورہ شخص کے انتقال کے بعد اس زمین کو تقسیم کرنا یا اس میں کسی بھی طرح کا تصرف کرنا جائز نہ ہوگا۔فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،ج:5،ص:690، ط :ایچ ایم سعید)فقط والله أعلم

عنوان: کیا زندگی میں بیٹی کو کچھ ہدیہ دینے کی وجہ سے وہ وراثت کے حصہ سے محروم ہو گی؟
سوال: آج سے بیس سال قبل ہماری والدہ نے دو بہنوں کو تقریباً پانچ پانچ لاکھ روپے ان کے گھر کی تعمیر میں لگائے اور کہتی تھیں کہ غریب ہیں، واپس نہ لوں گی، اب والدہ کے انتقال کے بعد وراثت کے مکان میں سب بہن بھائیوں کی طرح ہم ان کو برابر کا حصہ دے رہے ہیں، جب کہ کچھ بہن بھائی کہتے ہیں کہ بیس سال قبل پانچ پانچ لاکھ لے چکے ہیں، ان کے اپنے گھر موجود ہیں، ہمیں حصہ کم ملے گا، ہم گھر کیسے بنائیں گے؟ اب کیا کیا جائے؟ ان کو برابر کا حصہ دیا جائے یا نہیں؟
جواب:
صورتِ مسئولہ میں والدہ نے اپنی حیات میں جو پانچ پانچ لاکھ روپے مکان کی تعمیر کے لیے  اپنی دو بیٹیوں کو  دیے اور یہ صراحت کی کہ "غریب ہیں، واپس نہ لوں گی"،  اِس کی حیثیت ہدیہ کی ہوئی اور   جب  والدین زندگی میں اپنی اولاد میں سے کسی کو کوئی چیز بطورِ ہدیہ دیں تو اِس کی وجہ سے ہدیہ وُصول کرنے والوں کا حصہ میراث میں کم نہیں ہوتا، لہذا والدہ کے انتقال کی صورت میں اُن بہنوں کو  اُن کا پورا حصہ دیا جائے گا، زندگی میں ہدیہ وصول کرنے کی وجہ سے میراث میں اُن کا حصہ کم نہیں ہو گا۔فتاوی شامی میں ہے:"و في الخانیة: لا بأس بتفضیل بعض الأولاد في المحبة؛ لأنها عمل القلب وکذا في العطایا إن لم یقصد به الإضرار، و إن قصده فسوی بینهم یعطی البنت کالابن عند الثاني، و علیه الفتوی.ولو وهب في صحته كل المال للولد جاز و أثم".(کتاب الھبۃ، 5 /696 ط:  سعید)وفیہ ایضاً:"واعلم أن الناطفي ذكر عن بعض أشياخه أن المريض إذا عين لواحد من الورثة شيئاً كالدار على أن لايكون له في سائر التركة حق يجوز، وقيل: هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه، كما في الجواهر اهـ. قلت: وحكى القولين في جامع الفصولين فقال: قيل جاز، وبه أفتى بعضهم، وقيل: لا".  (کتاب الوصایا،  6 / 655،  ط: سعيد)فقط واللہ اعلم

Reference: Arabic reference : Book 22, Hadith 3131: حوالہ

عنوان: زندگی میں تقسیم ،مطلقہ کا شوہر کی جائیداد میں کوئی حصہ نہیں ہے،حق مہر کا حکم
سوال: 1)میں اپنی جائیداد اولاد کے درمیان تقسیم کرنا چاہتا ہوں ،چار بیٹے اور تین بیٹیاں ہیں ،بیوی کو 2016 میں طلاق دے چکا ہوں  راہنمائی فرمائیں کس کا کتنا حصہ بنے گا ،نیز بیوی کا کچھ حصہ بنتا ہے یا نہیں ؟2)میں نے اپنی بیوی کو حق مہر ابھی تک نہیں دیا ہے ،کیا وہ دینا اس کو لازم ہے؟3)میری ساس نے میری بیوی کو ڈھائی گرام سونا دیا تھا ،جو میں نے فروخت کر دیا تھا ،میری بیوی نے مجھے بطور قرض کے دیے تھے ،کیا وہ دینا بھی مجھ پر لازم ہے ؟
جواب:
1)واضح رہے کہ شریعت  نے ہر انسان کو اپنے مال و جائیداد میں جائز تصرف کا حق دیا ہے ،لہذا  اگر کوئی  شخص اپنی زندگی میں اپنی جائیداد اپنی اولاد میں تقسیم کرنا چاہے تو  کر سکتا ہے ،اور یہ شرعا ہبہ (گفٹ) ہے ،البتہ زندگی میں اولاد کے درمیان جائیداد کو تقسیم کرنے کی صورت میں شرعًا بیٹا بیٹی میں برابری ضروری ہے یعنی جتنا حصہ بیٹے کو دیا جائے اتنا ہی بیٹی کو  دیا جائے ۔نیز تقسیم کے بعد ہر ایک کا حصہ عملًا  ہر ایک کے قبضہ و تصرف میں دینا بھی ضروری ہے ،محض زبانی یا تحریری ہبہ کافی نہیں ہے ۔لہذا صورتِ مسئولہ میں اگر سائل اپنی زندگی میں اپنی جائیداد کو تقسیم کرنا چاہتا ہے تو بہتر یہ ہے کہ  سائل اپنے لیے جتنا چاہے رکھ لے تاکہ کل کو محتاجی نہ ہو  ،اس کے بعد بقیہ رقم  تمام اولاد میں برابر سرابر تقسیم کردے ، کمی بیشی نہ کرے ، البتہ اگر اولاد میں کوئی خدمت گزار یا تنگدست یا دیندار ہو تو اسے دیگر کے مقابلے میں کچھ زیادہ دینا بھی جائز ہے۔مطلقہ کا  چونکہ سائل کی جائیداد میں کوئی حق و حصہ نہیں ہے،اس لیے سائل پر مطلقہ کو دینا لازم نہیں ہے ۔ 2)حق مہر  کی ادائیگی سائل پر لازم ہے ۔3)اتنی ہی مقدار سونا یا اس کی موجودہ قیمت سائل کے ذمہ لازم ہے۔مشکاۃ المصابیح  میں ہے:"وعن النعمان بن بشير أن أباه أتى به إلى رسول اللهﷺ فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذاً» . وفي رواية:،،،إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم» . قال: فرجع فرد عطيته. وفي رواية: أنه قال: «لا أشهد على جور."(  باب العطایا،ج:1،ص:267،ط:رحمانیہ)ترجمہ:"حضرت نعمان بن بشیر رضی اللہ عنہ سے روایت ہے کہ میرے والد نے مجھے جناب رسول اللہ ﷺ کی خدمت میں لے کر آئے اور کہنے لگے میں نے اس بیٹے کو ایک غلام بخشاہے توآپ ﷺ نے فرمایا کیا تم نے اپنے تمام بیٹوں کو اسی بیٹے جیسا غلام دیا ہے؟انہوں نے کہا نہیں  تو اس پر آپ ﷺ نے فرمایا  کہ اس غلام کو واپس لے اور ایک روایت میں ہے کہ آپ ﷺ نے فرمایا کہ تم پسند کرتے ہو کہ تمہارے سب بیٹے  تمہارے ساتھ نیکی میں برابر ہوں( یعنی تیرے ساتھ اچھا سلوک کرنے والے ہو ں اور تیری فرمانبرداری اور تعظیم کرنے والے ہوں) تو انہوں نے کہا جی ہاں :پس آپ ﷺ نے فرمایا کہ مناسب نہیں  کہ تم اپنے  اس اکیلے لڑکے کو غلام دو۔اورایک روایت میں ہے(کہ میرے والد)کہنے لگے کہ میں نے اس بیٹے کو جو عمرہ بن رواحہ سے ہے ایک چیز دی ہے تو عمرہ کہنے لگی کہ اس پر آپﷺ کو گواہ بناؤں  ،تو آپ ﷺ نے فرمایا کیاتم نے اپنے تمام بیٹوں کو اس طرح چیز دی ہے ؟اس نے کہا نہیں تو اس پر آپ ﷺ نے فرمایا :اللہ سے ڈرو اور اپنی اولاد میں انصاف کرو۔نعمان رضی اللہ عنہ کہتے ہیں میرے والد واپس آئے اور دی ہوئی چیز واپس پھیرلی ، اور ایک  روایت میں ہے کہ آپ ﷺ نے فرمایا کہ میں ظلم پر گواہ نہیں بنتا۔یہ بخاری ومسلم  کی روایت ہے ۔" (مظاہر حق،ص:,16215،ج:3،ط:مکتبۃالعلم)فتاوی ہندیہ میں ہے:"والمهر يتأكد بأحد معان ثلاثة: الدخول، والخلوة الصحيحة، وموت أحد الزوجين سواء كان مسمى أو مهر المثل حتى لا يسقط منه شيء بعد ذلك إلا بالإبراء من صاحب الحق، كذا في البدائع۔"(کتاب النکاح الباب السابع ج:1 /ص:303  /ط:رشیدیہ)فتاوی شامی میں ہے:"والفرق أن الإبراء يسقط به الدين أصلا كما قدمه، وبالاستيفاء لا يسقط، لما تقرر أن ‌الديون ‌تقضى بأمثالها لا أنفسها لأن الدين وصف في الذمة لا يمكن أداؤه۔"(کتاب الرہن فصل فی مسائل متفرقۃ6/ 525 ط:سعید)فقط واللہ اعلم

Reference: Riyad as-Salihin 1773 In-book reference : Book 17, Hadith 263: حوالہ

عنوان: زندگی میں بیٹیوں کو ہبہ کرنے  کے بعد بیٹوں کو صرف زبانی ہبہ کرنا
سوال: میرے والد صاحب حیات ہیں اور انہوں نے اپنی اولاد میں سے صرف بیٹیوں کو پانچ منزلہ بلڈنگ گفٹ بطور وراثت کےدے دی ہے ،اور ہر منزل متعین کرکے ہر ایک بیٹی کو اس کا قبضہ بھی دے دیا ہے ،البتہ بیٹیوں نے خاموشی  سےلے لیا ہے اور کچھ صراحت نہیں کی کہ ہم والد کی بقیہ میراث میں سے حصہ نہیں لیں گی، اور بقیہ ہم 4 بھائیوں کو صرف زبانی یہ کہا کہ ایک تین کمروں کا فلیٹ اور 3 منزلہ بلڈنگ اور کچھ زیور سب تم بیٹوں کا ہے، اور یہ صرف زبانی کہا ہے، قبضہ نہیں دیا اور نہ ہی ہمارے نام کروایا ہے، اور ساتھ ہی ہمارے ایک چھوٹے بھائی کو پینٹ ہاؤس دے دیا ہے، تو سوال یہ ہے کہ شریعت میں اس طرح کرنے کا کیا حکم ہے، اور میرے والد صاحب حیات ہیں، تو شرعی صحیح کیا کرنا چاہیے کہ جس میں کسی اولاد کا حق بھی تلف نہ ہو؟ اور کیا صرف زبانی بیٹوں کو کہنے سے وہ مالک بن جائیں گے یا نہیں؟
جواب:
واضح رہے کہ زندگی میں جائیداد  تقسیم کرنا ہبہ کہلاتا  ہے، اور ہبہ میں اولاد کے درمیان شرعا برابری ضروری ہوتی ہے،  یعنی جتنا بیٹے کو دے اتنا ہی بیٹی کو دے، نہ بلاوجہ کمی بیشی کرے اور نہ ہی کسی کو محروم کرے  ہاں البتہ کسی بیٹے یا بیٹی کو کسی معقول وجہ کی بناء پر بنسبت اوروں کے کچھ زیادہ دے سکتا ہے، یعنی کسی کی کثرتِ شرافت و دینداری کے یا غریب ہونے کی بناء پر  یا خدمت گزار ہونے کی بناء پر بنسبت اوروں کے کچھ زیادہ دیا جاسکتاہے۔لہذا صورتِ مسئولہ میں والد کو چاہیے کہ اپنے مذکورہ بیٹوں کو بھی بيٹيوں كے برابر جائيداد قبضہ كے ساتھ دے دے يا اس كی ماليت ادا كرے اور اگر بيٹوں كو اپنی زندگی ميں اس كے برابر  نہیں  دے سكتا توجو كچھ بيٹيوں کو دیا ہے میراث میں سے اس کے بقدر بیٹیوں کے حصہ میں سے منہا کرلیا جائے تاکہ سب کے درمیان برابری ہوسکے۔صحیح مسلم میں ہے:"عن النعمان بن بشير، أنه قال: إن أباه أتى به رسول الله صلى الله عليه وسلم، فقال: إني نحلت ابني هذا غلاما كان لي، فقال رسول الله صلى الله عليه وسلم: «أكل ولدك ‌نحلته مثل هذا؟» فقال: لا، فقال رسول الله صلى الله عليه وسلم: فارجعه۔"(باب کراھة تفضیل بعض الاولاد، ص:36، ج:2، ط:قدیمی)وفی حاشیۃ:"قال أصحابنا يستحب أن يهب الباقين مثل الأول فإن لم يفعل استحب رد الأول ولا يجب۔"(باب کراھة تفضیل بعض الاولاد، ص:37، ج:2، ط:قدیمی) الدر المختار میں ہے:"وفی الخانیة لا بأس بنفضیل بعض الاولاد فی المحبةلانھا عمل القلب وکذا فی العطایا ان لم یقصد بہ الاصرار وان قصدہ فسوی بینھم یعطی البنت کالابن عند الثانی وعلیہ الفتوی۔"(کتاب الھبة، ص/696، ج/5، ط/سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: محض نام پر خریدنے سے ملکیت ثابت نہیں ہوتی، بلکہ قبضہ و تصرف کے ساتھ حوالہ کرنا بھی ضروری  ہے
سوال: زید کی اس کے وطن میں کچھ زمینیں ہیں ،جن میں سے بعض زید کے نام پر اور بعض اس کے بیٹوں کے نام پر ہیں ،جب زید نے زمینیں خریدنے کا سلسلہ شروع کیا تو شروع میں اپنے نام پر خریدیں ،بعد میں اپنی طیب ِخاطر سے اپنے لڑکوں کے نام پر خریدیں ،زید نے اپنے ایک شناسا کو اس کی یہ وجہ بتلائی کہ کل کو یہ زمینیں لڑکوں کی ہی ہو جائیں گی اس لیے ان کے نام سے خرید رہا ہوں ، ان زمینوں کی آمدنی زید کے پاس آتی تھیں ،پھر زید  کچھ حصہ اپنےپاس رکھتے تھے اور باقی آمدنی اپنے بیٹوں کو بطورِ تملیک کے دیتے تھے ،زید کے انتقال کے بعد یہ زمینیں شرعی حصص کے اعتبار سے تقسیم کی جارہی ہیں تو رہنمائی فرمائیں ،ورثاء میں دو بیٹے اور ایک بیٹی ہے اور کوئی وارث نہیں ہے،نیز یہ بھی واضح فرمائیں کہ زید نے جو زمینیں   اپنے بیٹوں کے نام کرائی تھیں ،جب کہ ان کے حوالہ بھی نہیں کی تھیں  اور نہ کسی قسم کا معاملہ کیا تھاتو اس صورت میں یہ زمینیں زید کے لڑکوں کی مانی جائیں گی یا نہیں؟
جواب: 1)واضح رہے کوئی  بھی چیز  محض کسی کے نام کرنے سے اس کی ملکیت میں نہیں آتی ،جب تک کہ وہ چیز مکمل قبضہ و تصرف کے ساتھ اس کے قبضہ میں نہ دے دی  جائے ۔لہذا صورت ِمسئولہ میں چوں کہ زید نے  یہ مذکورہ زمینیں  اپنے لڑکوں کے محض نام کی یا خریدی تھیں ،قبضہ و تصرف نہیں دیا تھا ،بلکہ   آخر تک کرایہ زید کے پاس ہی آتا تھا اور پھر زید اس کو اپنے لڑکوں میں تقسیم کرتا تھا تو اس صورت میں ان زمینوں کا مالک زید ہی ہے ،اور اب  یہ زمینیں  زید کے ترکہ میں شمار ہو کر تمام ورثاء میں شرعی اعتبار سے تقسیم ہو گی۔جس کا طریقہ کار  یہ  ہے کہ مرحوم کے  حقوقِ  متقدمہ     یعنی تجہیز و تکفین کا  خرچہ نکالنے کے بعد اگر مرحوم کے ذمہ  کوئی قرض ہو تو  اسے ادا کرنے کے بعد اگر مرحوم نے کوئی جائز وصیت کی ہو تو باقی مال کے ایک تہائی حصہ میں اسے نافذکرنے کے بعد باقی کل ترکہ منقولہ وغیر منقولہ کو 5 حصوں میں تقسیم کر کے 2 حصے ہر ایک بیٹے کو اور ایک حصہ بیٹی کو ملے گا ۔صورتِ تقسیم یہ ہے:میت  والد 5بیٹابیٹابیٹی221یعنی 100 فیصد میں سے ہر ایک بیٹے کو 40 فیصد اور بیٹی کو 20 فیصد ملے گا ۔فتاوی شامی میں ہے:"بخلاف جعلته باسمك فإنه ليس بهبة")کتاب الہبہ ج:5 ،ص:689،ط:سعید)فقط واللہ اعلم

عنوان: قابلِ تقسیم چیز کا تقسیم کیے بغیر ہبہ فاسد ہے
سوال: میرے نانا کے دو مکان رہائشی تھے، جو انہوں نے مجسٹریٹ کے سامنے اپنے تین بیٹوں اور بیوی کو گفٹ کر دیے اور ان کے نام کر دیے، لیکن آخر عمر تک نانا اور ان کے بیٹے ایک مکان میں ساتھ رہتے تھے اور دوسرا مکان کارخانہ کے طور پر استعمال ہوتا تھا،آخری ایام میں بڑے بیٹے کے حوالے کیا تھا، یہ دو مکان تقسیم کر کے تمام ورثاء کے حوالے نہیں کیے تھے،  بلکہ ایک ساتھ تین بیٹوں اور بیوی کو ہبہ کیا تھا۔کیا ان دو مکانوں میں نانا کے دیگر ورثاء کا حق ہے یا نہیں ؟ اگر ہے تو کتنا ہے؟ان دو مکانوں کے علاوہ دو پلاٹ تھے، جو نانی کے نام پر خریدے گئے تھے، لیکن نانی کو گفٹ نہیں کیے تھے، ان کو بھی تقسیم کرنا ہے۔نانا کے ورثاء میں ایک بیوہ، تین بیٹے اور چار بیٹیاں ہیں، جن میں سے ایک بیٹی نے والد کی رضا کے خلاف ایک بد کردار شخص سے شادی کر لی، اب اس کو میراث میں سے حصہ ملے گا یا نہیں؟  اور بقیہ میراث کس طرح تقسیم ہوگی؟
جواب:
واضح رہے کہ اگر کوئی شخص کسی قابلِ تقسیم چیز کو مختلف لوگوں کے درمیان ہبہ (گفٹ) کرتا ہے تو اس کا ہبہ اور تحفہ مکمل ہونے  اور  اس چیز  کی ملکیت منتقل ہونے کے لیے لازمی ہے کہ ہبہ کرنے والا شخص  یا تو خود اس چیز کو تقسیم کر کے جنہیں ہبہ کیا ہےان کے حوالے کرے ،یا ان میں سے کسی ایک کو یہ کہہ دے کہ اس کو آپس میں تقسیم کر کے قبضہ کر لو یا ہبہ کرنے والے کا  نائب اس چیز کو ان کے درمیان  تقسیم کردے، اگر ان تین میں سے کوئی صورت نہ ہو تو یہ ہبہ مکمل نہ ہوگا اور ہبہ کرنے والا بدستور اس چیز کا مالک رہے گا۔صورتِ مسئولہ میں سائل کے نانا نے   جو دو مکان اپنی اہلیہ اور تین بیٹوں کو ہبہ کیے، وہ ان کے درمیان  تقسیم  نہیں کیے  تھے اور ہر ایک کو اس کے حصہ پر قبضہ نہیں دیا  تھا، اس لیے نانا کا یہ ہبہ مکمل نہیں ہوا تھا اور نانی اور تین بیٹے ان  مکانوں کے مالک نہیں بنے تھے، لہذا اب نانا کے انتقال کے بعد یہ دونوں مکان دیگر جائیداد کی طرح تمام ورثاء میں تقسیم ہوں گے۔اس کے علاوہ وہ دو پلاٹ جو نانانے نانی کے نام پر خریدے تھے، اگر واقعۃً  ان کو مالک بنانے کی غرض سے نام نہیں کیے تھے اور  خریدنے کے بعد وہ پلاٹ  نانی  کو گفٹ کرکے ان پر مکمل قبضہ نہیں دیا تھا تو یہ دونوں پلاٹ بھی نانا کے تمام ورثاء میں تقسیم ہوں گے۔سائل کے مرحوم نانا کی میراث تقسیم کرنے کا شرعی طریقہ یہ ہے کہ سب سے پہلے مرحوم کے کل ترکہ منقولہ وغیرِ منقولہ میں سے مرحوم کے کفن دفن کے اخراجات نکالے جائیں، پھر اگر ان  پر کوئی قرض ہو تو ترکہ سے اسے ادا کیا جائے، پھر انہوں  نے اگر کوئی جائز وصیت کی ہو تو باقی ترکہ کے ایک تہائی میں اسے نافذ کیا جائے اس کے بعد جو مال بچ جائے اس کے 80 حصے کر کے 10 حصے  بیوہ ( نانی) کو ، 14، 14 حصے  ہر بیٹے کو اور 7،7 حصے  ہر بیٹی کو دیے جائیں، جس بیٹی نے والد کی مرضی کے خلاف شادی کی تھی وہ بھی دیگر ورثاء کی طرح اپنے پورے حصہ کی حق دار ہے۔میت---مسئلہ:8/ 80بیوہبیٹابیٹابیٹابیٹیبیٹیبیٹیبیٹی17101414147777یعنی ترکہ   کا 12.5 فیصد مرحوم کی بیوہ کو،17.5 فیصد مرحوم کے ہر بیٹے کو اور 8.75 فیصد مرحوم کی ہر بیٹی کو ملے گا۔الدر المختار میں ہے: "(وتصح بإيجاب كوهبت ونحلت وأطعمتك هذا الطعام... وجعلته لك) لأن اللام للتمليك بخلاف جعلته باسمك فإنه ليس بهبةوفی الرد:(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة".(‌‌كتاب الهبة5 /688،ط:سعید)وفیہایضاً:"(لا) تتم بالقبض (فيما يقسم ولو) وهبه (لشريكه) أو لأجنبي لعدم تصور القبض الكامل كما في عامة الكتب فكان هو المذهب وفي الصيرفية عن العتابي وقيل: يجوز لشريكه، وهو المختار (فإن قسمه وسلمه صح) لزوال المانع(ولو سلمه شائعا لا يملكه فلا ينفذ تصرفه فيه) فيضمنه وينفذ تصرف الواهب درر. لكن فيها عن الفصولين الهبة الفاسدة تفيد الملك بالقبض وبه يفتى ومثله في البزازية على خلاف ما صححه في العمادية لكن لفظ الفتوى آكد من لفظ الصحيح".وفی الرد:"(قوله: فإن قسمه) أي الواهب بنفسه، أو نائبه، أو أمر الموهوب له بأن يقسم مع شريكه كل ذلك تتم به الهبة كما هو ظاهر لمن عنده أدنى فقه تأمل، رملي۔۔۔۔۔۔(قوله: بالقبض) لكن ملكا خبيثا وبه يفتى...وفي حاشية المنح: ومع إفادتها للملك يحكم بنقضها للفساد كالبيع الفاسد ينقض له تأمل، (قوله في البزازية) عبارتها: وهل يثبت الملك بالقبض قال الناطفي عند الإمام: لا يفيد الملك، وفي بعض الفتاوى: يثبت فيها فاسدا وبه يفتى، ونص في الأصل أنه لو وهب نصف داره من آخر وسلمها إليه فباعها الموهوب له لم يجز دل أنه لا يملك حيث أبطل البيع بعد القبض، ونص في الفتاوى أنه هو المختار ورأيت بخط بعض الأفاضل على هامش المنح بعد نقله ذلك، وأنت تراه عزا رواية إفادة الملك بالقبض والإفتاء بها إلى بعض الفتاوى فلا تعارض رواية الأصل؛ ولذا اختارها قاضي خان، وقوله: لفظ الفتوى إلخ قد يقال بمنع عمومه لا سيما مثل هذه الصيغة في مثل سياق البزازي، فإذا تأملته تقضي برجحان ما دل عليه الأصل اهـ".(أيضاً،5/ 692،ط: سعید)امداد الفتاوی میں ہے:"رکن بیع کا  ایجاب و قبول ہے،جن میں ایجاب و قبول واقع ہوا ان کے ہی درمیان بیع متحقق ہوئی تو جب ایجاب و قبول زید نے کیا تو ملک اس کی یقیناً ثابت ہوئی ، اب انتقال ملک بغیر کسی عقد صحیح معتبر تام کے نہیں ہوگاتو صرف اس سے کہ کسی مصلحت سے بیوی کا نام درج کرا دیا زید کی ملک زائل اور بیوی کی ثابت نہیں ہوگی تا وقتیکہ کوئی عقد صحیح معتبر  مفید انتقال ملک واقع نہ ہو حالانکہ ہمیشہ مالکانہ تصرفات خود کرتا رہا "۔(کتاب البیوع ،ج:3 ص:31 ،ط:مکتبہ دار العلوم کراچی)فقط واللہ اعلم

Reference: Sunnah.com reference : Book 7, Hadith 113 English translation : Book 7, Hadith 0 Arabic reference : Book 7, Hadith 870: حوالہ

عنوان: صرف کاغذات میں مکان بیوی کے نام کرنے سے بیوی مالک ہوتی ہے یا نہیں؟
سوال: میری ملکیت میں ایک مکان ہے، جو میں نے اپنی سابقہ بیوی کے نام کر دیا تھا، لیکن تصرف و اختیار نہیں دیا، اس کا انتقال ہو چکا ہے، اب ہم نے مکان فروخت کرنا ہے، میرا ایک بیٹا اور ایک بیٹی ہے اور میں ہوں، اس میں ہم تینوں کا شرعی حصہ کتنا کتنا ہو گا؟
جواب: صورتِ مسئولہ میں اگر سائل نے اپنا مکان اپنی بیوی کو  مالک بنا کر نہیں دیا تھا، بلکہ محض قانونی کاغذات میں اُس کے نام کیا تھا،  حقِ تصرف  نہیں دیا تھا تو ایسی صورت میں یہ مکان بدستور سائل کی ملکیت میں رہا، سائل کی بیوی کے انتقال کی صورت میں یہ مکان اس کا ترکہ بن کر اس کے ورثاء میں تقسیم نہیں ہو گا۔پھر یہ مکان چونکہ سائل کی ملکیت ہے اس لیے سائل اس مکان میں جیسا تصرف کرنا چاہے کر سکتا ہے، زندگی میں  اپنی اولاد کے درمیان تقسیم کرنا لازم نہیں، نہ ہی اولاد کو والد کے مکان میں مطالبہ کا حق ہے، البتہ اگر سائل خود اپنی خوشی سے اس مکان کو اپنی اولاد میں تقسیم کرنا چاہتا ہے تو  مکان کا کچھ حصہ  اپنے لیے رکھ لے، باقی مکان اپنے بچوں میں برابری کے ساتھ تقسیم کر دے، یعنی بیٹے  اور بیٹی کو برابر دے،  بلا وجہ کسی کو کم زیادہ نہ دے، ہاں! اگر کسی معقول عذر کی بنیاد پر کسی ایک کو زیادہ دینا چاہے تو ایسا کرنا بھی درست ہے۔فتاویٰ ہندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية." (کتاب الهبة، الباب السادس في الهبة للصغير، 4/ 391،ط:دار الفکر)فتاویٰ ہندیہ میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض."(کتاب الهبة، الباب الأول تفسير الهبة وركنها وشرائطها وأنواعها وحكمها، 4/374،ط:دار الفکر)فقط واللہ اعلم

عنوان: زندگی میں اولاد کے درمیان جائیداد کی  تقسیم
سوال: میرے شوہر کا ایک مکان تھا،جس کو میرے شوہر نے 2700000 روپے کا بیچا ،اس کی رقم مجھے دے دی تھی ،اور کہا کہ یہ رقم آپ کی ہے ،آپ کو جو کرنا ہے کرو ،اس رقم سے میں نے اپنی ایک بیٹی کی شادی کی اور قرضہ وغیرہ اتارا ،باقی رقم سے میں نے سرجانی میں ایک مکان خریدا ،پھر اس کو بعد میں 3600000 روپے کا بیچا ،وہ میرے اور میرے بیٹے کے نام تھا ،اس رقم سے میں نے لیاقت آباد میں ایک فلیٹ خریدا،باقی رقم سے ایک بیٹےاور ایک بیٹی کی شادی کر دی ،ابھی لیاقت آباد والے فلیٹ کی قیمت 2000000 روپے ہے ،اس کے علاوہ میرے پاس کچھ نہیں ہے ،ابھی میرا بیٹا مجھ سے حصہ مانگ رہا ہے تو راہ نمائی فرمائیں کہ میں اس کو کتنا حصہ دوں ،میری چاہت یہ ہے کہ ہر بیٹے کو 300000 روپے دوں اور ہر بیٹی کو 200000 روپے دوں، کیا اس کی اجازت ہے ؟میرے چار بیٹے اور دو بیٹیاں ہیں اور ایک میں خود ہوں ،کیا شریعت اس کی اجازت دیتی ہے۔
جواب:
واضح رہے کہ شریعت  نے ہر انسان کو اپنے مال و جائیداد میں جائز تصرف کا حق دیا ہے ،لہذا  اگر کوئی  شخص  زندگی میں اپنی جائیداد  اولاد کے درمیان تقسیم کرنا چاہے تو  کر سکتا ہے ،اور یہ شرعا ہبہ (گفٹ) ہے ،البتہ زندگی میں اولاد کے درمیان جائیداد  تقسیم کرنے کی صورت میں شرعًا بیٹے اور بیٹی کے درمیان  برابری ضروری ہے یعنی جتنا حصہ بیٹے کو دیا جائے اتنا ہی بیٹی کو  دیا جائے ۔نیز تقسیم کے بعد ہر ایک کا حصہ عملًا  ہر ایک کے قبضہ و تصرف میں دینا بھی ضروری ہے ،محض زبانی یا تحریری ہبہ کافی نہیں ہے ۔لہذا صورتِ مسئولہ میں اگر سائلہ اپنی زندگی میں اپنی جائیداد کو تقسیم کرنا چاہ رہی ہے تو بہتر یہ ہے کہ  سائلہ اپنے لیے جتنا چاہے رکھ لے تاکہ کل کو محتاجی نہ ہو  ،اس کے بعد بقیہ رقم  تمام اولاد میں برابر سرابر تقسیم کردے ، کمی بیشی نہ کرے ، البتہ اگر اولاد میں کوئی خدمت گزار یا تنگدست یا دیندار ہو تو اسے دیگر کے مقابلے میں کچھ زیادہ دینا بھی جائز ہے۔مشکاۃ المصابیح  میں ہے:"وعن النعمان بن بشير أن أباه أتى به إلى رسول اللهﷺ فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذاً» . وفي رواية:،،،إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم» . قال: فرجع فرد عطيته. وفي رواية: أنه قال: «لا أشهد على جور."(  باب العطایا۔ج۔۱،ص۔۲۶۷،ط۔رحمانیہ)ترجمہ:"حضرت نعمان بن بشیر رضی اللہ عنہ سے روایت ہے کہ میرے والد نے مجھے جناب رسول اللہ ﷺ کی خدمت میں لے کر آئے اور کہنے لگے میں نے اس بیٹے کو ایک غلام بخشاہے توآپ ﷺ نے فرمایا کیا تم نے اپنے تمام بیٹوں کو اسی بیٹے جیسا غلام دیا ہے؟انہوں نے کہا نہیں  تو اس پر آپ ﷺ نے فرمایا  کہ اس غلام کو واپس لے اور ایک روایت میں ہے کہ آپ ﷺ نے فرمایا کہ تم پسند کرتے ہو کہ تمہارے سب بیٹے  تمہارے ساتھ نیکی میں برابر ہوں( یعنی تیرے ساتھ اچھا سلوک کرنے والے ہو ں اور تیری فرمانبرداری اور تعظیم کرنے والے ہوں) تو انہوں نے کہا جی ہاں :پس آپ ﷺ نے فرمایا کہ مناسب نہیں  کہ تم اپنے  اس اکیلے لڑکے کو غلام دو۔اورایک روایت میں ہے(کہ میرے والد)کہنے لگے کہ میں نے اس بیٹے کو جو عمرہ بن رواحہ سے ہے ایک چیز دی ہے تو عمرہ کہنے لگی کہ اس پر آپﷺ کو گواہ بناؤں  ،تو آپ ﷺ نے فرمایا کیاتم نے اپنے تمام بیٹوں کو اس طرح چیز دی ہے ؟اس نے کہا نہیں تو اس پر آپ ﷺ نے فرمایا :اللہ سے ڈرو اور اپنی اولاد میں انصاف کرو۔نعمان رضی اللہ عنہ کہتے ہیں میرے والد واپس آئے اور دی ہوئی چیز واپس پھیرلی ، اور ایک  روایت میں ہے کہ آپ ﷺ نے فرمایا کہ میں ظلم پر گواہ نہیں بنتا۔یہ بخاری ومسلم  کی روایت ہے ۔"(مظاہر حق،ص:,16215،ج:3،ط:مکتبۃالعلم)الدر المختار وحاشیہ ابن عابدين میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال» رواه سعيد في سننه، و في صحيح مسلم من حديث النعمان بن بشير: «اتقوا الله و اعدلوا في أولادكم»، فالعدل من حقوق الأولاد في العطايا و الوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية: ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره، وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقف ،مطلب في المصادفة علی النظر،ج:4ص: 444،ط:سعید)شرح النووی علی مسلم میں ہے:"و في هذا الحديث: أنه ينبغي أن يسوي بين أولاده في الهبة و يهب لكل واحد منهم مثل الآخر و لايفضل و يسوي بين الذكر و الأنثى، و قال بعض أصحابنا: يكون للذكر مثل حظ الأنثيين، و الصحيح المشهور أنه يسوي بينهما؛ لظاهر الحديث، فلو فضل بعضهم أو وهب لبعضهم دون بعض فمذهب الشافعي و مالك و أبي حنيفة أنه مكروه و ليس بحرام، و الهبة صحيحة، و قال طاوس و عروة و مجاهد و الثوري و أحمد و إسحاق و داود هو حرام، و احتجوا برواية: "لاأشهد على جور"، و بغيرها من ألفاظ الحديث، و احتج الشافعي و موافقوه بقوله صلى الله عليه وسلم: "فأشهد على هذا غيري"، قالوا: و لو كان حرامًا أو باطلًا لما قال هذا الكلام، فإن قيل: قاله تهديدًا، قلنا: الأصل في كلام الشارع غير هذا، و يحتمل عند إطلاقه صيغة أفعل على الوجوب أو الندب، فإن تعذر ذلك فعلى الإباحة، و أما قوله صلى الله عليه وسلم: "لاأشهد على جور"، فليس فيه أنه حرام؛ لأن الجور هو الميل عن الاستواء و الاعتدال، و كل ما خرج عن الاعتدال فهو جور سواء كان حرامًا أو مكروهًا، و قد وضحّ بما قدمناه أن قوله صلى الله عليه وسلم: "أشهد على هذا غيري" يدلّ على أنه ليس بحرام؛ فيجب تأويل الجور على أنه مكروه كراهة تنزيه.و في هذا الحديث: أن هبة بعض الأولاد دون بعض صحيحة، و أنه إن لم يهب الباقين مثل هذا استحبّ رد الأول. قال أصحابنا: يستحب أن يهب الباقين مثل الأول فإن لم يفعل استحبّ رد الأول و لايجب، و فيه جواز رجوع الوالد في هبته للولد، والله أعلم."(کتاب الہبات ،باب کراہۃ تفضیل بعض الاَولاد   فی الہبۃ، ج11،ص66۔67،ط:داراحیاء التراث العربی)فقط واللہ اعلم

Reference: Riyad as-Salihin 1773 In-book reference : Book 17, Hadith 263: حوالہ

عنوان: دادا کی جائیداد میں مرحوم بیٹے کی اولاد کاحصہ
سوال: میرے دادا زندہ ہے مگر اس کا ایک فوجی بیٹا شہید ہوچکا ہے،اب پوچھنا یہ ہےکہ کیا دادا کی جائیداد میں شہید ہونے والے بیٹے کی اولاد  کا حصہ  ہے یا نہیں شرعی راہ نمائی فرمائیں؟دادا کے لواحقین میں ایک بیوی ،ایک بیٹا،ایک بیٹی اور ایک بہن زندہ ہیں۔
جواب: صورت مسئولہ میں  سائلہ کے دادا  کی جائیداد   میں دادا کے بیٹے کے موجود ہونے کی وجہ سے مرحوم شہید بیٹے کی اولاد کا   کوئی حصہ نہیں ہے ،ہاں البتہ  دادا  اپنے مرحوم  بیٹے کی اولاد کےلیےایک  بیٹے کے حصے  کے بقدر   مال میں وصیت کرسکتاہے،یا زندگی میں پوتوں،پوتیوں کو مناسب مال دے سکتا ہے۔تکملہ ردالمحتار میں ہے:" الثانية: يسقطن بالصلبيتين فأكثر، إلا أن يكون معهن غلام ليس أعلى منهن فيعصبهن.الثالثة: يسقطن بالابن الصلبي، وسيأتي بيانها." (کتاب الفرائض،احوال بنات الابن ج7 ص 665 ط:سعید)فقط واللہ اعلم

عنوان: وارث کا مورث کا قرضہ معاف کرنے کے بعد دوبارہ مطالبہ کرنا
سوال: والدہ نے مجھے سے تین لاکھ قرض لیا تھا، ان کا انتقال ہوگیا، گھر والے اس پوزیشن میں نہیں تھے کہ پیسے لوٹائیں، میں نے ان کو قرض معاف کردیا تاکہ  ان کو آخرت میں حساب نہ دینا پڑے، اب جب کہ مکان بک رہا ہے، میں بے گھر ہوں، میں نے کہا  کہ : میں نے مجبوری میں معاف کئے تھے ، پیسہ نہ ہونے کی وجہ سے، اب تم لوگ چاہو  تو مجھے یہ رقم لوٹادو، کچھ دینے میں خوش ہیں اور کچھ ناخوش،  سوال یہ ہے کہ : کیا مجھے ان سے یہ رقم لینی چاہیے کہ نہیں؟
جواب: صورت  مسئولہ میں والدہ کے انتقال کے بعد  ان کے ترکہ میں سے تجہیز وتکفین کے اخراجات نکالنے کے بعد  ، سائل کو اپنے قرضہ وصول کرنے کا حق تھا، لیکن جب اس نے   ترکہ سے اپنا قرضہ وصول کرنے کے بجائے    قرضہ معاف کردیا  اور اس وقت ورثاء نے اس کو رد نہیں کیا تو وہ قرضہ شرعاً معاف ہوگیا ؛ لہذا اب سائل  کو مرحومہ کے دیگر  ورثاء سے اس رقم کے  دوبارہ مطالبہ کرنے کا حق نہیں ہے، البتہ  سب عاقل ، بالغ   ورثاء اپنی رضا و  خوشی   سے   ترکہ میں سے یا بعض ورثاء اپنے حصے سے   وہ رقم سائل کو واپس کردیں تو یہ ان کی طرف سے تبرع واحسان ہوگا، اور سب یا بعض ورثاء کی طرف سے خوشی  ورضا سے دی ہوئی رقم سائل کے لیے  لینا جائز ہوگا۔فتاوی شامی میں ہے :"(و) الدين الصحيح (هو ما لا يسقط إلا بالأداء أو الإبراء) ولو حكما بفعل يلزمه سقوط الدين ."(5 / 302، كتاب الكفالة، ط: سعيد)درر الحكام في شرح مجلة الأحكام میں ہے:"(لا يتوقف الإبراء على القبول، ولكن يرتد بالرد فلذلك لو أبرأ أحد آخر فلا يشترط قبوله ولكن إذا رد الإبراء في ذلك المجلس بقوله: لا أقبل الإبراء يكون ذلك الإبراء مردودا. يعني لا يبقى له حكم. لكن لو رده بعد قبول الإبراء فلا يرتد الإبراء." (4 / 76، المادة (1568)، [الفصل الثاني في المسائل المتعلقة بأحكام الإبراء]، ط: دارالجیل)فقط واللہ اعلم

عنوان: زندگی میں جائیداد تقسیم کرنے کا شرعی طریقہ
سوال: میرے دو  مکان ہیں جس کی مالیت تقریباً ایک کروڑ بیس لاکھ روپے ہے،میں اپنی زندگی میں یہ سب کچھ تقسیم کرنا چاہتا ہوں، میری بیوی فوت ہوچکی ہے،ورثاء  میں چار بیٹے اور دو بیٹیاں، شرعی تقسیم بتاکر ہر ایک کا حصہ متعین فرمائیں۔
جواب:
1۔واضح رہے کہ زندگی میں جائیداد تقسیم کرنا میراث نہیں بلکہ ہبہ کہلاتا ہے، اور ہبہ (گفٹ) میں اولاد کے درمیان برابری کا حکم ہے،یعنی جتنا بیٹے کو دے اتنا ہی بیٹی کو دے  کسی کو کم دینا یا کسی کو محروم کرناشرعا درست نہیں ہے،اس سے اجتناب کرنا لازم ہے،حضور اکرم ﷺ کا ارشاد ہے کہ اپنے اولاد کو عطیہ دینے میں برابری کرو جیسے کہ  تم چاہتے ہو کہ وہ تمہارے ساتھ نیکی کرنے میں برابری کرے، لہٰذا والدین کو چاہئے کہ اولاد میں جو کچھ تقسیم کریں وہ انصاف اور برابری کے ساتھ کریں،البتہ والدین دین داری ،خدمت گزاری یا تنگدست ہونے کی بنیاد پر کسی بچے/بچی کو کچھ زیادہ حصہ دینا چاہیں تو دے سکتے ہیں،نیز بچوں میں جس کو جو حصہ دیا جائے اسے اس حصہ پر مکمل قبضہ اور مالکانہ اختیارات دینا ضروری ہے، صرف نام کر دینا کافی نہیں ہوگا۔صورت مسئولہ میں سائل جو بھی جائیداد کی تقسیم کرنا چاہتا ہے اس کی تقسیم کا شرعی طریقہ یہ ہے کہ سب سے پہلے اپنے لیے جتنا حصہ رکھنا چاہے الگ کرلے،تاکہ بوقتِ ضرورت کام آئے،اس کے بعد باقی ماندہ جائیداد تمام بیٹوں اور بیٹیوں میں برابر تقسیم کرے،یعنی جتنا بیٹے کو دے اتنا ہی بیٹی کو دے،البتہ سائل دین داری ،خدمت گزاری یا تنگدست ہونے کی بنیاد پر کسی بچے/بچی کو کچھ زیادہ حصہ دینا چاہیں تو دے سکتے ہیں۔شامی میں ہے:"وفی الخانیۃ: لا باس بتفضیل بعض الاولاد فی المحبۃ، لانھا عمل القلب،وکذا فی العطایا ان لم یقصد بہ الاضرار،وان قصد فسوی بینھم یعطی الابن کالبنت عند الثانی وعلیہ الفتویٰ."                                 (کتاب الھبۃ،ج5،ص696،ط:سیعد)مشکاۃ المصابیح میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه»الی قولہ۔۔۔«فاتقوا الله واعدلوا بين أولادكم».قال: فرجع فرد عطيته. وفي رواية: أنه قال: «لا أشهد على جور."(ج:2 ص:909 باب فی العطایا ط:المکتب الاسلامی)  شرح معانی الآثار میں ہے:"عن الشعبی قال: سمعت النعمان علی منبرنا ھذا یقول: قال رسول اللہ صلی اللہ علیہ و سلم: "سووا بین اولادکم فی العطیۃ کما تحبون  ان یسووا بینکم فی البر".(ج:4 ص: 86 کتاب الھبۃ ط: عالم الکتب)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: اپنی زندگی میں جائیداد تقسیم کرنے کا حکم
سوال: میری والدہ کے نام زمین تھی، جو حال ہی میں فروخت ہوئی ہے، میری والدہ بیوہ ہیں،  اسلامی حساب سے  مجھے تین حصے تقسیم کرنے ہیں، والدہ کا،  بہن کا اور میرا۔  مجھے کس طریقے سے کرنے ہوں گے؟
جواب:
بصورتِ مسئولہ مذکورہ مکان والدہ کے نام ہونے سے مراد اگر مکمل ملکیت ہے تو ملحوظ رہے کہ کوئی بھی شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز  والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» وفي رواية قال: «فاتقوا الله واعدلوا بين أولادكم»"  (مشکاۃ المصابیح، کتاب الهبة، باب العطایا، ج:1، ص:261، ط:قدیمي کتب خانہ)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔لہذا    اگر والدہ  اپنی حیات  میں اپنی جائیداد کو تقسیم کرنا چاہتی ہے تو بہتر ہے کہ اپنی   ضرورت کے بقدر اموال وجائیداد رکھ کر مابقیہ کو اپنی تمام اولادِ ( بیٹا اور بیٹی) میں برابر برابر تقسیم کردے ،اگر کسی لڑکے یا لڑکی کو اس کے نیک یا محتاج ہونے کی وجہ سے  کچھ زائد دے دیں، جب کہ اس سے مقصود دیگر اولاد کو نقصان پہنچانا نہ ہو، تو اس کی بھی گنجائش ہے، نیز اگر وہ مذکورہ ملکیت  کو تقسیم نہیں کرنا چاہتیں تو انہیں مجبور نہیں کیا جاسکتا۔اور اگر مذکورہ محض والدہ کے نام ہے،جب کہ وہ زمین والد مرحوم کی ملکیت تھی، تو اس زمین کو بطورِ میراث تقسیم کیا جائےگا۔ اگر آپ کے والد مرحوم کے ورثاء صرف وہی ہیں جو سوال میں مذکور ہیں، یعنی بیوہ، ایک بیٹا اور ایک بیٹی، تو مرحوم کے ترکے کی تقسیم کا طریقہ یہ ہے کہ ان کے ترکے میں سے اولًا ان کی تجہیز و تکفین کا خرچہ ادا کیا جائے، پھر اگر ان پر کوئی قرض ہو تو اسے ادا کیا جائے، پھر اگر انہوں نے کوئی جائز وصیت کی ہو تو اسے بقیہ ترکے کے ایک تہائی حصے میں سے نافذ کیا جائے، پھر بقیہ ترکے کو چار حصوں میں تقسیم کرکے ایک حصہ بیوہ (سائل کی والدہ) کو، ایک حصہ  بیٹی (سائل کی بہن) کو اور  دو حصے سائل کو ملیں گے، فیصد کے اعتبار سے 25 فیصد بیوہ کو، 25 فی صد سائل کی بہن کو اور 50 فیصد سائل کو ملیں گے۔فتاوی ہندیہ میں ہے:"لو وهب شئیاً لأولادہ فی الصحة، وأراد تفضیل البعض علی البعض ، عن أبی حنیفة رحمہ اللّٰہ تعالی: لابأس بہ اذا کان التفضیل لزیادة فضل فی الدین ، وان کانا سواء، یکرہ، وروی المعلی عن أبی یوسف رحمہ اللّٰہ تعالی أنہ لابأس نہ اذا لم یقصد بہ الاضرار ، وان قصد بہ الاضرار ، سوی بینہم وہو المختار  ولو کانا لولد مشتغلاً بالعلم لا بالکسب ، فلا بأس بأن یفضلہ علی غیرہ." (كتاب الهبة ، الباب السادس فى الهبة للصغير، ج:4، ص:391، ط: مكتبه رشيديه) فقط والله أعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں بیٹوں کو زیادہ حصہ اور بیٹیوں کو کم حصہ دینے کا حکم
سوال: ایک بندہ  جس کے ہاں تقریبًا چھ سات بچے ہیں ،بیٹیاں اور بیٹے،  وہ اپنی زندگی میں بیٹوں اور بیٹیوں میں تقسیم جائیداد کے وقت بیٹوں کو دو حصے اور بیٹی کو ایک حصہ دیتا ہے،  کیا یہ جائز ہے ؟ وہ بندہ اپنے بیٹوں کو لاکھوں کی گاڑیاں بھی دیتا ہے، کیا اسلام میں اولاد میں برابری کا حکم نہیں ہے؟   بیٹیاں ضرورت مند بھی ہیں،  پھر بھی اچھی زمین بیٹوں کو دی اور دکانیں بھی بیٹوں کو کاروبار کے لیے پیسہ بھی بیٹوں کو دیا۔
جواب:
زندگی میں ہر شخص اپنی جائیداد میں خود مالک ہوتا ہے، کسی کو اس میں مطالبہ کا کوئی حق نہیں ہوتا، البتہ  اگر  صاحبِ جائیداد  اپنی   زندگی  میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه». وفي رواية ...... قال: «فاتقوا الله واعدلوا بين أولادكم»."(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، بشرطیکہ دوسروں کو ضرر دینا مقصود  نہ ہو ۔لہذا صورتِ مسئولہ میں اگر والد اپنی زندگی میں اپنے بیٹوں کو زیادہ اور قیمتی چیزیں دیتا ہے اور بیٹیوں کو  بلا وجہ کم اور آدھا حصہ  دیتا ہے تو یہ  طریقہ شرعاً درست نہیں، والد کو چاہیے کہ اس سے توبہ کرے اور جتناحصہ  بیٹوں کو دیا ہے اتنا ہی بیٹیوں کو بھی دے۔ فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بیوی کو ہبہ کرنا
سوال: میرے شوہر نے مجھے حج کے لیے  رقم دی ، حج داخلہ کے لیے میں نے محکمہ میں داخل کردئے ، لیکن ، میرا نام نہیں آیا، دوبارہ قرعہ  اندازی میں بھی نام نہیں آیا،میں نے بغرض حفاظت اس رقم سے ایک پلاٹ خریدا،شوہر کے کہنے پر میں نے یہ پلاٹ اپنے نام کرلیا، بعد مین اس پلاٹ کی قیمت چار گنا بڑ ھ گئی،اس کو بیچ کر میں نے پرائیویٹ حج کیا،اور باقی رقم سےایک پلاٹ مسجد کے لیے اور ایک مدرسہ  کے لیے  خریدا، اورمیں نے اس سے  قرض بھی  ادا کیا، اب شوہر کا مطالبہ ہے کہ حج کے علاوہ  جس رقم سے مسجد و مدرسہ کے لیے پلاٹ خریدے  اور جس سے قرض ادا کیا وہ سب مجھے  واپس کرو ، کیا شوہر کا یہ مطالبہ درست ہے؟
جواب: واضح رہے کہ سائلہ کو اس کے  شوہر نے حج کے لیے   جو رقم  دی،  اس قرعہ اندازی میں نام نہ نکلنے کی وجہ سے سائلہ نے اس رقم سے جو پلاٹ خریدا تھا ،وہ پلاٹ سائلہ کی ملکیت تھی ، پلاٹ کی قیمت بڑھنے کے بعد جب سائلہ نے اس کو فروخت کیا وہ قیمت بھی سائلہ ہی کی ملکیت ہے، لہذا  سائلہ کے شوہر کا سائلہ سے پلاٹ کی قیمت کے بارے میں مطالبہ کرنا درست نہیں۔فتاوی شا می میں ہے:    والزاي ‌الزوجية ‌وقت ‌الهبة فلو وهب لامرأة ثم نكحها رجع ولو وهب لامرأته لا) كعكسه.(حاشية ابن عابدين ،5/ 704،ط:س)فقط واللہ اعلم

عنوان: والد کا بیٹے کے نام دکان کرنے کا حکم
سوال: میرے والد صاحب کا انتقال ہوچکا ہے، ایک بھائی کینیڈا جانے کی کوشش کررہے تھے، تو ویزا لگوانے کے لئے پراپرٹی ظاہر کرنی پڑتی ہے، اس کے لئے والد نے بھائی کے نام اپنی ایک دوکان کردی تھی، ان کو گفٹ نہیں کی تھی، اب بھائی کا کہنا یہ ہے کہ یہ دکان میری ملکیت ہے، والد صاحب مجھے گفٹ کرچکے تھے جبکہ انہوں نے خاندان کے کئی لوگوں کے سامنے اس کا اقرار کیا تھا کہ میں یہ دکان بھی بیچوں گا، اس میں سب کے حصے ہیں، اب بھائی کا مکر جانا اور دکان سے حصہ نہ دینا شرعا کیسا ہے؟
جواب: صورت مسئولہ میں مرحوم والد نے قانونی کاروائی کی غرض سے بھائی کے نام ایک دکان کردی تھی تاہم بھائی کو مالکانہ تصرف اور قبضہ نہیں دیا تھا نیز والد مرحوم نے خاندان کے کئی لوگوں کے سامنے اس بات کا اقرار بھی کیا تھا کہ اس دکان کو فروخت کروں گا اور اس میں سب کا حصہ ہے تو شرعاً یہ والد مرحوم کا ترکہ شمار ہوگا اور ورثاء کے مابین شرعی حصص کے مطابق تقسیم ہوگا لہذا محض بھائی کے نام کرنے سے بھائی کا اس دکان پر ملکیت کا دعوی کرنا صحیح نہیں ہے۔فتاوی شامی میں ہے:"(وتتم) الهبة (بالقبض) الكامل".(کتاب الهبة: 5/ 690، ط:سعید)وفیہ ایضا:"(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبة."(کتاب الهبة: 5/ 689، ط:سعید)فتاوى هندیہ میں ہے:"ومنها: أن يكون الموهوب مقبوضًا حتى لايثبت الملك للموهوب له قبل القبض."(کتاب الهبة: 4/ 374، دار الفکر)فقط واللہ اعلم

عنوان: اپنے بیٹے کو گھر گفٹ کرنے کے لیے اس کو اس گھر کا مکمل قبضہ اور تصرف دینا ضروری ہے
سوال: میرے والدصاحب نے اپنی زندگی میں اپنی تمام بیٹیوں اور ایک بیٹے کو ان کا حصہ دے دیا تھا،البتہ صرف مجھے حصہ نہیں دیا تھا،اس کے بعد والد صاحب نے اپنے ایک گھر کے متعلق وصیت کی یہ گھر صرف میرے بیٹے (یعنی سائل)کا ہےاور وصیت نامہ بھی بنوایااور بعد میں اسی گھر کے متعلق گفٹ نامہ بنوا کروہ گھر مجھے مکمل قبضہ کے ساتھ گفٹ کردیااور وہ گھر والد کی زندگی میں ہی میرے قبضے میں تھا۔اب سوال یہ ہے کہ کیااس گھر کے لینے کامیں حق دار ہوں،ورثاء میں سے کسی کو اعتراض نہیں ہے،والد کا انتقال ہوچکا ہے۔وصیت نامہ اور ہبہ نامہ سوال نامہ کے ساتھ منسلک ہے۔وضاحت:سائل کا بیان ہے کہ والد صاحب مجھے مذکورہ گھر ہبہ کرنے کے کچھ عرصہ بعد تک اسی گھر میں رہائش پذیر تھے،پھر اس کے بعد اس گھر میں سے رہائش ختم کرکے دوسرے گھر میں رہائش اختیار کرلی تھی اور اسی دوسرےگھر میں ان کا انتقال ہوا ہے۔
جواب: صورتِ مسئولہ میں اگر واقعۃًسائل کے والد صاحب نےاپنی زندگی میں اپنا گھر سائل کو ہبہ (گفٹ)کردیاتھااور اس کے کچھ عرصہ بعد والد صاحب نے اس گھر میں سے اپنی رہائش ختم کرکے  دوسرے گھر میں رہائش اختیار کرلی تھی اور مذکورہ گھر سائل کو مکمل قبضہ اور تصرف کے ساتھ حوالہ کردیا تھا،تواس صورت میں یہ ہبہ تام ہوچکاتھا اور مذکورہ گھر سائل کی ملکیت میں داخل ہوچکا تھااوراب والد کے انتقال کے بعد بھی مذکورہ گھر پر حسبِ سابق سائل کی ملکیت برقرار ہے۔الدر المختار میں ہے:"(وتتم) الهبة (بالقبض) الكامل"(رد المحتار، کتاب الھبة، ج:5، ص:690، ط:سعید)فتاوی ہندیہ میں ہے:"و منها أن يكون الموهوب مقبوضًا حتى لايثبت الملك للموهوب له قبل القبض و أن يكون الموهوب مقسومًا إذا كان مما يحتمل القسمة، و أن يكون الموهوب متميزًا عن غير الموهوب، و لايكون متصلًا و لا مشغولًا بغير الموهوب."(کتاب الھبة، ج:4، ص:374، ط:رشیدیہ)فقط واللہ تعالیٰ اعلم

عنوان: ہبہ میں اولادکے درمیان کمی بیشی کے بعد تلافی کرنے کی صورت
سوال: 2010میں والد کا انتقال ہو ا،ہم نے والد کی زمین فروخت  کی، جس کے بعد ہم دونوں بھائیوں کو میراث میں 58 ، 58 لاکھ روپے  حصے میں آئے ، والدہ کو بھی ساڑھے بارہ فیصد ملا ، والدہ نے اپنے حصے کے رقم میں اپنے والد کےحصے سے  آئی ہوئی وراثت کی رقم بھی شامل کرلی ، اس طرح والدہ کے پاس بھی 58 لاکھ روپے کی رقم ہوگئی ، میں نے  اپنے حصے کی رقم سے تین کمروں کا ذاتی فلیٹ لیا، جبکہ والدہ نے اپنے حصے کے 58 لاکھ روپے بڑے بھائی کو ہدیہ کردیے ، اس بنیادپر کہ وہ ان کے ساتھ رہیں گی ، بھائی نے اپنی اور والدہ کی رقم ملاکر کاایک بڑاپورشن لے لیا اور وہ گھر بھائی کے ملکیت پر ہے ، اس کے علاوہ والدہ نے بھائی کے  گھر کی تزئین وآرائش پر بھی وقتا فوقتا کافی رقم لگاچکی ہیں ، اور گزشتہ سال گاڑی کی مد میں بھائی کو مزید 5لاکھ روپے بھی ہدیہ کیے ہیں ، اب والدہ چھوٹے بیٹے کی  ساتھ  حق تلفی پر شرمندہ ہیں  اور تلافی کرنا چاپتی ہیں، تاکہ آخرت کے مواخذہ  سے محفوظ  رہیں ، اس کے لیے والدہ اپنے چھوٹے بیٹے کو آج سے دس سال پہلے دی گئی رقم 58 لاکھ ہی دیں ؟یاپھر بڑے بیٹے کے گھر کی موجودہ قیمت (جو تقریبا ساڑھے  تین سے چار کروڑ ہے )  کہ حساب سے آدھی رقم دے کر تلافی کریں ؟ بڑے بیٹے کو ہدیہ  کرنے کےبعد والدہ کی موجودہ ذاتی ملکیت میں پلاٹ ، سونا ، دوکان ، دفتر اور کاروبار میں حصہ شامل ہے ۔
جواب: واضح رہے کہ ہبہ میں اولاد کے درمیان   عدل و انصاف اوربرابری کا حکم ہے یعنی جتنا ایک کو دیاجائے ،اتناہی  دوسرے  کو بھی  دیاجائے، کسی کو محروم کرنایابلاوجہ کمی بیشی کرنا شرعاناجائز ہے ۔ صورت مسئولہ  میں  سائل کی والدہ نے   بڑے بیٹے کو 58 لاکھ روپے ہدیۃ دیے تھے ،جبکہ چھوٹے بیٹے کچھ نہیں دیا تھا، اب جب  والدہ  اس کی تلافی کرناچاہتی ہے  تو  والدہ چھوٹے  بیٹے کو بھی  58 لاکھ روپے دیدیں، مکان کی موجودہ مالیت کے حساب سے دینا لازم نہیں ہے  ۔اسی طرح والدہ نے بڑے بیٹے کو پانچ لاکھ روپے گاڑی خریدنے کے مد میں جو رقم دی ہے ، والدہ چھوٹے بیٹے کو بھی اتنی ہی رقم دیدیں ۔البتہ   اگر بڑابیٹاوالدہ کی خدمت  گار ہو  یا دیندار ہو  تو اسے  دیگر کے مقابلے میں کچھ زیادہ دینا بھی جائز ہے ۔شرح معاني الآثار میں ہے :"عَنِ الشَّعْبِيِّ قَالَ: سَمِعْتُ النُّعْمَانَ عَلَى مِنْبَرِنَا هَذَا يَقُولُ: قَالَ رَسُولُ اللهِ صَلَّى اللَّهُ عَلَيْهِ وَسَلَّمَ: " سَوُّوا بَيْنَ أَوْلَادِكُمْ فِي الْعَطِيَّةِ كَمَا تُحِبُّونَ أَنْ يُسَوُّوا بَيْنَكُمْ فِي الْبِرِّ۔"(کتاب الھبہ۔ج4۔ص86ط:عالم الكتب)حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سے سنا  ہمارے اس منبر پر،  فرمارہے تھے کہ رسول اللہ صلی اللہ علیہ وسلم نے فرمایا کہ انصاف کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں  ۔البحر الرائق  میں ہے:"(قوله فروع) يكره تفضيل بعض الأولاد على البعض في الهبة حالة الصحة إلالزيادة فضل له في الدين۔"(کتاب الھبہ ،ص:288  ،ج:7   ط:دارالکتب الاسلامی)فتاوی ھندیہ میں ہے:"ولو وهب رجل شيئا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الھبہ ،ص:391،ج:4،  ط:رشیدیہ)فقط واللہ اعلم

عنوان: میراث کی جائیداد میں سے بعض ورثاء کو پلاٹ دینے کے بعد اس کو میراث کا حصہ سمجھنا
سوال: ہمارے والد صاحب نے اپنی پہلی اہلیہ کے انتقال کے بعد میری والدہ سے شادی کی تھی،  پھر میری والدہ بھی وفات پاگئی (میرے والد کا پہلی بیوی سےدو بیٹے اور ایک بیٹی تھی، اور میری والدہ سے صرف دو بیٹے تھے)  اس کے کئی سالوں بعد میرے والد صاحب بھی انتقال کرگئے، چونکہ میرے والد صاحب بھی میری سوتیلی والدہ کے شرعی وارث تھے، میراث میں سے ان کا حصہ ہم چار بھائی اور ایک بہن کے درمیان بقدر حصص تقسیم ہونا ہے، جس کی بابت آپ سے فتوی بھی لیا ہے،  میرے بڑے سوتیلے بھائیوں نے ہم دونوں ماں باپ شریک بھائیوں کومشترکہ طور پر(یعنی ہر ایک کو اس کا حصہ الگ کرکے نہیں دیا)  رہائشی مکان کی تعمیر کے لیے اپنی والدہ کی جائیداد میں سے ایک پلاٹ دیا تھا،جس پر اب میں تعمیر کرچکا ہوں، دیتے وقت اس بات کی کوئی وضاحت نہیں کی تھی کہ یہ ان کی والدہ کے ترکہ میں سے والد کے توسط سے ہم دونوں بھائیوں کا حصہ ہے، اب جب میں نے ان کی والدہ کے ترکہ میں سےجو حصہ میرے والد صاحب کو مل رہاتھا، اس سے  اپنے حصے کا مطالبہ کیا،  تو ایک سوتیلا بھائی کہہ رہا ہے کہ جو پلاٹ دیا گیا تھا وہ تمھارا حصہ ہے۔میرا آپ سے سوال یہ ہے کہ کیا مذکورہ پلاٹ سوتیلی والدہ کے ترکہ میں سے ہمارا حصہ سمجھا جائےگا، یا ہمارے لئے ہبہ شمارہوگا ؟ قرآن و حدیث کی روشنی میں جواب دے کر ممنون فرمائیں۔
جواب: واضح رہے کہ  ہبہ درست ہونے کے لیےیہ ضروری ہے کہ موہوبہ چیز ( ہبہ کی ہوئی چیز) واہب (ہبہ کرنے والے) کی ملکیت ہو اس کے ساتھ کسی اور کا کوئی حق متعلق نہ ہو، نیزقابل تقسیم چیز میں یہ بھی ضروری ہے اگر موہوب لہ (جس کو ہبہ کیاجارہاہے) متعدد ہو تو ان میں سے ہر ایک کو اس کا حصہ الگ کرکے  مالکانہ اختیارات کے ساتھ  حوالے کیاجائے، بصورت دیگر ہبہ درست نہیں ہوگا۔ مذکورہ تفصیل کی روشنی میں صورتِ مسئولہ  میں مذکورہ پلاٹ اکیلے دونوں سوتیلے بھائیوں کی ملکیت نہیں تھا بلکہ اس میں دوسرے ورثاء کا بھی حصہ تھا، نیز سائل کے سوتیلے بھائیوں   نے اس پلاٹ کو باقاعدہ تقسیم کرکے ہر ایک کو اس کا حصہ بھی الگ کرکے نہیں دیاتھا،بلکہ پورا پلاٹ بغیر تقسیم کے دونوں کو دیاتھا، اس لیےمذکورہ پلاٹ نہ تو ہبہ ہے اور نہ میراث کاحصہ ، بلکہ یہ بدستور   مرحومہ  کا ترکہ شمار  ہوگا جو تمام ورثاء کے درمیان ان کے شرعی حصوں کے بقدر تقسیم ہوگا۔تاہم سائل نے اس پلاٹ پر جو مکان بنایا ہے، میراث کی تقسیم سے پہلے ، اس پر جتنے اخراجات آئے تھے وہ سائل  منہا کرسکتےہیں۔بدائع الصنائع میں ہے:(ومنها) أن يكون محوزا فلا تجوز هبة المشاع فيما يقسم وتجوز فيما لا يقسم۔۔۔۔۔۔(ولنا) إجماع الصحابة - رضي الله عنهم - فإنه روي أن سيدنا أبا بكر قال في مرض موته لسيدتنا عائشة - رضي الله عنها - إن أحب الناس إلي غنى أنت وأعزهم علي فقرا أنت وإني كنت نحلتك جداد عشرين وسقا من مالي بالعالية وإنك لم تكوني قبضتيه ولا جذيتيه وإنما هو اليوم مال الوارث اعتبر سيدنا الصديق - رضي الله عنه - القبض والقيمة في الهبة لثبوت الملك۔(کتاب الہبہ ،فصل فی شرائط رکن الہبہ:ج،6/ص:120:ط،سعید)فتاویٰ شامی میں ہے:(وشرائط صحتها في الواهب العقل والبلوغ والملك) فلا تصح هبة صغير ورقيق، ولو مكاتبا،(و) شرائط صحتها (في الموهوب أن يكون مقبوضا غير مشاع مميزا غير مشغول) كما سيتضح۔(کتاب الہبۃ:ج،5:ص،687:ط،سعید)وفیہ ایضاً:(‌وهب ‌اثنان دارا لواحد صح) لعدم الشيوع (وبقلبه) لكبيرين (لا) عنده للشيوع فيما يحتمل القسمة أما ما لا يحتمله كالبيت فيصح اتفاقا۔(کتاب الهبة:ج،5:ص،697:ط،سعید)فقط واللہ اعلم

عنوان: والدہ کا گھر، زیور اور سرٹیفکٹ بیٹی کو دے دینا اور بیٹے کو محروم رکھنا
سوال: میری والدہ کی ملکیت میں ایک  گھر ہے جو کہ خالی ہے، اس میں کوئی رہائش پذیر نہیں ہے،  والدہ نے  یہ گھر اپنی بیٹی کو گفٹ کیا ہے،  اور ان کے نام کردیا ہے، اس میں قبضہ وتصرف بھی بیٹی ہی کودیا ہے، اور نام کرنے کے بعد مجھے بتایا  تو میں نے  کہا جیسے آپ کی مرضی ہو، دوسرے نمبر پر والدہ کے کچھ زیورات ہیں لاکر میں،  بیٹی نے والدہ کی اجازت سے  وہ اپنے نام کرلیے ہیں،  اور والدہ نے  ان کو ملکیت کے طور پر دے دئیے تھے، اب قبضہ وتصرف بھی بیٹی کا ہے، تیسرے نمبر پر سرٹیفکٹ ہیں جو ریٹائرمنٹ کے پیسوں سے لیے تھے، وہ  بھی والدہ نے بہن کے حوالہ کردئیے ہیں، والدہ کی اجازت سے بہن نے اپنے نام کردئیے ہیں، اور ان پر قبضہ وتصرف بھی بیٹی (سائل کی بہن)کا ہے۔یہ سب چیزیں والدہ نے بیٹی کو دی ہیں، اور ان کو قبضہ وتصرف بھی دے دیا ہے،  جب میں والدہ سے حصہ مانگتا ہوں کہ مجھے بھی کچھ دیا جائے تو  والدہ دینے سے ٹال مٹول  کرتی ہیں، اور سب چیزوں پر اپنی بیٹی کو قبضہ دیا ہے، کیا ان کا یہ رویّہ درست ہے، اور کیا میں والدہ سے ان کی زندگی میں اپنا حصہ مانگ سکتا ہوں؟ اور شرعاً اس میں حصہ ہے؟ والدہ نے بہن یعنی اپنی بیٹی کو جو کچھ دیا ہے وہ بیٹی غیر شادی شدہ ہے۔
جواب: واضح رہے کہ ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز   ترکہ/میراث  اس مال کو کہا جاتا ہے جو کسی کی موت کے بعد اس کے پیچھے رہ جائے، جب تک کوئی شخص حیات ہو اس کا مال   ”ترکہ“ نہیں ہوتا،  اور  اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا ہے۔لہذا صورت مسئولہ میں سائل کی والدہ  جب تک حیات ہیں، اپنی ملکیتی جائیداد کی  وہی تنِ تنہا مالک ہیں، ان کی جائیداد میں کسی اور کا حق وحصہ نہیں ہے، تاہم  اگر وہ  اپنی زندگی میں اپنی خوشی اور رضامندی  سے اپنی اولاد میں جائیداد تقسیم کرنا چاہتی ہیں تو کرسکتی ہیں ،  اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه». وفي رواية......قال: «فاتقوا الله واعدلوا بين أولادكم»")مشکوٰۃ  المصابیح، 1/261، باب العطایا، ط: قدیمی)ترجمہ:”حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں   رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ…… آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔“)مظاہر حق، 3/193، باب العطایا، ط؛ دارالاشاعت)  اور صاحب جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے تاکہ بوقتِ ضرورت کام آئے، اس کے بعد اگر  جائیداد بیوی کی ہو تو وہ شوہر کو چوتھے حصے کے بقدر اور شوہر کی ہو تو وہ بیوی کو آٹھویں حصہ کے بقدر دے کر بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعا غیر منصفانہ کہلائے گی، البتہ  کسی بیٹے یا  بیٹی کو  کسی معقول وجہ کی بناء پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودینداری یا غریب ہونے کی بناء پر  یا زیادہ خدمت گزار ہونے کی بناء پر اس کو  دوسروں کی بنسبت کچھ زیادہ دے تو اس کی اجازت ہے۔مذکورہ تفصیل کی رو سے صورتِ مسئولہ میں  سائل کي  والدہ نے اپنا ملکیتی مکان   اپنی بیٹی كو گفٹ كرديا اور بيٹي  کے نام کرنے کے ساتھ اس کا مکمل قبضہ  بھی بیٹی کو دے دیا ہے ، اور یہ گفٹ کرتے وقت اس مکان میں ان کا کوئی تصرف نہیں تھا تو  شرعاً یہ ہبہ(گفٹ) مکمل ہوگیا ، اسی طرح والدہ نے اگر  اپنے زیورات مالک بناکر   بیٹی کو  دے دئیے  ، اور سرٹیفکٹ بھی مالک بناکر دے دئیے ہوں تو   یہ گفٹ  مکمل ہوگیا ہے اور  بیٹی ان چیزوں کی مالک ہوگئی، تاہم سائل کی والد ہ کا صرف  بیٹی کو دینا  اور سائل کو محروم رکھنا  ہرگز جائز نہیں  تھا ، شرعی اعتبار سے یہ تقسیم غیر منصفانہ ہے،  اب اس کی تلافی کی صورت یہ ہے  بیٹے کو بھی  بیٹی کے حصہ کے بقدر دے دےتاکہ آخرت میں پریشانی نہ ہو، اور بیٹی  کو بھی  چاہیے کہ  اس قدر حصہ سائل کو دے دے   کہ سائل کا حصہ بھی اپنے بہن  کے برابر ہوجائے۔یہ ملحوظ رہے کہ ریٹائرمنٹ کے پیسوں سے  اگر منافع بخش سرٹیفکٹ لیے گئے  تو  اس کے طرح کے مروجہ سرٹیفکٹ سودی ہیں ، اس کو جلد از جلد واپس کرنا ضروری ہے، اس میں صرف اصل جمع کرائی ہوئی رقم  وصول کرنا جائز ہے، اضافی رقم لینا جائز نہیں ہے،اضافی رقم شرعاً سود ہے۔      شرح المجلۃ میں ہے:"لایجوز لاحد  ان یاخذ  مال احد  بلا سبب شرعی."(1/264،  مادۃ: 97، ط؛ رشیدیة)       فتاوی شامی میں ہے:"وفي الخانية لا بأس بتفضيل بعض الأولاد في المحبة لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني وعليه الفتوى."(5/696، کتاب الھبة، ط: سعید)البحر الرائق میں ہے؛"يكره تفضيل بعض الأولاد على البعض في الهبة حالة الصحة إلا لزيادة فضل له فيالدين." (7/288، کتاب الھبة، ط: رشیدیة)فتاویٰ عالمگیری میں ہے:"لا يثبت الملك للموهوب له إلا بالقبض هو المختار، هكذا في الفصول العمادية."(4/378،  الباب الثانی فیما یجوز من الھبة وما لا یجوز، ط: رشیدیة)فقط والله اعلم

عنوان: کیا بیٹا باپ سے اپنا حصہ مانگ سکتا ہے؟
سوال: میرے والدین صاحبِ حیثیت اور مالدار ہیں، میں ان کا اکلوتا شادی شدہ بیٹا ہوں اور غریب ہوں، میرے تین بچے ہیں، گھر خرچ کے لیے مجھے والد صاحب کی طرف سے محدود رقم ملتی ہے جو بمشکل بچوں کی اسکول فیس وغیرہ میں خرچ ہوجاتی ہے، میں نے والد صاحب سے کئی بار کاروبار شروع کرنے کے لیے رقم کا مطالبہ کیا، لیکن وہ انکار ہی کرتے ہیں اور کہتے ہیں کہ یہ سب میرے پوتوں کا ہے۔کیا میں اپنے والد صاحب سے ان کی زندگی میں مذکورہ وجوہات کی بناء پر اپنے حصے کا مطالبہ کرسکتا ہوں جب کہ ان کی وفات کے بعد میری بہن اور بہنوئی کی طرف سے لڑائی جھگڑے کا قوی امکان ہے؟
جواب: واضح رہے کہ والدین کی زندگی میں ان کے بچوں کا ان کی جائیداد وغیرہ میں کوئی مالکانہ حق و حصہ نہیں ہوتا،  تاہم اگر والدین اس بات پر راضی ہوجائیں کہ زندگی میں اپنی اولاد کے درمیان اپنی جائیداد تقسیم کریں تو ایسا کرسکتے ہیں، یہ ان کی طرف سے ہبہ اور عطیہ ہوگا، لیکن اولاد کو یہ اختیار نہیں ہے کہ والدین سے زبردستی تقسیم کا مطالبہ کرے۔لہٰذا سائل کو اپنے والدین سے ان کی زندگی میں اپنے حق و حصہ کے مطالبہ کرنے کا کوئی حق نہیں، ہاں اگر وہ مناسب سمجھیں اور اپنی خوشی سے  اولاد کے درمیان تقسیم کریں تو کرسکتے ہیں ، اگر والدین زندگی میں تقسیم نہ کریں، تو سائل از خود اپنی محنت میں اضافہ کرے، اپنی آمدنی کے ذرائع بڑھانے کی کوشش کرے، کسی سے قرضہ لے یا اپنی استعداد کے مطابق محدود پیمانے پر کام شروع کرے، اپنی اور بیوی بچوں کی ضروریات پوری کرنا شرعاً سائل کی ذمہ داری ہے، اس کے والد کی نہیں۔بدائع الصنائع میں ہے:"ولاية التصرف للمالك في المملوك باختياره، ليس لأحد ولاية الجبر عليه إلا لضرورة ولا لأحد ولاية المنع عنه وإن كان يتضرر به."(ج:6، ص:263، کتاب الدعوی، فصل فی بیان حکم الملک و الحق ۔۔۔، ط:سعید)فقط واللہ اعلم

عنوان: بیٹے کا والد سے جائیداد کی تقسیم کا مطالبہ کرنا
سوال: ہمارے والد صاحب نے ایک مکان بنایا،ہم والدین ،تین بھائی اور چار بہنیں ہیں،میں نے اس کے بعداپنی ذاتی محنت سے اس کے علاوہ  اپنا ذاتی مکان بنوایا، ایک میرا ذاتی  ہوٹل بھی ہے،جب کہ والد صاحب نے پچیس سال پہلے ہی کام چھوڑ دیا تھا،میرے بڑے بھائی عالم ہیں،وہ پہلے  کرایہ کے گھر میں رہتے تھے،لیکن جب میں نے الگ گھر بنایاتوہم سب اس میں  شفٹ ہوگئےاور بھائی کو کہا کہ جو والد صاحب کا گھر ہے آپ اس میں رہیں،اب کسی بات پر لڑاائی جھگڑا ہوا ہے تو ہم نے کہا جائیداد تقسیم کرتے ہیں،میں اپنی ذاتی جائیداد میں سے بھی حصہ   اپنی خوشی سے دینا چاہ رہا تھا،لیکن وہ کہہ  رہے ہیں کہ یہ سب جائیداد والد صاحب کی ہے اور  اس کو  تقسیم کریں زندگی میں،  آیا صرف والد صاحب کا گھر تقسیم ہوگا یا میری جائیداد بھی تقسیم ہوگی زندگی میں؟والد صاحب حیات ہیں اور تقسیم پر راضی ہیں۔
جواب: صورتِ  مسئولہ میں اگر  سائل نے والد صاحب کے کاروبار کے علاوہ  کسی الگ کام سے اپنا مکان اور ہوٹل بنایا ہے تو  سائل  اپنی ذاتی جائیدادکاخود مالک ہے،یہ جائیداد والد کی شمار نہیں ہوگی  ،ایسی صورت  میں سائل کے بڑے بھائی کویہ حق نہیں کہ وہ سائل پردباؤ ڈالے کہ وہ اپنی جائیداد والد کی جائیداد کے ساتھ تقسیم کرے،  بلکہ ہرشخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، اور اگر سائل نے والد صاحب ہی کے کاروبار پر محنت کرکے یہ مکان اور ہوٹل بنا یا ہے تو  یہ بھی والد کی ملکیت شمار ہوگا ،اگر والد صاحب اپنی زندگی میں تقسیم کرنا چاہیں گے تو یہ مکان اور ہوٹل بھی تقسیم میں شامل ہوگا ۔نیزیہ بات بھی واضح رہے کہ  والد کی زندگی میں اولاد  کا ان کی جائیداد  میں کوئی  مالکانہ حق  اورحصہ  نہیں  ہوتا اور نہ ہی کسی کو اس کی جائیداد  میں مطالبہ کا حق حاصل  ہوتاہے،  تاہم   اگر جائیدادکامالک اپنی  زندگی میں  اپنی جائیداد خوشی ا وررضا مندی سے  اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد  تقسیم کی جائے  وہ میراث نہیں ہوتی، بلکہ وہ ہبہ (گفٹ) کہلاتی ہے اور اولاد کو ہبہ کرنے میں  شریعت کا حکم یہ ہے کہ سب کے درمیان برابری ،مساوات اور انصاف کا پہلو اختیار کرے ۔البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا کسی معقول وجہ کےبغیر کم زیادہ دینا شرعاً سخت گناہ ہے، اس سے بچنا لازم ہے۔لہذا  اگر سائل کے والد صاحب اپنی خوشی سے زندگی میں اپنی جائیداد تقسیم کرناچاہتے  ہیں تو اس کا شرعی طریقہ یہ ہے :سب سے پہلے اپنے لئے بقدر ضرورت رکھ لے ،تاکہ ضرورت کے وقت کسی کامحتاج نہ ہوناپڑے،اس کے بعد اپنی شریک حیات (بیوی) کوکم ازکم آٹھواں حصہ دیدے،اس کےبعد اپنی تمام اولادکوبرابری اورمساوات کی بنیادپردیدے،یعنی جتناحصہ اپنے ایک بیٹے کودے اتنا حصہ اپنے دوسرے ہر ایک بیٹے اورہرایک بیٹی کودے ، ہرایک کواس کے حصہ پرمالکانہ  قبضہ اورتصرف دیدے،کسی معقول وجہ کے بغیر کمی بیشی نہ کرے،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ۔وفي درر الحكام في شرح مجلة الأحكام :"كل يتصرف في ملكه المستقل كيفما شاء أي أنه يتصرف كما يريد باختياره أي لا يجوز منعه من التصرف من قبل أي أحد هذا إذا لم يكن في ذلك ضرر فاحش للغير. انظر المادة (1197)۔"(کتااب الثانی الاجارۃ3/ 201/دار الجلیل)وفی الدر المختار وحاشية ابن عابدين :"أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير «اتقوا الله واعدلوا في أولادكم» فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى۔"(مطلب فی المصادفۃ علی النظر/4/ 444/ط:سعید)وفي الدر المختار:"اعلم أن ‌أسباب ‌الملك ثلاثة: ناقل كبيع و هبة و خلافة كإرث و أصالة ..."(کتاب الصید/6/ 463/ط:سعید) فقط واللہ اعلم

عنوان: بیٹیوں کے صرف جائیداد نام کرنے کا حکم
سوال: ایک عورت شادی شدہ ہے، 30 سال پہلے ناراض ہو کر میکے چلی گئی تھی،اور شوہر اس کو نفقہ بھی نہیں دے رہا تھا،  البتہ طلاق نہیں ہوئی تھی، اب اس عورت کا انتقال ہوچکا ہے۔ عورت نے اپنی جائیداد اپنی چار بیٹیوں کے نام کردی تھی اور ہر ایک کو علیحدہ علیحدہ کر کے نہیں دیا اور نہ ہی قبضہ دیا تھا بلکہ وہ جائیداد اصل شوہر ہی کے قبضے میں ہے۔ باقی ہبہ کرتے وقت تمام بیٹیاں شادی شدہ تھیں ،آیا یہ جائیداد صرف ان  بیٹیوں کی ہے یا پھر شوہر کا بھی شرعی حصہ ہے اور اس میں وراثت جاری ہوگی؟
جواب: صورت مسئولہ میں چونکہ مذکورہ عورت نے اپنی جائیداد صرف اپنی بیٹیوں کے نام کی تھی ،کسی کا حصہ متعین نہیں کیا تھا اورنہ ہی  قبضہ  دیا تھا تو مذکورہ جائیداد مذکورہ عورت کی ملکیت میں ہی برقرار تھی اورانتقال کے بعد اس کا ترکہ ہونے کے سبب اس  کے تمام ورثاء میں ان کے شرعی حصوں کے تناسب سے تقسیم ہوگی،مذکورہ عورت کو طلاق نہیں ہوئی تھی  ،اس لیے شوہر کا بھی ترکہ میں   ایک چوتھائی حصہ ہوگا،باقی ورثاء کی مکمل تفصیل بتا کر ہر ایک کا شرعی حصہ معلوم کیاجاسکتاہے۔فتاوی شامی میں ہے:"(و) حكمها (أنها لا تبطل بالشروط الفاسدة) فهبة عبد على أن يعتقه تصح ويبطل الشرط لأن اللام للتمليك بخلاف جعلته ‌باسمك فإنه ليس بهبة۔"(کتاب الھبہ،5/ 688،ط:سعید)فقط واللہ اعلم

عنوان: ساری جائیداد لے پالک کے نام کرنا
سوال: بچپن میں میرے  چچا نے اپنے بھائی سے مجھے گود لیاتھا، اب میرے  چچا مجھے اپنی جائیداد کا پورا حصہ دینا چاہتے ہیں اور رجسٹری کروانا چاہتے ہیں، تو کیا اسلام  اور قانون کے مطابق ایسا ہوسکتا ہے؟
جواب:
ایک حدیث شریف میں ہے کہ حضرت سعدبن ابی وقاص رضی اللہ عنہ فرماتے ہیں کہ:  رسول اللہ صلی اللہ علیہ وسلم نے حجۃ الوداع کے موقع پر میری عیادت فرمائی  میں اس بیماری  کی وجہ سے موت کے کنارے پر تھا، میں نے رسول اللہ صلی اللہ علیہ وسلم سے کہا کہ میں بیماری کی وجہ سے اس حالت پر پہنچ چکا ہوں، (یعنی موت کے قریب ہوں) اور میں صاحبِ مال ہوں، میرے ورثاء میں اکلوتی بیٹی کے علاوہ کوئی نہیں ہے، کیا میں اپنا دوتہائی  مال صدقہ کر سکتا ہوں؟ آپ صلی اللہ علیہ وسلم نے فرمایا:  نہیں۔ میں نے کہا: نصف مال صدقہ کر لوں؟ آپ صلی اللہ علیہ وسلم نے فرمایا: نہیں،  بلکہ ایک تہائی مال کا صدقہ کرنا کافی ہے، اپنے ورثاء کو  مال داری کی حالت میں چھوڑ کر جانا  اس سے بہتر ہے کہ وہ آپ کے  بعد لوگوں کے سامنے ہاتھ پھیلاتے پھرتے  رہیں۔ لہذا   صورتِ مسئولہ میں احادیث  کی روشنی میں ساری جائیداد  لے پالک کو  دینا  جس کی وجہ سے حقیقی ورثاء محروم ہو جائیں، مکروہ ہے،  ایسا کرنے کے بجائے کچھ حصہ لے پالک کو  دے دیا جائے اور باقی ورثاء کے لیے چھوڑ دیا جائے۔تاہم صاحبِ جائیداد اپنی زندگی میں اپنی تمام جائیداد کا تن ِتنہا  مالک ہے، وہ جس طرح چاہے تصرف کا حق رکھتا ہے، اور  جس کو چاہے دے سکتا ہے۔  البتہ اگر ورثاء کو محروم کرنے کی نیت سے  ساری جائیداد لے پالک کو دے گا تو  گناہ گار ہوگا، حدیث شریف میں اس پر وعید وارد ہوئی ہے۔ حدیث شریف میں ہے:"حدثنا يحيى بن يحيى التميمي، أخبرنا إبراهيم بن سعد، عن ابن شهاب، عن عامر بن سعد، عن أبيه، قال: عادني رسول الله صلى الله عليه وسلم في حجة الوداع من وجع أشفيت منه على الموت، فقلت: يا رسول الله، بلغني ما ترى من الوجع، وأنا ذو مال، ولا يرثني إلا ابنة لي واحدة، أفأتصدق بثلثي مالي؟ قال: «لا» ، قال: قلت: أفأتصدق بشطره؟ قال: «لا، الثلث، والثلث كثير، إنك أن تذر ورثتك أغنياء، خير من أن تذرهم عالة يتكففون الناس، ولست تنفق نفقة تبتغي بها وجه الله، إلا أجرت بها، حتى اللقمة تجعلها في في امرأتك» ، قال: قلت: يا رسول الله، أخلف بعد أصحابي، قال: «إنك لن تخلف فتعمل عملًا تبتغي به وجه الله، إلا ازددت به درجة ورفعة، ولعلك تخلف حتى ينفع بك أقوام، ويضر بك آخرون، اللهم أمض لأصحابي هجرتهم ولا تردهم على أعقابهم، لكن البائس سعد بن خولة» ، قال: «رثى له رسول الله صلى الله عليه وسلم من أن توفي بمكة»."(صحیح مسلم، باب الوصية بالثلث، ج: 3، صفحہ: 1250، رقم الحدیث: 1228، ط: دار إحياء التراث العربي - بيروت)  و فیه أیضاً:"عن أنس قال : قال رسول الله صلى الله عليه وسلم : " من قطع ميراث وارثه قطع الله ميراثه من الجنة يوم القيامة " . رواه ابن ماجه."(مشکاۃ المصابیح، كتاب الفرائض/ باب الوصایا، الفصل الأول،  ج: 2، صفحہ: 197، رقم الحدیث: 3078، ط:  المكتب الإسلامي - بيروت)فقط واللہ اعلم

Reference: Riyad as-Salihin 915 In-book reference : Book 6, Hadith 22: حوالہ

عنوان: بچوں سے رقم لے کر اسکول سے بورڈ خریدنے کا حکم
سوال: میں سرکاری سکول میں پڑھاتا ہوں،  ہمارے سکول میں writing board بہت خراب ہے؛  اس لیے ہمیں نئے  writing board کی ضرورت ہے، سکول فنڈ کی  عدمِ دست یابی کی بنا پر  writing board خریدنے  کے لیے ہم ہر بچے سے 30 روپے لیتے ہیں۔  اب حضرت پوچھنا یہ ہے کہ یہ بچے اگر آج نہیں تو کل اس سکول سے چلے جائیں گے اور یہ بورڈ یہاں رہ جائیں گے تو  ایسا کرنا شریعت کے اعتبار سے درست ہےیا غلط؟ اگر غلط ہے تو اس کی کوئی جائز صورت بھی ہے یا نہیں؟
جواب: صورتِ  مسئولہ میں بچے اگر بالغ ہیں  تو اُنہیں، ورنہ  اُن کے والدین کو بتا دیا جائے کہ ہم اس رقم سے بورڈ خریدیں گے اور یہ بورڈ اسکول کی ملکیت  ہوگاتو ایسی صورت میں  اجازت ہوگی، اور  مذکورہ  رقم بچوں یا ان کے والدین کی طرف سے اسکول کے لیے تبرع شمار ہوگی۔ البتہ اگر اسکول انتظامیہ کی طرف سے بورڈ کی مرمت یا نیا بورڈ لگانے کی ترتیب ممکن ہو تو اسے ترجیح دی جائے۔الفتاوى الهندية میں ہے:"و أما حكمها فثبوت الملك للموهوب له."(کتاب الہبۃ  باب اول ج نمبر  ۴  ص نمبر  ۳۷۴،دار الفکر)فقط اللہ اعلم

عنوان: مکان خرید کر بیوی کے نام کرنے کے بعد اس میں ترکہ کا حکم
سوال: ایک مکان میرے شوہر نے خرید کر میرے نام کیا تھا، لیکن اس مکان پر قبضہ میرے شوہر کا رہا، یعنی میرے شوہر اپنی وفات تک اسی مکان میں رہتے رہے، میرے شوہر کا انتقال ہوگیا ہے، ان کے ورثاء درج ذیل ہیں:ایک بیوہ،دو بیٹےاورسات بیٹیاں، دریافت یہ کرنا ہے کہ  مکان صرف میری ملکیت ہے یا میرے شوہر کے تمام ورثاء کا اس میں حق ہے؟  اگر تمام ورثاء کا اس میں حق ہے تو تقسیم کس طرح ہوگی؟اگر یہ صرف میری ملکیت ہے  تو میں اپنے  دو بیٹوں اور سات بیٹیوں میں تقسیم کرنا چاہتی ہوں، اس کا کیا طریقہ ہوگا؟ اگر اس میں میرے شوہر کے تمام ورثاء کا حق ہے تو میری ایک بیٹی کنواری ہے اس  کا کیا حصہ ہوگا؟
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ   اس چیز  کو گفٹ یا ایسے الفاظ   جو مالک بناکر دینے کے لیے استعمال ہوتے ہیں،  کہہ کر دیا جائے  اور  واہِب (ہبہ کرنے والا)  اس موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، اگر گفٹ کے الفاظ استعمال نہیں کیے، یا  اس چیز کا  مکمل قبضہ نہیں دیا تو  صرف نام کردینے سے  شرعاً  گفٹ  مکمل نہیں ہوتا، بلکہ وہ چیز گفٹ کرنے والے کی ملکیت میں برقرار رهتي هے۔لہذا صورت مسئولہ میں اگرسائلہ کے شوہر نے مکان خرید کر صرف اس  کے نام کیا تھا، اس مکان کا  قبضہ شوہر  ہی  کے پاس تھا اور اپنی وفات تک وہ اسی میں رہائش پذیر رہے تو شرعاً  یہ مکان بدستور  سائلہ کے شوہر کی ملکیت میں تھا، جو اب ان کے انتقال کے بعد ان کا ترکہ شمار ہوگا اور ان کے تمام شرعی ورثاء میں شرعی حصص کے حساب سے تقسیم ہوگا۔سائلہ کے شوہر کے ترکہ کی تقسیم کا طریقہ یہ ہے کہ  ترکہ میں اس کے حقوق متقدمہ یعنی تجہیز وتکفین کے اخراجات نکالنے کے بعد ، اگر اس کے ذمہ کوئی قرض ہو تو اسے کل ترکہ میں سے ادا کرنے کے بعد ، اگر اس نے کوئی جائز وصیت کی ہو تو اسے باقی مال کے ایک تہائی ترکہ میں سے نافذ کرکے باقی کل منقولہ وغیر منقولہ ترکہ کو   88 حصوں میں تقسیم کرکے 11 حصے مرحوم کی بیوہ کو، 14،14 حصے  ہر ایک بیٹے کو اور 7،7 حصے ہر ایک بیٹی کو ملیں گے۔صورت تقسیم یہ ہے:میت: 88/8بیوہبیٹابیٹابیٹیبیٹیبیٹیبیٹیبیٹیبیٹیبیٹی171114147777777 یعنی مثلاً 100 روپے میں سے 12.50روپے مرحوم کی بیوہ کو،  15.90 روپے ہر ایک بیٹے کو اور  7.95 روپے ہر ایک بیٹی کو ملیں گے۔ نیز غیر شادی شدہ بیٹی کا حصہ بھی شادی شدہ بیٹیوں کے برابر ہوگا۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(الباب الثانی فیما یجوز من الھبۃ وما لایجوز، ج:4،ص:378،ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة،ج:5،ص:690، ط :ایچ ایم سعید)الفتاوى التاتارخانیة  میں ہے:"وفي المنتقى عن أبي يوسف: لايجوز للرجل أن يهب لامرأته وأن تهب لزوجها أو لأجنبي دارًا وهما فيها ساكنان، وكذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبة وما لا یجوز، نوع منه، ط: زکریا، دیوبند، دهلی)فقط والله أعلم

عنوان: کئی افراد کو ایک ہی چیز بغیر تقسیم کئے تحفۃً دینا
سوال: میری والدہ کا انتقال ہو گیا ہے ،وہ کینسر،شوگر اور بلڈپیشر کی مریضہ تھی ،انہوں نے انتقال سے پندرہ دن پہلے جبکہ وہ اس وقت صحیح سالم تھیں کہاکہ  میں اپنا سونا(نو تولہ سونا تھا مختلف قسم کے زیورات کی شکل میں ) اپنی تین بیٹیوں کو دیتی ہوں ،وہ زیور میرے پاس ہی رکھواتی تھیں ،ہم 3 بہنیں اور 2 بھائی ہیں ،اس بات کے گواہ والد صاحب ، بڑے بھائی اور  بھابھی ہیں ،مجھے والدہ نے کہا کہ تم تینوں بہنیں لے لینا ،میں نے اپنی دونوں بہنوں کی وکالت سے اس پر قبضہ کر لیا اور کہا کہ میں ان کو دیدوں گی،اور میری والدہ  نےدونوں کو فون پر بھی بتا دیا تھا،اور بہنوں نے پھر مجھ سے اس بات کی تصحیح بھی کی ہے ،نیز میری دو بہنیں بھی اپنا زیور میرے پاس ہی رکھواتی ہیں تو انہوں نے کہا کہ آپ اس کو اپنے پاس ہی رکھیں ،ہم نے سونے کو تقسیم نہیں کیا تھا کہ والدہ صاحبہ کا انتقال ہو گیا ہے ،ان کی شوگر اور بلڈپریشر ہائی ہوگئی تھی  ،ان کو ہسپتال میں داخل کیا ،تین دن بعد ان کا انتقال ہو گیا ،چھوٹا بھائی کہتا ہے کہ آپ نے سونا تقسیم نہیں کیا ہے اس لیے وہ شرعی اعتبار سے تقسیم ہوگا ،بڑے بھائی نے تو کہا تھا کہ تم لوگ لے لو امی نے کہا تھا ،لیکن اب وہ بھی چھوٹے بھائی کی باتوں میں آرہا ہے اور انکار کر رہا ہے ،نیز وہ یہ بھی کہہ رہے ہیں کہ یہ مرض الوفات میں دیا ہے ،ہم بہنیں کہہ رہی ہیں کہ اس وقت تو والدہ صحیح تھیں ۔سوال یہ ہے کہ :1)اس سونے میں بھائیوں کا حصہ ہے یا نہیں ؟2)یہ سونا وراثت میں داخل ہے یا بہنوں کا ہے ؟3)مرض الموت کی تعریف بھی بتادیں ؟4)کیا امی کے لیے اپنی بیٹیوں کو ہدیہ دینے کے لیے بیٹوں سے اجازت لینا ضروری تھا۔
جواب: 1،2)واضح رہے کہ جو چیز قابل تقسیم ہو اور وہ متعدد افراد کو ہبہ(گفٹ)کی جارہی ہو  تو اس چیز کا ہبہ مکمل ہونے کے لیے ضروری ہے کہ وہ چیز تقسیم کر کے دی جائے ۔صورت مسئولہ میں والدہ نے اپنی بیٹی کو یہ کہا تھا کہ "یہ سونا  میں اپنی تینوں بیٹیوں کو دیتی ہوں "تو چونکہ بیٹی نے اس سونے کو  ان کی زندگی میں  تقسیم ہی نہیں کیا تھا حالانکہ وہ قابل تقسیم تھا اس لیے  یہ ہبہ مکمل نہیں ہوا  لہذا یہ سونا والدہ مرحومہ کے ترکہ میں شمار ہو کر ان کے ورثاء میں شرعی اعتبار سے تقسیم ہو گا ۔ 3)جس مرض میں موت کا غالب گمان ہو اس مرض کو مرض الموت کہتے ہیں ۔4)والدہ چونکہ اپنے سونے کی مالک تھیں اس لیے بیٹیوں کو سونا  ہدیہ کرنے کے لیے بیٹوں سے اجازت لینا ان کے لیے ضروری نہیں تھا۔لیکن اس ہدیہ کے لئے یہ ضروری تھا کہ ہرایک کواس کاحصہ الگ الگ کرکے اس کے قبضہ میں مالکانہ اختیارات کے ساتھ دے دیا جاتا۔4)مرحومہ کے ترکہ کی  تقسیم کا  شرعی طریقہ یہ ہے کہ مرحومہ کے حقوق متقدمہ  یعنی اگر مرحومہ کے ذمہ کوئی قرض ہو تو اسے ادا کرنے کے بعد  اگرمرحومہ نے کوئی جائز وصیت کی ہو تو باقی مال کے ایک تہائی حصے سے ادا کرنے کے بعد باقی کل ترکہ منقولہ و غیر منقولہ کو 28 حصوں میں تقسیم کر کے 7 حصے شوہر کو ،6 حصے کر کے ہر بیٹے کو اور 3 حصے کر کے ہر بیٹی کو 3 حصے ملیں گے ۔صورت تقسیم یہ ہے :میت28/4شوہر بیٹابیٹابیٹیبیٹیبیٹی1  3  766333یعنی 100 فیصد میں سے شوہر کو 25 فیصد،ہر بیٹے کو 428.21 فیصد اور ہر بیٹی کو 714.10 فیصد ملے گا ۔فتاوی عالمگیری میں ہے:ومنها أن يكون الموهوب مقبوضا حتى لا يثبت الملك للموهوب له قبل القبض وأن يكون الموهوب مقسوما إذا كان مما يحتمل القسمة(کتاب الہبۃ،ج:4،ص:374،ط:سعید)وفیہ ایضاً:المريض مرض الموت من لا يخرج إلى حوائج نفسه وهو الأصح كذا في خزانة المفتين حد مرض الموت تكلموا فيه والمختار للفتوى أنه إذا كان الغالب منه الموت كان مرض الموت سواء كان صاحب فراش أم لم يكن كذا في المضمرات(کتاب الإقرار،باب فی اقاریر المریض ،ج:4ص:176،ط:سعید)فقط واللہ اعلم

عنوان: زندگی میں تقسیم کرنا اور کسی وارث کو عاق کرنا
سوال: میرے والد حیات ہیں، وہ اپنی زندگی میں اپنی جائیداد تقسیم کرنا چاہے تو کرسکتے ہیں؟ کوئی بیٹا یا بیٹی زور زبردستی زیادہ حصہ لینا چاہے تو اس کا کیا حکم ہے؟ والد اگر اپنی جائیداد میں سے کسی کو عاق کرنا چاہے تو کرسکتے ہیں؟ اور اگر کردیں تو کیا حکم ہے؟
جواب: صورتِ مسئولہ میں سائل کے والد صاحب جب تک زندہ ہیں، اپنی جائیداد کا تن تنہا خود مالک ہیں، کسی کا کوئی حق اورحصہ نہیں ہے، جس طرح چاہیں اپنی جائیداد میں  جائز تصرف کرسکتےہیں، اولاد وغیرہ میں سے کسی کو مطالبہ کا حق نہیں ہے۔ البتہ والد صاحب  اگر اپنی مرضی اور خوشی سے اپنی اولاد کے درمیان تقسیم کرنا چاہیں تو کرسکتے ہیں، اور زندگی میں جائیداد کی تقسیم کرنا ہبہ کہلاتا  ہے، اور ہبہ میں اولاد کے درمیان شرعا برابری کا حکم ہے،  یعنی جتنا بیٹے کو دے اتنا ہی بیٹی کو دے، نہ بلاوجہ کمی بیشی کرے اور نہ ہی کسی کو محروم کرے  ہاں البتہ کسی بیٹے یا بیٹی کو کسی معقول وجہ کی بناء پر بنسبت اوروں کے کچھ زیادہ دے سکتا ہے، یعنی کسی کی کثرت شرافت و دینداری کے یا غریب ہونے کی بناء پر  یا خدمت گزار ہونے کی بناء پر بنسبت اوروں کے کچھ زیادہ دیا جاسکتا ہے۔ لہذا والد صاحب اپنی جائیداد میں سے اپنے لئے جتنا چاہیں رکھ لیں تا کہ بوقت ضرورت کام آئےاور کل مال کے آٹھویں حصے کے بقدر اپنی بیوی کو دیدےاگر بیوی حیات ہو، اس کے بعد باقی مال اپنی اولاد کے درمیان اوپر ذکرکردہ طریقہ کار کے مطابق برابری کی بنیاد پر تقسیم کر دے۔اور جس کو جو حصہ دے اسے اس پر قبضہ اور تصرف بھی دےصرف نام کردینا کافی نہیں ہے۔ والد صاحب کے لیے اپنی اولاد  میں سے کسی کو  اپنی جائیداد  سے  عاق کرناجائز نہیں ہے اور نہ ہی شرعاً اس کی کوئی حیثیت ہے،  اگر وہ اپنی اولاد  میں سے کسی کو اپنی جائیداد سے عاق بھی کردیں تو اس سے وہ  اپنے شرعی حصہ سے محروم نہیں ہوگا، بلکہ شرعی حصہ بدستور اس کو ملے گا۔ الدر المختار میں ہے:وفی الخانیة لا بأس بنفضیل بعض الاولاد فی المحبةلانھا عمل القلب وکذا فی العطایا ان لم یقصد بہ الاصرار وان قصدہ فسوی بینھم یعطی البنت کالابن عند الثانی وعلیہ الفتوی(کتاب الھبۃ، ص/696، ج/5، ط/سعید)البحر الرائق میں ہے:)فروع)يكره تفضيل بعض الأولاد على البعض في الهبة حالة الصحة إلا لزيادة فضل له في الدين۔ وفي الخلاصة المختار التسوية بين الذكر والأنثى في الهبة ولو كان ولده فاسقا فأراد أن يصرف ماله إلى وجوه الخير ويحرمه عن الميراث هذا خير من تركه لأن فيه إعانة على المعصية ولو كان ولده فاسقا لا يعطي له أكثر من قوته(کتاب الھبۃ، ص/ 288، ج/7، ط/سعید)فقط واللہ اعلم

عنوان: شوہر کا بیوی کو گھر ہبہ کرنا
سوال: میرے شوہر نے اپنا گھر مجھے گفٹ کیا اور مکمل قبضہ و تصرف بھی دے دیا اور سرکاری کاغذات بھی میرے نام کروادیے تھے ، میرے  شوہر خود دوسرے گھر میں رہتے تھے، گفٹ کرتے ہوئے یہ کہاکہ :"یہ گھر آپ کا ہو گیا ، آپ سے آپ کا چھت کوئی نہیں چھین سکے گا ، جب سے گفٹ کیا اسی وقت سے میں اسی گھر میں رہ رہی ہوں اب شوہر کے انتقال کے بعد میرے شوہر کی پہلی بیوی سے  جو اولاد ہے وہ یہ تقاضہ کررہے ہیں کہ یہ گھر ہمیں دے دو ۔سوال یہ ہے کہ اس گھر میں ان کاحصہ ہے یا نہیں ؟
جواب: صورت ِ مسئولہ میں اگر واقعۃً سائلہ کا بیان صحیح اور درست ہے کہ سائلہ کے شوہر نے مذکورہ گھر سائلہ کو ملکیت دے دیا اور قانونی کاغذات سائلہ کے نام پر کرنے ساتھ ساتھ قبضہ بھی دے دیا تو اب یہ گھر شرعاً سائل کی ملکیت ہے اور یہ گھر مرحوم شوہر کے ترکہ میں شامل ہو کر اس کے ورثا کے درمیان تقسیم نہیں ہوگا۔فتاوی شامی ہے :"و تتمّ الهبة بالقبض الکامل."(کتاب الہبۃ : 5 / 690 ، ط : سعید)فقط و اللہ اعلم

عنوان: جہاز حادثے میں شہادت کے بعد ورثاء کو  ملنے والی رقم کا حکم
سوال: ہمارے پیارے بھائی گزشتہ سال PIAکے جہاز حادثہ میں شہید ہوگئے تھے ،ان کے ورثاء میں والدہ،دو بھائی اور پانچ بہنیں ہیں ،وہ اپنی بیوی کو بہت پہلے طلاق دے چکے تھے ،(عدت گزرچکی تھی)کوئی اولاد بھی نہیں ہے،والد کا بھی پہلے انتقال ہوگیا تھا،PIA کی طرف سے ہرجانے (COMPENSATION) کے طور پر ان کے ورثاء کو ایک کروڑ روپے ادا کیے گئے ہیں ۔سوال یہ ہے کہ مذکورہ رقم کیا کہلائے گی(دیت ،ترکہ وغیرہ) اور اس کی تقسیم ورثاء میں کس طرح ہوگی؟ہمیں کسی نے کہا کہ یہ رقم ترکہ کی طرح یعنی لڑکے کو دو حصے اور لڑکی کو ایک حصہ ملے تقسیم نہیں ہوگی،بلکہ برابر تقسیم ہوگی۔کیا یہ بات صحیح ہے؟نیز تمام ورثاء کونامزد کرکے رقم دی گئی ہے۔
جواب:
صورتِ  مسئولہ میں  سائل کے مرحوم بھائی  کے ورثاء کو PIA کی طرف سے جو رقم (ایک کروڑ روپے)بطور امداد ملی ہے وہ مرحوم کا ترکہ  شمار ہوگی  اور اس کے تمام ورثاء میں ان کے شرعی حصوں کے تناسب سے تقسیم ہوگی۔ جس کا طریقہ مندرجہ ذیل ہے۔مرحوم بھائی  کے ترکہ کی تقسیم کا شرعی طریقہ یہ ہےکہ  سب سے پہلے مرحوم کے حقوق متقدمہ (تجہیزو تکفین کے اخراجات )ادا کرنے کے بعد ،اگر مرحوم کے ذمہ کوئی قرض ہو تو کل مال سے ادا کرنے کے  بعد،اوراگر  مرحوم نے کوئی جائز وصیت کی ہو تو باقی  مال کے تہائی  حصہ میں سے  اسے  نافذ کرنے کے بعد  باقی تمام ترکہ    منقولہ و غیر  منقولہ کو54 حصوں میں تقسیم کر کے والدہ کو 9 حصے،ہر ایک بھائی کو 10 حصے اور ہر ایک بہن  کو5 حصے ملیں گے۔صورتِ تقسیم یہ ہے:میت:54/6والدہبھائیبھائیبہنبہن بہنبہنبہن159101055555یعنی فیصد کے اعتبار سے والدہ کو 16.666فیصد،ہر ایک بھائی کو18.518 فیصد اور ہر ایک بہن کو9.259 فیصد ملے گا۔پیسوں کے حساب سے ایک کروڑ روپے کی تقسیم کا طریقہ یہ ہے کہ والدہ کو1666666.66روپے،ہر ایک بھائی کو1851851.853روپے اور ہر ایک بہن کو925925.926روپے ملیں گے۔سنن ابی داؤد میں ہے:"عن عمرو بن شعيب، عن أبيه، عن جده، قال: كان رسول الله صلى الله عليه وسلم يقوم دية الخطإ على أهل القرى۔۔۔قال رسول الله صلى الله عليه وسلم «إن العقل ميراث بين ورثة القتيل على قرابتهم، فما فضل فللعصبة۔"(جلد4، کتاب الدیات، باب دیۃ الاعضاء، ص:189،ط:المکتبۃ العصریہ)فقط واللہ اعلم

Reference: Sunan Abi Dawud 4567 In-book reference : Book 41, Hadith 74 English translation : Book 40, Hadith 4550: حوالہ

عنوان: والد نے بیٹی کوگاڑی خریدنے کے لیے جو رقم دی تھی اس میں بیٹا میراث کا مطالبہ کر سکتا ہے
سوال: میرے والد صاحب نے مجھے گاڑی خریدنے کا کہا مگر میرے پاس پیسے کم تھے گاڑی خریدنے کے لیےآٹھ   لاکھروپے درکار تھے جبکہ میرے پاس صرف پانچ لاکھ روپے تھے تو والد صاحب نے تین لاکھ روپے اپنی طرف سے دیے اور کہا کہ ان پیسوں کو اپنے پیسوں کے ساتھ ملا کر گاڑی خرید لو اور والد صاحب نے کچھ نہیں کہا کہ یہ قرض ہیں یاآپ کے لیے ہدیہ ہیںاس طرح کچھ نہیں کہا ۔باقی والد صاحب کی خدمت بھی میں خود کرتی تھی، چونکہ میرا بھائی سعودی عرب میں ہوتا تھا پوری فیملی بھی ان کے پاس  وہی پہ ہوتی تھی والد صاحب کا انتقال 2015 میں ہوا تدفین و تکفین کا سارا انتظام میں نے خود کر لیا اب 2021 میں میرا بھائی پاکستان آیا اور انہوں نے والد صاحب کی جائیداد کی تقسیم کے بارے میں بات کی اور یہ بھی کہہ رہا ہے کہ آپ کو جو والد صاحب نے تین لاکھ روپے دیے تھے اس کو بھی میراث میں تقسیم کرنا ہے۔اب پوچھنا یہ ہے کہ کیا بھائی کا یہ مطالبہ درست ہے جبکہ والد صاحب نے دیتے وقت کچھ نہیں کہا تھا کہ یہ قرض ہے اگر ان کا یہ مطالبہ درست ہے تو چونکہ گاڑی تو 2008 میں خریدی گئی اور بھائی اور انکے بیٹے بھی چلاتے رہے تو گاڑی کی قیمت کم ہوگئی ہے تو وہی تین لاکھ ادا کرنے ہوں گے؟
جواب: صورت مسئولہ میں سائلہ کے والد نے گاڑی خریدنے کے لیے تین لاکھ روپے دیتے وقت اگر اس بات کی صراحت نہیں کی تھی کہ یہ رقم بطور  قرض  دے رہے ہیں تو یہ رقم والد کی طرف سے سائلہ کو ہدیہ  تھی اب والد کے انتقال کے بعد سائلہ کے بھائی کو اس بات کا اختیار نہیں ہے کہ وہ سائلہ سے اس رقم کا مطالبہ کرے ۔مجلۃ الاحکام العدلیہ میں ہے:"الهبة هي تمليك مال لآخر بلا عوض."(المادة 833) "الهدية هي المال الذي يعطى لأحد أو يرسل إليه إكراما له."(المادة 834) (‌‌الكتاب السابع: في الهبة، ‌‌المقدمة في بيان الإصطلاحات الفقهية المتعلقة بالهبة،ص:161،ط:نور محمد)العقود الدریۃ فی تنقيح الفتاوى الحامدیۃمیں ہے: "«المتبرع لا يرجع على غيره كما لو قضى دين غيره بغير أمره اهـ.»۔" (كتاب الكفالة1/ 288،ط:دار المعرفة)فقط واللہ اعلم

عنوان: زندگی میں وارث کو کچھ دینا اور پھر ترکہ میں اس کے حصہ سے منہا کرنا
سوال: میری ملکیت میں تقریباًدس کروڑ روپے ہیں،میرے چار بیٹے اور چار بیٹیاں ہیں ،میں چاہتا ہوں کہ اپنی زندگی میں اپنی ہربیٹی کو 50،50 لاکھ روپےاس نیت سے  دوں کہ   میرے انتقال کے بعد ان کے حصہ سے مذکورہ رقم  منہاکی جائے ،تو کیا ایسا کرنا شرعاًدرست ہے؟
جواب:
صورتِ مسئولہ میں سائل  اپنی زندگی میں اپنی بیٹیوں کو پچاس ،پچاس لاکھ روپے اس شرط كے ساتھ دینا چاہتا ہے کہ یہ رقم بعد میں ان کی میراث کے حصوں میں سے منہا کی جائے گی  تو ایسی صورت میں باہمی رضامندی سےشرعاً ایسا کرسکتا ہے،تاہم بیٹیوں کو رقم دیتے وقت اس بات کی صراحت کرنا ضروری ہے کہ یہ رقم بعد میں ان کے حصوں سے منہا کی جائے گی ،ان کی رضامندی سے یہ معاہدہ کیا جاسکتا ہے۔الدر مع الرد میں ہے:"قال القهستاني: واعلم أن الناطفي ذكر عن بعض أشياخه أن المريض إذا عين لواحد من الورثة شيئا كالدار على أن لا يكون له في سائر التركة حق يجوز، وقيل هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه كما في الجواهر اهـ. قلت: وحكى القولين في جامع الفصولين فقال: قيل جاز وبه أفتى بعضهم وقيل لا اهـ."(کتاب الوصیایا،6/655،ط:سعید)فقط واللہ اعلم

Reference: Mishkat al-Masabih 3074 In-book reference : Book 12, Hadith 33: حوالہ

عنوان: پلاٹ نام کیا لیکن قبضہ و تصرف نہیں دیا تو ہبہ کا حکم
سوال: میرے والد نے اپنے چھوٹے بھائی کا دل رکھنے کے لیے ایک پلاٹ کاغذی طور پر ان کے نام کیا ،قبضہ وتصرف نہیں دیا ،اور والد صاحب کہا کرتے تھے یہ بعد میں ہمارا ہی ہے ،میرے والد اور ان کے چھوٹے بھائی کا انتقال ہوگیا ہے ،ورثاء میں بیوہ  ہے صرف ،اولاد نہیں اور ان کی ایک بہن زندہ ہے ،اب آیا یہ پلاٹ ہمارے والد کی ملکیت ہے یا چچا ( ان کے چھوٹے بھائی )کی ؟اور کس کے ورثاء میں یہ تقسیم ہوگا ؟
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا۔ لہذا صورتِ مسئولہ میں اگر واقعۃً آپ کے والد نے اپنے مملوکہ پلاٹ کے کاغذات میں آپ کے  چچا کا نام صرف دل رکھنے کے لیے لکھوایا تھا، انہیں مالکانہ  قبضہ اور تصرف نہیں دیا تھا تو یہ پلاٹ آپ کے والد کی ملکیت رہا، اور ان کے انتقال کے بعد  اب آپ کے والد کے ورثاء میں شرعی حصوں کے مطابق تقسیم  ہوگا، البتہ اگر ورثاء باہمی رضامندی سے چچی کو بھی اپنے اپنے حصوں میں سے کچھ  دیدیں تو یہ ان کی طرف سےچچی کے حق میں  احسان و تبرع ہوگا ۔ حصوں کی تقسیم ورثاء کی تفصیل بتا کر دوبارہ معلوم کی جاسکتی ہے۔رد المحتار میں ہے:"(وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لا يكون هبة."(٥/٦٨٩، سعيد)فقط واللہ اعلم

عنوان: زندگی میں جائیداد ایک بیٹے کے نام کرنے کی صورت میں دیگر اولاد کا اس جائیداد میں حق
سوال: اگرایک باپ نے اپنی  زندگی میں اپنا سارا مال  اپنے  ایک بیٹےکے نام کردیا تومرنے کے  بعد باقی ورثاء اس کے ساتھ مال میں شریک ہوں  گے یا نہیں؟ شریعت کی  رو  سےباپ کا یہ عمل کیسا ہے؟
جواب: والد کا اپنی زندگی میں اپنی جائیداد اولاد کو دینا ہبہ  کہلاتا ہے اور ہبہ کے بارے میں شریعتِ مقدسہ کی ہدایت یہ ہے کہ ہبہ کرنے میں تمام اولاد ( بیٹے اور بیٹیوں ) کے درمیان برابری کی جائے، ساری جائیداد کسی ایک بیٹے کو دے کر دوسری اولاد کو محروم کرنا گناہ کا کام ہے،  لیکن اگر والد نے اپنی حیات میں اپنا سارا مال کسی ایک بیٹے کے نام کر کے اس کو قبضہ و تصرف بھی دے دیا تو وہ بیٹا اس کا مالک بن جائے گا اور دیگر ورثاء کا اس میں کوئی حصہ نہیں ہو گا۔ اور  اگر والد نے محض کاغذات میں جائیداد    بیٹے کے نام کی ہو،  قبضہ و تصرف نہ دیا ہو تو ایسی صورت میں  وہ بیٹا اس کا مالک متصور نہیں ہو گا اور  والد کے انتقال کی صورت میں جائیداد میں تمام اولاد کا حصہ ہو گا۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(4/378،  الباب الثانی فیما یجوز من الهبة و ما لایجوز، ط: رشیدیه)فقط واللہ اعلم

عنوان: خالہ کے مکان کے لیے پیسے جمع کیے اور خود خرچ کردیے
سوال: میں نے خالہ کے مکان کے لیے پیسے جمع کیے، میری نیت سو فیصد ٹھیک تھی جب جمع کررہا تھا ،مگر بعد میں میرے اپنے حالات بہت خراب ہوگئے جس کی وجہ سے میں وہ پیسے میں نے استعمال کرلیے،  میں خود بے روزگار ہوگیا،  کوئی حل بتائیں !
جواب: صورتِ  مسئولہ میں سائل نے  اپنی خالہ کے مکان کے لیے جو پیسے جمع کیے تھے،  اگر  یہ سائل کی  اپنی آمدن میں سے بطورِ  تبرع اور احسان  تھے تو  سائل کا اپنی ضرورت  میں استعمال کرنا درست ہے،  اور   اگر  سائل نے یہ پیسے کسی سے خالہ کے نام لیے تھے ، یا کوئی اور صورت تھی تو اس  کی وضاحت  لکھ کر بھیج دیں،  تب جواب دیا جائے گا ۔فتاوی شامی میں ہے :"(صحّ الرجوع فيها بعد القبض) أما قبله فلم تتمّ الهبة."( کتاب الهبة، باب الرجوع  في الهبة، جلد ۵ / ۶۹۸ / ط : دار لفکر ) فقط واللہاعلم

عنوان: والد کا اپنی حیات میں ایک بیٹے کو ایک گھر اور  دکان ہبہ کرنا
سوال: ایک شخص جس کے چار بیٹے اور پانچ بیٹیاں ہیں، اس نے اپنی زندگی میں   اپنے ایک بیٹے  کو  اپنی جائیداد میں سےایک گھر اور دکان  قبضہ دے کر مالک  بنا دیاتھا، اب اس شخص  کے  انتقال  کے بعد کسی اور بیٹےیا بیٹی کا اس گھر اور دکان میں حصہ ہے  یا نہیں؟
جواب: صورت ِمسئولہ میں مرحوم نے  اپنی حیات میں جس   بیٹےکو ایک گھر اور مکان قبضہ دے کر اسے مالک بنادیا تھا تویہ گھر اور دکان مرحوم کےاسی   بیٹے ہی کی ملکیت ہیں اور مرحوم کی دیگر اولاد کا اس گھر اور مکان میں شرعاً کوئی حصہ نہیں ہے۔در مختار  میں ہے:(وشرائط صحتها ‌في ‌الواهب العقل والبلوغ والملك) فلا تصح هبة صغير ورقيق، ولو مكاتباً.و) شرائط صحتها (في الموهوب أن يكون ‌مقبوضاً غيرَ مشاع مميزاً غيرَ مشغول).(درمختار، کتاب الہبۃ،ج:۵،ص:۸۸۔۶۸۷،ط:سعید)وفیہ ایضاً:(وتتمّ) الهبة (بالقبض) الكامل .(در مختار، کتاب الہبۃ، ج:۵،ص:۶۹۰،ط:سعید)فقظ واللہ اعلم

عنوان: مکان میں رہائش ہوتے ہوئے بیوی کو ہبہ کرنا
سوال: میرے والد نے دوسری شادی کی، جس سے دو بیٹی اور ایک بیٹا ہوا،  میرے والد نے اپنی زندگی میں ایک گھر ہماری سوتیلی والدہ کو گفٹ کر دیا، لیکن  شروع سے ہی اس گھر میں ساتھ رہتے تھے، گاڑی، زیور وغیرہ سب میرے والد کا کمایا ہوا ہے۔پہلی بیوی سے بھی دو بیٹی اور ایک بیٹا ہے، اور والد کے انتقال کے وقت صرف دوسری والدہ حیات تھیں، میرے والد کی کچھ رقم  بینک میں تھی، جس میں سے سوتیلی والدہ نے سب بیٹوں بیٹیوں کو حصہ دیا،  لیکن گھر،  گاڑی، زیورات وغیرہ سے متعلق وہ کہہ رہی ہیں کہ اس میں ہمارا (اُن کے سوتیلے بچوں کا) کوئی حق و حصہ نہیں۔اب والد کی میراث کس طرح تقسیم ہو گی؟
جواب: واضح رہے کہ کسی بھی چیز کا ہبہ درست ہونے کے لیے مالکانہ اختیارات کے ساتھ قبضہ دینا ضروری ہے اور مکان  کا قبضہ تام ہونے کا طریقہ یہ ہے کہ  واہب ( مالک) اپنا سامان اُس میں سے نکال دے اور خود بھی کچھ  وقت کے لیے اس  مکان  سے نکل جائے، اور موہوب لہ کو اُس کا  مکمل قبضہ دے دے،  ليكن  اگر ہبہ کرنے والا خود یا اس کا سامان موجود ہو اور وہ صرف مکان کسی کو گفٹ کردے تو  یہ گفٹ مکمل نہیں ہوتا اور اصل مالک ہی کی ملکیت میں رہتا ہے۔ صورتِ مسئولہ میں سائل کے والد نے جو مکان اپنی دوسری بیوی کو ہبہ کیا ہے چونکہ اُس مکان  کا مکمل قبضہ اور تصرف نہیں دیا بلکہ   وہ خود بھی اُس مکان میں تا حیات   رہتے تھےتو يه هبه ( گفٹ) مكمل نہیں ہوا؛ اس لیے یہ مکان بدستور سائل کے والد کی ملکیت میں رہا ، اور اُس مکان کو قانونِ وراثت کے مطابق تمام ورثاء میں تقسیم کرنا ضروری ہے۔اِسی طرح جو زیور، گاڑی اور نقدی وغیرہ سائل کے والد کی ملکیت تھی   وہ تمام اشیاء بھی اُن کے تمام ورثاء میں تقسیم ہو  گی، سائل کی سوتیلی والدہ کا سائل اور اُس کے بہن بھائیوں کو حصہ دینے سے  انکار کرنا  شرعاً درست نہیں۔سائل کے والد کی میراث کی تقسیم کا شرعی طریقہ یه ہے کہ اولاً سائل  كے والد کے ترکہ میں سے اُن کی تجہیز و تکفین کے اخراجات ادا کیے جائیں، اس كے بعد اگر ان كے ذمه  کوئی قرضہ ہو تو اُس کو ادا کیا جائے، پھر اگر مرحوم نے کوئی جائز  وصیت کی ہو  تو اُس کو ایک تہائی  تركه میں سے نافذ کیا جائے، اس کے بعد مرحوم کے کل ترکہ منقولہ و غیر منقولہ کو64 حصوں میں تقسیم کر کے  8  حصے مرحوم کی بیوہ کو،  14 حصے ہر ایک بیٹے کو (سائل اور اُس کا سوتیلا بھائی) اور 7 حصے ہر ایک بیٹی کو ملیں گے۔ صورتِ تقسیم یہ ہے:مرحوم64/8بیوہبیٹابیٹابیٹیبیٹیبیٹیبیٹی17814147777یعنی فی صد کے اعتبار سے ساڑھے بارہ فیصد مرحوم کی  بیوہ کو، 21.87 فیصد ہر ایک بیٹے کو اور 10.93 فیصد ہر ایک بیٹی کو ملے گا۔الفتاوى التاتارخانیة  میں ہے:"و في المنتقى عن أبي يوسف: لايجوز للرجل أن يهب لامرأته و أن تهب لزوجها أو لأجنبي دارًا وهما فيها ساكنان، و كذلك الهبة للولد الكبير؛ لأن يد الواهب ثابتة علي الدار".(14/431،  فیما یجوز من الھبۃ وما لا یجوز،  نوع منہ، ط؛ زکریا، دیوبند، دہلی)فقط واللہ اعلم

عنوان: ٹیکس سے بچنے کے لیے کسی کو مکان گفٹ کرنا
سوال: میرے والدصاحب کا انتقال ہوا،ورثاءمیں دوبیٹے اوردو بیٹیاں ہیں،والد صاحب کے والدین اوربیوی کا انتقال ان سے پہلے ہوا ہے،نیز اس کے علاوہ ایک شادی شدہ بیٹی کا انتقال بھی والد اور ان کی بیوی سے پہلے ہوا ہے۔والد کے ترکہ میں ایک گھر  ہے،جو کہ والد مرحوم ہی کی زمین تھی اور ان ہی کے پیسوں سے گھر بنا،والد نے اپنے پیسوں سے زمین خریدی تھی،لیکن خریدنے کی وجہ سے ٹیکس آرہا تھا،تو ٹیکس سے بچنے کے لیے والدہ کے نام گفٹ ڈیڈ بنوایا،لیکن حقیقتاً کوئی گفٹ کرنا مقصود نہیں تھا،اس پرمیری خالہ اور ماموں بھی گواہ ہیں۔والدہ جب سخت بیمار تھی اور کینسر کے آخری اسٹیج پر تھی،تو میرا چھوٹا بھائی  والدہ کی بیماری سے   فائدہ اٹھا کر والد مرحوم کے گھر کے کاغذات جو والدہ کے نام تھے،ان کو K.D.Aمیں لیز کرانے کے بہانے سے لے گیا اور K.D.Aسے تصدیق کرانے پر معلوم ہواکہ اس نے سیل ایگریمنٹ سے مکان اپنے نام کروایا ہے اور میری والدہ کے جعلی دستخط وغیرہ کیے ہیں۔اب اس  گھرکے نچلے فلور میں،میں رہتی ہوں اور میرا چھوٹا بھائی مجھے گھر خالی کرنے کاکہہ رہا ہے۔اب سوال یہ ہے کہ میرے بھائی کا   مذکورہ طریقہ  کار اختیار  کرنا شرعاً جائز ہے،اس طرح کرنے سے مذکورہ گھر  اس کی ملکیت میں داخل ہوگا؟اگر نہیں تو مذکورہ گھروالد مرحوم کے ورثاء میں کس طرح تقسیم ہوگا؟
جواب: صورتِ مسئولہ میں سائلہ کا بیان اگر واقعتًا صحیح اور درست ہے کہ سائلہ کے والد صاحب نے اپنی ذاتي رقم سے زمین خریدی تھی اور ٹیکس سے بچنے کے لیے اپنی بیوی یعنی سائلہ کی والدہ کے نام گفٹ ڈیڈ بنوائی تھی،اس سے والد  صاحب کا مقصد اپنی بیوی کو مالک بنانا نہیں تھا،تو ایسی صورت میں مذکورہ زمین والدہ کی ملکیت میں داخل نہیں ہوئی تھی،بلکہ  اس زمین پر والد کی ہی ملکیت باقی تھی۔پھر  اس کے بعد اگر واقعتًا  سائلہ کے چھوٹے بھائی نے والدہ کی بیماری سے فائدہ اٹھا کر  مذکورہ گھر کا سیل ایگریمنٹ بنواکر ،اس پر والدہ کے جعلی دستخط  وغیرہ کر کے ،گھر اپنے نام کروایا ہے،تو اس  بھائی کے لیے ایساکرنا شرعاً جائز نہیں ہے،ایسی جعل سازی کی وجہ سے وہ سخت گناہ گار ہوا اوراس طرح کرنے سے وہ  گھراس کی ملکیت میں داخل نہیں ہوا ہے،بلکہ اس بھائی پر لازم ہے کہ مذکورہ گھر کو والد مرحوم کے تمام ورثاء میں ان کےشرعی حصوں کے مطابق تقسیم کردے،ورنہ سخت گناہ گار ہوگا۔رد المحتار میں ہے:"(و قوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لايكون هبة."(کتاب  الھبہ/ج:5/ص:689/ط:سعید)الدر المختار میں ہے:"(وتتم) الهبة (بالقبض) الكامل."(کتاب الھبہ/ج:5/ص:690/ط:سعید)باقی سائلہ کے والد مرحوم کے ترکہ کی شرعی تقسیم اس طرح ہوگی کہ کل ترکہ میں سےسب سے پہلے مرحوم کے حقوقِ متقدمہ یعنی تجہیز و تکفین کا خرچہ نکالنے کے بعد ،مرحوم کے ذمہ اگر کوئی قرض ہو ،تو اسے ترکہ میں سے ادا کرنے کے بعد،مرحوم نے اگر کوئی جائز وصیت کی ہو ،تو اسے بقیہ ترکہ میں سے ادا کرنے کے بعد،باقی ماندہ کل ترکہ منقولہ وغیر منقولہ کےچھ حصے کرکے،مرحوم کے ہر ایک بیٹے کودو حصےاور ہر ایک بیٹی کو ایک،ایک حصہ ملے گا۔صورتِ تقسیم یہ ہے:میت۔۔۔والد مرحوم۔۔۔6بیٹابیٹابیٹیبیٹی2211یعنی 100فیصد میں سے مرحوم کے ہرایک بیٹے کو33.33فیصداور ہر ایک بیٹئ کو16.66فیصد حصہ ملے گا۔فقط واللہ اعلم

عنوان: بعض اولاد کو ہبہ کرنا  اور بعض کو محروم کرنا
سوال: ایک شخص  کے  چار  بیٹے اور  ایک بیٹی ہے،اس نے اپنا پورا مال اپنی زندگی میں ہی تین بیٹوں میں تقسیم کر دیا اور ایک بیٹے اور بیٹی کو کچھ نہیں دیا،مذکورہ شخص اب بھی حیات ہے ،کیا مذکورہ شخص کا ایسا کرنا درست ہے؟
جواب:
واضح رہے کہ شریعت  نے ہر انسان کو اپنے مال و جائیداد میں جائز تصرف کا حق دیا ہے ،لہذا  اگر کوئی  شخص اپنی زندگی میں اپنی جائیداد اپنی اولاد میں تقسیم کرنا چاہے تو  کر سکتا ہے ،اور یہ شرعا ہبہ (گفٹ) ہے ،البتہ زندگی میں اولاد کے درمیان جائیداد کو تقسیم کرنے کی صورت میں شرعًا بیٹا بیٹی میں برابری ضروری ہے یعنی جتنا حصہ بیٹے کو دیا جائے اتنا ہی بیٹی کو  دیا جائے ۔نیز تقسیم کے بعد ہر ایک کا حصہ عملًا  ہر ایک کے قبضہ و تصرف میں دینا بھی ضروری ہے ،محض زبانی یا تحریری ہبہ کافی نہیں ہے ۔لہذا صورتِ مسئولہ میں مذکورہ شخص کا اپنے تین بیٹوں کے درمیان تمام مال تقسیم کردینا اور  بلا کسی  شرعی  وجہ کے ایک بیٹے اور بیٹی کو محروم کرنا    شرعًا نا جائز تھا اور مذکورہ شخص ناانصافی کی وجہ سے  شرعا گناہ گار ہواہے،مذکورہ شخص پر توبہ واستغفار لازم ہے اور اب  اس کے ازالہ اور تلافی کی صورت یہ ہے کہ مذکورہ شخص اپنے محروم شدہ بیٹے اور بیٹی  کو بھی اتنا مال دے دے کہ جس سے تمام اولاد میں برابری ہوجائے ،ورنہ آخرت میں پکڑ ہوگی۔شرح معانی الآثار میں ہے:"عَنِ الشَّعْبِيِّ، قَالَ: سَمِعْتُ النُّعْمَانَ، عَلَى مِنْبَرِنَا هَذَا يَقُولُ: قَالَ رَسُولُ اللهِ صَلَّى اللَّهُ عَلَيْهِ وَسَلَّمَ: " سَوُّوا بَيْنَ أَوْلَادِكُمْ فِي الْعَطِيَّةِ، كَمَا تُحِبُّونَ أَنْ يُسَوُّوا بَيْنَكُمْ فِي الْبِرِّ."(کتاب الھبہ۔ج4۔ص86)ترجمہ:حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ سے سنا  ہمارے اس منبر پر،  فرمارہے تھے کہ رسول اللہ صلی اللہ علیہ وسلم نے فرمایا کہ برابری کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں ۔الدر المختار وحاشیہ ابن عابدين میں ہے :"أقول: حاصل ما ذكره في الرسالة المذكورة أنه ورد في الحديث أنه صلى الله عليه وسلم قال: «سووا بين أولادكم في العطية ولو كنت مؤثرًا أحدًا لآثرت النساء على الرجال» رواه سعيد في سننه، و في صحيح مسلم من حديث النعمان بن بشير: «اتقوا الله و اعدلوا في أولادكم»، فالعدل من حقوق الأولاد في العطايا و الوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة لا بأس به إذا كان التفضيل لزيادة فضل في الدين وإن كانوا سواء يكره وروى المعلى عن أبي يوسف أنه لا بأس به إذا لم يقصد الإضرار وإلا سوى بينهم وعليه الفتوى."(کتاب الوقفمطلب في المصادفة علی النظر،ج:4ص: 444،ط:سعید)شرح النووی علی مسلم میں ہے:"و في هذا الحديث: أنه ينبغي أن يسوي بين أولاده في الهبة و يهب لكل واحد منهم مثل الآخر و لايفضل و يسوي بين الذكر و الأنثى، و قال بعض أصحابنا: يكون للذكر مثل حظ الأنثيين، و الصحيح المشهور أنه يسوي بينهما؛ لظاهر الحديث، فلو فضل بعضهم أو وهب لبعضهم دون بعض فمذهب الشافعي و مالك و أبي حنيفة أنه مكروه و ليس بحرام، و الهبة صحيحة، و قال طاوس و عروة و مجاهد و الثوري و أحمد و إسحاق و داود هو حرام، و احتجوا برواية: "لاأشهد على جور"، و بغيرها من ألفاظ الحديث، و احتج الشافعي و موافقوه بقوله صلى الله عليه وسلم: "فأشهد على هذا غيري"، قالوا: و لو كان حرامًا أو باطلًا لما قال هذا الكلام، فإن قيل: قاله تهديدًا، قلنا: الأصل في كلام الشارع غير هذا، و يحتمل عند إطلاقه صيغة أفعل على الوجوب أو الندب، فإن تعذر ذلك فعلى الإباحة، و أما قوله صلى الله عليه وسلم: "لاأشهد على جور"، فليس فيه أنه حرام؛ لأن الجور هو الميل عن الاستواء و الاعتدال، و كل ما خرج عن الاعتدال فهو جور سواء كان حرامًا أو مكروهًا، و قد وضحّ بما قدمناه أن قوله صلى الله عليه وسلم: "أشهد على هذا غيري" يدلّ على أنه ليس بحرام؛ فيجب تأويل الجور على أنه مكروه كراهة تنزيه.و في هذا الحديث: أن هبة بعض الأولاد دون بعض صحيحة، و أنه إن لم يهب الباقين مثل هذا استحبّ رد الأول. قال أصحابنا: يستحب أن يهب الباقين مثل الأول فإن لم يفعل استحبّ رد الأول و لايجب، و فيه جواز رجوع الوالد في هبته للولد، والله أعلم."(کتاب الھبات،باب كراهةتفضیل بعض الأولاد في الھبة، ج11،ص66۔67،ط:داراحیاء التراث العربی)فقط واللہ اعلم

Reference: Sunnah.com reference : Book 24, Hadith 7 USC-MSA web (English) reference : Book 24, Hadith 6 Arabic reference : Book 24, Hadith 1051: حوالہ

عنوان: زندگی میں جائیداد کی تقسیم
سوال: ایک مکان ہے جس کی مارکیٹ ویلیو ایک کروڑ ستر لاکھ ہے، اس مکان پر میری لاگت چالیس لاکھ ہے، میرے دوبیٹے اور ایک بیٹی ہے، بیوی بھی حیات ہے ،والدین فوت ہوچکے ہیں۔میں زندگی میں ہر ایک  کا حصہ شرعی دینا چاہتاہوں اور بیٹی کو سب سے پہلے دینا چاہتاہوں،بیٹی کا شرعی حصہ لاگت  کے اعتبار سے ہوگا یا مکان کی مارکیٹ ویلیو کے اعتبار سے ،نیز ہر ایک کا شرعی حصہ بھی معلوم کرنا ہے؟
جواب:
واضح رہے کہ زندگی میں صاحب جائیداد اپنی تمام جائیدا ،مال و متاع کا تنے تنہا  خود مالک  ہو تا ہے اور وہ اپنے مال میں ہر  طرح کے جائز تصرف کا حق رکھتا ہے،صاحب جائیداد  کا اپنی زندگی میں اپنے مال کی تقسیم کرنا شرعاً ہبہ گفٹ ہے وراثت نہیں ،شریعت مطہرہ  کی روشنی میں زندگی میں جائیداد کی تقسیم کا طریقہ کار یہ ہے کہ بقدر ضرورت اپنے لیے جتنا چاہے  رکھ لے تاکہ کل کو محتاجی نہ ہو اور کل مال کے آٹھویں حصے کے بقدر  اپنی بیوی کو دے دے پھربقیہ جائیدا تمام اولاد یعنی لڑکوں لڑکیوں میں برابر برابر تقسیم کردے،نہ کسی کو محروم کرے اور نہ ہی بلا وجہ کمی بیشی کرے ؛ تاکہ اولاد کے درمیان عدل و انصاف قائم رہے اور کسی کو شکایت بھی نہ ہو،البتہ اگر اولاد میں سے کسی کو اس کی دینداری ،فرمانبرداری یا محتاجی کی بنا پر کچھ زائد دینا چاہے تو دے سکتےہیں ۔ نیزتقسیم کے بعد ہر ایک کو اپنے حصے پر عملاًقبضہ اور تصرف دینا بھی ضروری ہے قبضہ و تصرف دیے بغیر ہبہ درست نہیں ہوگا۔واضح ہو  کہ  بیٹوں اور بیٹیوں  دونوں کو   مکان کی  مارکیٹ  ویلیو  کے اعتبار سے حصہ دیا جانا ضروری ہے ،لاگت کے  حساب  سے نہیں۔البحر الرائق  میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين."(کتاب الھبہ  ج:7/ص:288/ ط:دارالکتب الاسلامی)فتاوی ہندیہ میں ہے:"و لو وهب رجل شيئًا لأولاده في الصحة وأراد تفضيل البعض على البعض في ذلك لا رواية لهذا في الأصل عن أصحابنا، وروي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، وإن كانا سواء يكره وروى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، وإن قصد به الإضرار سوى بينهم يعطي الابنة مثل ما يعطي للابن وعليه الفتوى هكذا في فتاوى قاضي خان وهو المختار، كذا في الظهيرية."(کتاب الھبہ ،ج:4/ص:391/  ط:رشیدیہ)مشکاۃالمصابیح میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: «أكل ولدك نحلت مثله؟» قال: لا قال: «فأرجعه» . وفي رواية: أنه قال: «أيسرك أن يكونوا إليك في البر سواء؟» قال: بلى قال: «فلا إذن» . وفي رواية:،،،إني أعطيت ابني من عمرة بنت رواحة عطية فأمرتني أن أشهدك يا رسول الله قال: «أعطيت سائر ولدك مثل هذا؟» قال: لا قال: «فاتقوا الله واعدلوا بين أولادكم» .قال: فرجع فرد عطيته. وفي رواية: أنه قال: «لا أشهد على جور."(فی باب  تحت  باب العطایا،ج:2 /ص909/ط: المكتب الإسلامي)فتاوی  شامی میں ہے:"(و تتمّ) الهبة (بالقبض) الكامل ... (في) متعلق بتتم (محوز) مفرغ (مقسوم ومشاع لا) يبقى منتفعا به بعد أن (يقسم) كبيت وحمام صغيرين لانها (لا) تتم بالقبض (فيما يقسم)."(كتاب الہبة  ج:5  /ص:690  /ط:سعید)فقط والله اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: والدہ نے منہ زبانی اپنا مکان مجھے دیا تھا اب کس کی ملکیت ہوگی ؟
سوال: ہمارے دو مکان ہیں، جو والداور والدہ کے ترکہ سے ہم کو ملے  ہیں ، ایک شیر شاہ اورایک اُورنگی ٹاؤن میں ، ہم  چھ بھائی اور چار بہنیں ہیں ، میں  سب سے چھوٹا ہوں ، شیر شاہ کا جو مکان ہے ا س کے بارے میں  والدہ کہتی تھیں کہ یہ میرے چھوٹے بیٹے کا ہے ، لیکن والدہ نےاس بارے میں  کوئی تحریر نہیں لکھی  تھی ، یہ مکان والدہ نے اپنا زیور بیچ کر  خریدا تھا  ، والد کا انتقال 2007ء میں ہوا ، والد نے اپنی زندگی میں نو بہن  بھائیوں کی شادی کی ، والدہ نے وہ مکان ایک بھائی  کو کرایہ پر دیا تھا 2000ء  میں،  والدہ نے کئی مرتبہ بھائی سے  کہا کہ یہ مکان خالی کردو،لیکن اس نے خالی نہیں کیا اور  پھر 2011 میں میری شادی ہوئی ، شادی کے بعد والدہ بیمار رہنے لگی ۔ والدہ نے  بھائی سے کہا کہ یہ مکان خالی کردو ،میں اور میرا چھوٹا بیٹا یہاں پر رہیں گے ۔ بھائی کی بیٹی کی شادی تھی تو بھائی نے والدہ سے 15دن کی مہلت مانگی لیکن اس نے مکان خالی نہیں کیا۔ والدہ نے ہر بار مجھ سے کہا کہ میرے ساتھ کورٹ چلو یہ مکان  میں تمہارے نام کروا دوں ۔ لیکن میں  نے کہا کہ بعد میں کرنا، پھر والدہ کا بھی 2011 كے  ساتويں  مہنیے میں انتقال ہوگیا ، انتقال کے بعد 2012 میں ہماری ایک میٹنگ ہوئی جس میں خاندان کے افراد اور ہم سب بہن بھائی موجود تھے جس میں یہ بات طے پائی کہ یہ مکان چھوٹےبیٹےکایعنی میرا  ہے جس کی بناء پر میرا سامان شیرشاہ والے مکان لے گئے لیکن اس بھائی نے مکان  خالی نہ  کیا17 ماہ تک سامان بھائی کے گھر رہا اور میں نے کرائے کے مکان میں بغیر سامان کے زندگی گزاری میرے ساتھ چھ ماہ کا بیٹا بھی تھا ، ان سب باتوں کا بہن بھائی کوبھی علم تھا ۔اب آپ  سے سوا ل یہ ہے کہ یہ مکان میرا ہے یا والدہ کی میراث میں تقسیم ہوگا؟، آج بھی چار بھائی اور چار بہنیں بھی اس با ت پر راضی ہیں جو والدہ کہتی تھی ۔
جواب: صورتِ مسئولہ میں   ذکر کردہ وضاحت کے مطابق مذکورہ مکان کے بارے میں سائل کی والدہ نے صرف زبانی کہا تھا کہ یہ میرے چھوٹے بیٹے کا ہے ، اسےمالکانہ حقوق کے ساتھ قبضہ  نہیں دیا تھا تو یہ مکان اور والد کا مکان دونوں مرحومین کے ترکہ میں شامل ہوکر ان کے ورثاء میں تقسیم ہوں گے، جتنا جلد ہوسکے آپس کی رضامندی کے ساتھ ترکہ کو  تقسیم کردیا جائے؛ کیوں کہ بلاوجہ تقسیم میں تاخیر سے بعد میں الجھنے پید اہوجاتی ہیں ۔نیز کسی وارث کے لیے یہ بھی جائز نہیں کہ اپنے حصے پر قبضہ کرنے سے پہلے اسے  فروخت یا ہبہ کرلے۔  البتہ اگر والدہ مرحومہ کے ورثاء میں  سے  جو وارث والدہ کی خواہش کو پورا کرنےکی وجہ سے اپنے  حصے سے دست بردار ہونا چاہتا ہے تو وہ درج ذیل دو صورتوں میں سے کوئی صورت اختیار کرسکتا ہے :1- دست بردار ہونے والا اپنے حصے کے عوض اس وارث سے جس کے حق میں دست بردار ہورہا ہےکچھ معمولی رقم لے کر اس کے حق میں دست بردار ہوجائے ۔2-  اپنا شرعی حصہ اس وارث کو جس کے حق میں دست بردار ہو رہا ہے فروخت کرکے وہ رقم اس کو معاف کردے یا معمولی قیمت میں فروخت کردے۔مرحومین کے ترکہ کی تقسیم کا شرعی طریقہ یہ ہے کہسب سے پہلے   مرحومین   کے حقوقِ متقدّمہ یعنی تجہیز وتکفین  کا خرچہ نکالنے کے بعد  اگر م  ان  کے ذمہ کوئی قرض ہو تو اسے کل ترکہ  سے ادا کرنے کے بعداور اگر انهوں نے کوئی جائز وصیت کی ہو تو اسے باقی ترکہ کے ایک تہائی  میں سے نافذ کرنے کے بعد  کل ترکہ منقولہ وغیر منقولہ کو16حصوں میں تقسیم کرکےہر ایک بیٹے کو دو حصے اور ہر ایک بیٹی کو ایک حصہ ملے گا۔صورتِ تقسیم یہ ہے :میت:١٦بیٹابیٹابیٹابیٹابیٹابیٹابیٹیبیٹیبیٹیبیٹی۲۲۲۲۲۲۱۱۱۱یعنی فیصد کے اعتبار سے مرحومین کے ہر ایک بیٹے کو 12.50فیصد اور ہر ایک بیٹی کو 6.25فیصد ملے گا۔بنايه میں   ہے:"قال: و لايجوز‌‌ الهبة فيما يقسم إلا ‌محوزة مقسومة وهبة المشاع فيما لايقسم جائزة (و لايجوز الهبة فيما يقسم إلا محوزة) ش: أي مفرغة عن إملاك الواهب."(الهبة فیما یقسم، ج۔۱۰،ص۔۱۶۸،ط۔دارالکتب العلمیة)فتاوی شامی میں ہے:"و تتم الهبة بالقبض الکامل."(ردّ المحتار علی الدر المختار، کتاب الهبة، ج: ۵، ص:۶۹۰،ط۔ سعید)تكمله حاشيه ابن عابدين:"‌الإرث ‌جبري لايسْقط بالإسقاط."(تكمله،ج۔8،ص۔116،ط۔سعيد)فقط والله اعلم

عنوان: اولاد کے درمیان ہبہ میں فرق کرنا
سوال: میرے دادا کا انتقال ہوگیاہے، میرے دادا کے پانچ بیٹے اور دوبیٹیاں ہیں۔میرے دادانے اپنی زندگی میں اپنے بیٹوں  میں سے ہرایک  بیٹے کو تین،تین ایکڑزمین علیحدہ کرکے مکمل قبضہ کے ساتھ  دی تھی، لیکن بیٹیوں کو کچھ بھی نہیں دیاتھا۔اب دریافت یہ کرناہےکہ مذکورہ تقسیم شدہ زمین میں داد اکی بیٹیوں کاحصہ ہے یانہیں؟ اگر ہےتو ان کوکتنا دیاجائےگا؟دوسراسوال یہ ہےکہ میرے والد اپنی تین ایکڑ  کی زمین اپنی زندگی میں اپنی اولاد میں تقسیم کرنا چاہتے ہیں  تو اس کا کیاطریقہ کارہے ؟ہم دو بھائی تھے اب ایک کاانتقال ہوچکاہے اورچھ بہنیں ہیں ، والدہ بھی حیات ہے۔میرے مرحوم بھائی کے ورثاء میں بیوہ اور ایک بیٹا ہے۔
جواب:
صورتِ مسئولہ میں سائل کے دادا کو چاہیے تھا کہ وہ اپنی تمام اولاد (بیٹوں اور بیٹیوں )میں برابر برابر  زمین تقسیم کرتے،کیوں کہ زندگی میں اولاد کے درمیان جائیداد تقسیم کرنا ہبہ کہلاتاہے اور ہبہ میں تمام اولاد کے درمیان برابری کرنا ضروری  ہے،اور سائل کے دادا نے چوں کہ برابری نہیں کی، اس لیے وہ گناہ گارہے،لہٰذا سائل کے والد اور چچاؤں کوچاہیے کہ وہ  اپنی بہنوں کو بھی برابر حصہ دےدیں،ورنہ سائل کے داد ا  کامؤاخذہ ہوگا۔اس کی تلافی کا طریقہ یہ ہےکہ چوں کہ ہربیٹے کا 100فیصد میں سے14.2857حصہ بنتاتھا اور ہربیٹے نے کل جائیداد کا  20فیصد لیاہے، یوں ہرایک نے کل میں  اپنے حصے سے5.7143فیصد زیادہ لیاہے، اس لیے ہر ایک بیٹے کو چاہیے کہ کل جائیداد کی رقم لگا کر اس کا 5.7143فیصد اپنی  ہر ہر بہن کو دے، تاکہ ان کے والد کامؤاخذہ نہ ہو۔تاہم اگر سائل کے والد کے دوسرے بھائی ،بہنوں کو حصہ دینے کےلیے تیار نہ ہوں تو سائل کا والد ،دادا کی کل زمین کی موجودہ  قیمت لگا کر 100فیصد میں سے ہرایک بہن کو 5.7143 فیصد اداکرے ۔اگر سائل کے والد  اپنی خوشی   سے زندگی  میں اپنی  اولاد کے درمیان  اپنی زمین تقسیم کرنا چاہتےہیں تو اس کا طریقہ یہ ہے کہ سائل کے والد اپنے لیے جتنا چاہے رکھ لیں، تاکہ بوقت ضرورت کا م آئے اور کسی  دسرے کا محتاج نہ ہو،بقیہ زمین میں سے اپنی بیوی کو آٹھوں حصہ دےدیں، اس کے بعد جتنی زمین باقی رہ جائے اس  کو تمام اولاد میں برابر تقسیم کردیں یعنی جتنی زمین  بیٹے کو دے  اتنی بیٹی کوبھی دے، بلاوجہ کمی زیادتی نہ کریں اور نہ ہی کسی کو محروم کریں۔بہتر یہ ہے کہ  جس بیٹے کاانتقال ہوا  ہے اس کی بیوہ اور بیٹے کو بھی  ایک بیٹے کے برابرحصہ دے۔ البتہ  جس کو زمین کا  جو حصہ دے اسے اس کاحصہ علیحدہ کرکے مالکانہ اختیارات کے ساتھ حوالہ کردے، محض نام کرنا کافی نہ ہوگا۔شرح معانی الآثار میں ہے :عن الشعبي قال: سمعت النعمان على منبرنا هذا يقول: قال رسول الله صلى الله عليه وسلم: " سووا بين أولادكم في العطية كما تحبون أن يسووا بينكم في البر قال أبو جعفر: كأن المقصود إليه في هذا الحديث الأمر بالتسوية بينهم في العطية ليستووا جميعا في البر." (کتاب الھبة/ج:4/ص:86/رقم:5836/ط:عالم الکتب)ترجمہ:حضرت شعبی رحمہ اللہ سے روایت ہے کہ میں نے حضرت نعمان بن بشیر رضی اللہ عنہ کو ہمارے اس منبر پرفرماتے ہوئےسناکہ رسول اللہ صلی اللہ علیہ وسلم نے فرمایا کہ انصاف کرو تم اپنے اولاد کے درمیان عطیہ میں جیساکہ تم پسند کرتے ہو کہ وہ برابری کرے تمہارے ساتھ نیکی میں  ۔فتاویٰ ہندیہ میں ہے:و لو وهب رجل شيئا لأولاده في الصحة وأراد ‌تفضيل ‌البعض على البعض في ذلك لا رواية لهذا في الأصل عن أصحابنا، و روي عن أبي حنيفة - رحمه الله تعالى - أنه لا بأس به إذا كان التفضيل لزيادة فضل له في الدين، و إن كانا سواء يكره و روى المعلى عن أبي يوسف - رحمه الله تعالى - أنه لا بأس به إذا لم يقصد به الإضرار، و إن قصد به الإضرار سوى بينهم يعطي الابنة مثل ما يعطي للابن و عليه الفتوى هكذا في فتاوى قاضي خان و هو المختار، كذا في الظهيرية.(كتاب الهبة، الباب السادس فی الہبۃ للصغیر:ج،4:ص،391:ط، :رشيديه) البحرالرائق ميں ہے:يكره تفضيل بعض الأولاد على البعض في الهبة حالة الصحة إلا لزيادة فضل له في الدين و إن وهب ماله كله الواحد جاز قضاء و هو آثم كذا في المحيط ... و في الخلاصة ‌المختار ‌التسوية بين الذكر و الأنثى في الهبة ۔(کتاب الہبۃ/ج:7/ص:288/ط:دارالکتاب)فقط واللہ اعلم

Reference: Sahih Muslim 433 In-book reference : Book 4, Hadith 137 USC-MSA web (English) reference : Book 4, Hadith 871 (deprecated numbering scheme): حوالہ

عنوان: جائیداد کے کاغذات میں دوسرے کا نام لکھوانے سے ملکیت کا حکم
سوال: میں نے اپنے پیسوں سے ایک فلیٹ خریدا تھا، خریدتے وقت مجھ سے ایک غلطی سرزد ہوگئی تھی وہ یہ کہ فلیٹ کے کاغذات بنواتے وقت اپنے نام کے ساتھ اپنے بھائی کی محبت میں بھائی کا نام بھی لکھوادیاتھا، میرا مقصد بھائی کو مالک بنانا نہیں تھا، اور ہم دونوں فیملی ساتھ رہتے تھے جب کہ بھائی نے فلیٹ خریدنے کے لیے کوئی رقم بھی نہیں دی، بعد میں بھائی کا انتقال ہوگیا اور بیوہ نے دوسری شادی کرکے گھر آباد کرلیا۔ اب مذکورہ صورت حال میں  پہلا سوال یہ ہے کہ میں غلطی سے اپنے جس بھائی کا نام اپنے فلیٹ کے کاغذات میں ڈلوایا تھا اس بھائی کا میرے فلیٹ میں کوئی حق بنتا ہے یا نہیں؟ دوسرا سوال یہ ہے مذکورہ فلیٹ میں مرحوم بھائی کی بیوہ جس نے شادی بھی کرلی ہے اس کا حق بنتا ہے یا نہیں؟ جب کہ کورٹ کے احکامات کے مطابق بھی دوسری شادی کرنے کے بعد بیوہ کوئی حق نہیں بنتا۔ تیسرا سوال یہ ہے کہ مذکورہ فلیٹ میں مرحوم بھائی کی بیٹی اور بھائی، بہنوں کا کوئی حق و حصہ بنتا ہے یا نہیں؟ اور عدالت نے یہ حکم جاری کیا ہے کہ مذکورہ فلیٹ میں مرحوم بھائی جو صرف ایک بیٹی ہے اس کا اور مرحوم کے تمام بھائی، بہنوں ( تین بھائی، دو بہنوں) کا حصہ ہے ۔کورٹ کے احکام اور فلیٹ کے کاغذات ساتھ منسلک ہیں۔
جواب: صورتِ  مسئولہ میں مذکورہ گھر میں تقسیم اور  مرحوم بھائی کامکمل مالکانہ قبضہ  اور تصرف نہ ہونے کی وجہ سے شرعًا وہ گھر مرحوم بھائی کی ملکیت میں نہیں آیا، کاغذات میں صرف نام کردینے سے شرعًا مرحوم بھائی اس کے مالک نہیں بنے؛ لہذا مذکورہ گھر مرحوم بھائی کے ورثاء بیوہ، بیٹی اور دیگر بھائی بہنوں میں شرعًا تقسیم نہیں ہوگا، بلکہ  وہ گھر سائل ہی کا ہے ۔فتح القدیر میں ہے:"وتصح بالایجاب والقبول والقبض) أما الإیجاب و القبول فإنه عقد و العقد ینعقد بالایجاب و القبول و القبض لا بدّ منه لثبوت الملك ... ولنا قوله عليه صلی اللہ علیہ وسلم: لاتجوز الهبة إلا مقبوضة.قال العلامة ابن الهمام:قال صاحب النهاية أي: تصح بالإیجاب وحدہ في حقّ الواهب، و بالإیجاب و القبول في حقّ الموهوب له ... و لکن لایملکه الموهوب له إلا بالقبول و القبض."(کتاب الهبة، ص/۴۷۹،۴۸۰،۴۸۱ ج/۷ ، ط/رشیدیہ)فتاوی شامی میں ہے:"بخلاف جعلته باسمك فإنه ليس بهبة (وقوله: بخلاف جعلته باسمك) قال في البحر: قيد بقوله: لك؛ لأنه لو قال: جعلته باسمك، لا يكون هبة؛ ولهذا قال في الخلاصة: لو غرس لابنه كرما إن قال: جعلته لابني، يكون هبة، وإن قال: باسم ابني، لايكون هبةً."  (كتاب الهبة، ص/689، ج/5، ط/سعید)فقط والله اعلم

عنوان: ہبہ اور ہدیہ میں فرق
سوال: ہدیہ اور ہبہ  میں فرق  کیا ہے؟
جواب: ہدیہ  اور  ہبہ  میں مفهوم كے  اعتبار سے کوئی فرق نہیں،   دونوں کا مصداق  ایک ہی ہے ، ”هديه“  كا لفظ اردو  ميں زياده استعمال هوتا هے،   جب كه عربي ميں اس كے لیے ” هبه“   كا لفظ  مستعمل هے:عمدة القاري شرح صحيح البخاري - (14 / 96):"والفرق بين الصدقة و الهبة أن الصدقة هبة لثواب الآخرة والهدية هبة تنقل إلى المتهب إكراماً له، قلت: الصدقة قد تكون هبةً، والهبة قد تكون صدقةً، وإن الصدقة على الغني هبة، والهبة للفقير صدقة.""ہدیہ: تحفہ، نذرانہ، نذر، پیش کش"۔ (فیروز اللغات)فقط واللہ اعلم

عنوان: زندگی میں بیٹوں کو بیٹیوں سے زیادہ دینا
سوال: (1): اگر میں اپنے اپنی مرضی  سے  پچاس  لاکھ  روپے فی کس اپنے تینوں بیٹوں کو دوں؛  تاکہ وہ اس روپے سے کاروبار کریں اور دو  بیٹیاں ہیں،ان کو  پچیس لاکھ روپے فی کس دوں گا ،تو کیا یہ میراث شمار ہوگی یا نہیں ؟ میں گناہ گار تو نہیں ہوں گا؟(2): اگر میں نے رقم تینوں بیٹوں کے ہاتھ میں دی اور دونوں بیٹیوں کو ان کے ہاتھ میں رقم نہیں دی اور کچھ وقت کے بعد میرا انتقال ہوجاتا ہے تو کیا دونوں بیٹیوں کو  پچیس لاکھ  کی رقم فی کس بعد میں ادا کردی جائے اور وراثت کا کوئی حساب و کتاب نہیں کیا جائےتو کیا  اس طرح سے وراثت ادا ہوجائے گی؟(3) : میں نے جو رقم تینوں بیٹوں کو دی اس سے جو کاروبار کیا اس میں کافی زیادہ ترقی ہوئی ،اثاثے بنائے اور ان اثاثے کو تینوں بیٹوں نے اپنے نام پر رکھا۔ ان اثاثوں میں دونوں بیٹیوں کا شرعی حصہ کیا کوئی بنتا ہے؟
جواب:
1۔    اگر کوئی شخص زندگی میں اپنی جائیداد  اولاد کے درمیان تقسیم کرنا چاہتا ہے تو یہ شرعاً ہبہ ہے، وراثت نہیں، اس لیے کہ وراثت مرنے کے بعد ہی تقسیم ہوتی ہے  اور   اس   ہبہ کے لیے شریعتِ مطہرہ کی تعلیمات یہ ہیں کہ وہ تمام بیٹوں  اور بیٹیوں میں برابری کرے،  کسی معتبر وجہ کے بغیر کسی کو کم کسی کو زیادہ نہ دے  اور  نہ ہی بیٹے اور بیٹیوں میں فرق کرے،  اگر بلا وجہ بیٹے اور بیٹیوں میں سے کسی کو  کم دے گا، یا محروم کرے گا تو گناہ گار ہوگا۔تاہم   اگر اولاد میں سے کسی بیٹے یا بیٹی کو نیکی، خدمت، محتاجی یا کسی اور وجہ سے  زیادہ دے تو اس کی گنجائش ہے، لیکن کسی ایک کو بالکل محروم کرنا درست نہیں ہے۔لہٰذا صورتِ مسئولہ میں  اگر سائل اپنی زندگی میں  اپنی مکمل  جائیداد  یاکچھ جائیداد اپنی  اولاد  میں تقسیم کرنا چاہتے ہیں تو انہیں چاہیے کہ جتنی جائیداد بیٹوں کو دیں؛ بیٹیوں کو بھی اسی قدر   ہدیہ (گفٹ) کریں، ورنہ  گناہ گار ہوں گے، البتہ اگر سائل بیٹوں کو مذکورہ رقم یہ کہہ کر دے گا کہ یہ میراث میں سےتمہارا حصہ ہے، موت کے بعد میری جائیداد میں سے تمہیں حصہ نہیں ملے گا اور وہ اسے قبول کرلیں تو   سائل کی وفات کے بعد اس کی جائیداد میں بیٹوں کا حصہ نہیں ہوگا۔حضرت نعمان بن بشیر رضی اللہ تعالی عنہ کی  روایت میں ہے:"و عن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»".(مشکاة المصابیح، 1/261، باب العطایا، ط: قدیمی)ترجمہ:حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ   …  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)2۔  جیسا کہ اوپر بیان کیا گیا کہ  ہدیہ تام  ہونے  کے لیے قبضے میں دینا شرط ہے، لہٰذ اگر سائل اپنی بیٹیوں کو ان کے حصے کی رقم پر قبضہ نہیں دیں گے، تو بیٹیاں اس رقم کی مالک نہیں ہوں گی، بلکہ سائل ہی اس کے بدستور مالک رہیں گے  ، اور   سائل کے مرنے کے بعد بیٹیوں کو پچیس لاکھ نہیں ملیں گے، بلکہ وراثت میں اس وقت موجود ترکہ  میں ان کا جتنا حصہ بنتا ہوگا، ان کو وہی ملے گا۔اس صورت میں بیٹوں کو ہدیہ دینے کے بعد  بیٹیوں کو محروم  کرنے کا گناہ ہوگا۔تاہم اگر مرنے سے پہلے بیٹیوں  کو بھی بیٹوں کے برابر رقم کا قبضہ دے کر مالک بنا دیا جائے ، تو  اس نا انصافی کے گناہ سے بچ جائیں گے۔باقی سائل کی وراثت میں وہی کچھ تقسیم ہوگا جو ان کی موت کے وقت ان کی ملکیت میں موجود ہوگا۔ 3۔  بیٹوں کو جس رقم کا مالک بنادیا گیا، اس سے وہ جو کچھ منافع حاصل کریں گے اس کے مالک وہ ہی ہوں گے۔ بیٹیوں کا اس میں کچھ حصہ نہیں ہوگا۔فتاوی شامی میں ہے:"ولو وهب في صحته كل المال للولد جاز وأثم".(رد المحتار5/ 696ط:سعید)فتاویٰ تاتارخانیہ میں ہے:"و علی جواب المتأخرین لا بأس بأن یعطي من أولاده من کان متأدباً".(ج: ۳ ؍ ۴۶۲، ط:زکریا هند)فتاوی شامی میں ہے:"(وتتم) الهبة (بالقبض) الكامل". (رد المحتار5/ 690ط:سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں جائیداد کی تقسیم
سوال: والد کی موجودگی میں جائیداد کی تقسیم کا فارمولا  كيا هے؟
جواب:
ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملکيت میں تصرف  کرنے سے منع کرے ،نیز والد ین کی زندگی میں اولاد وغیرہ کا اس کی جائیداد  میں    حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ)  کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»"(مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ:    اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن کسی ایک کو دینا اور دوسرے کو بالکل محروم کردینا شرعًا درست نہیں ہے، ہاں اگر صاحبِ جائیداد  اپنی  زندگی میں اپنی  اولاد  کو کچھ دینا چاہے اور  ان میں سے بعض دل سے رضامند ہوں کہ ان کو دیا جانے والا حصہ  دوسروں کو  دے دیا جائے اوران پر کسی قسم کا دباؤ وغیرہ نہ ہو اور صاحبِ جائیداد کا مقصد بھی ان اولاد کو محروم کرنا یا نقصان پہنچانا نہ ہو ، بلکہ کسی بنا پر وہ اپنے بعض بچوں کو کچھ دے رہا ہے تو  یہ جائز ہے۔فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: بچوں کی پیدائش پر ملنے والے تحفہ تحائف اور ہدیہ کی رقم والدین کا استعمال کرنا
سوال: کیا بچے کی پیدائش پر تحفہ تحائف یا عام طور پر آج کل کچھ  روپے پیسے وغیرہ دیے جاتے ہیں ؟ہیں کیا بچے کے والدین کے لیے وہ رقم لینا جائز  ہے؟
جواب:
بچوں کو ان کے بچپن میں رشتہ دار، عزیر و اقارب وغیرہ  اگر خوشی سے کوئی تحفہ وغیرہ دیں تو یہ جائز ہے اور پھر ان تحفہ تحائف اور ہدایا کی ملکیت اور   استعمال کے حساب سے  مختلف صورتیں اور ان کا حکم درج ذیل ہے:1-  اگر وہ ایسی چیزیں ہیں  جو بچوں کے استعمال کی ہیں  یا  ان کی ضرورت کے موافق ہیں تو ایسی چیزیں ان بچوں ہی کی ملکیت ہوں گی،  والدین کے لیے ان چیزوں میں تصرف  کرنا یا وہ چیزیں کسی اور کو دینا جائز نہیں ہوگا۔2- اور اس کے علاوہ اگر کوئی اور چیزیں ہوں  تو اس میں عرف ورواج کا اعتبار ہوگا، اگر عرف یہ ہے کہ  یہ تحفے تحائف ماں باپ کو دینا مقصودہوتے ہیں، صرف  ظاہراً  بچوں کے ہاتھ میں دیے جاتے ہوں، جیسا کہ عام طورپر عقیقہ وغیرہ کی تقریب میں ہوتا ہے تو ان چیزوں کے مالک والدین ہی ہوں گے، وہ اس میں جو چاہیں تصرف کرسکیں گے، پھر اس میں یہ تفصیل ہے کہ  اگر وہ چیزیں  والدہ کے رشتہ داروں نے دی ہیں تو والدہ ان کی مالک ہے، اور اگروالد کے رشتہ داروں نے دی ہیں تو  اس کا مالک والد ہے۔3۔ اگر عرف یہ ہے کہ اس طرح کی تقریبات میں وہ چیزیں بچے ہی کو دی جاتی ہیں  تو پھر اس کا مالک بچہ ہی ہوگا۔4۔ اگر  کسی موقع پر  ہدیہ دینے والے صراحت کردیں  یہ بچے کے لیے یا اس کی والدہ یا والد کے لیے ہے   تو جس کی صراحت کریں گے وہی اس کا مالک ہوگا۔فتاوی شامی میں ہے:"ويباح لوالديه أن يأكلا من مأكول وهب له، وقيل: لا، انتهى، فأفاد أن غير المأكول لايباح لهما إلا لحاجة وضعوا هدايا الختان بين يدي الصبي فما يصلح له كثياب الصبيان فالهدية له، وإلا فإن المهدي من أقرباء الأب أو معارفه فللأب أو من معارف الأم فللأم، قال: هذا لصبي أو لا، ولو قال: أهديت للأب أو للأم فالقول له، وكذا زفاف البنت، خلاصة. وفيها: اتخذ لولده أو لتلميذه ثيابًا ثم أراد دفعها لغيره ليس له ذلك ما لم يبين وقت الاتخاذ أنها عارية، وفي المبتغى: ثياب البدن يملكها بلبسها بخلاف نحو ملحفة ووسادة. (قوله: وهب له) قال في التتارخانية: روي عن محمد نص أنه يباح. وفي الذخيرة: وأكثر مشايخ بخارى على أنه لايباح. وفي فتاوى سمرقند: إذا أهدي الفواكه للصغير يحل للأبوين الأكل منها إذا أريد بذلك الأبوان لكن الإهداء للصغير استصغارا للهدية اهـ. قلت: وبه يحصل التوفيق، ويظهر ذلك بالقرائن، وعليه فلا فرق بين المأكول وغيره بل غيره أظهر فتأمل، (قوله: فأفاد) أصله لصاحب البحر وتبعه في المنح (قوله: إلا لحاجة) قال في التتارخانية: وإذا احتاج الأب إلى مال ولده فإن كانا في المصر واحتاج لفقره أكل بغير شيء وإن كانا في المفازة واحتاج إليه لانعدام الطعام معه فله الأكل بالقيمة اهـ".(5/ 696،  کتاب الھبة، ط: سعید)فقط واللہ اعلم

Reference: Riyad as-Salihin 857 In-book reference : Book 5, Hadith 14: حوالہ

عنوان: والد کا اپنی زندگی میں اپنا سب مال بعض اولاد کو دے دینا اور بعض کو محروم کرنا
سوال: باپ اپنی زندگی میں اپنا مال تقسیم کرے،  7 بیٹیوں 4 بیٹوں میں سے صرف 3 بیٹوں کو سارا مال دے دے تو اس باپ کے لیے کیا حکم ہے ، ا ور ان 3 بیٹوں کے  لیے کیا حکم ہے جنہوں نے مال لیا ؟
جواب:
واضح رہے کہ  ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد میں   حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم   اگر صاحبِ جائیداد اپنی  زندگی میں  اپنی جائیداد  خوشی  ورضا سے   اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ...... قال: «فاتقوا الله واعدلوا بين أولادكم»."(مشکوٰۃ  المصابیح، 1/261، باب العطایا، ط؛ قدیمی)ترجمہ: حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے،  یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔        البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے۔ صورتِ مسئولہ میں اگر  والد نے اپنا  تمام  مال   اپنے تین بیٹوں کو دے دیا  دوسری اولاد کو  بلاکسی وجہ  محروم کیا تو  ان کا یہ عمل درست نہیں تھا، والد کا صرف  تین بیٹوں کو دینا اور بیٹیوں  اور ایک بیٹے کو محروم رکھنا   جائز نہیں  تھا ، شرعی اعتبار سے یہ تقسیم غیر منصفانہ ہے۔ ایسی صورت حال میں  والد کو چاہیے کہ  وہ    دیگر اولاد کو بھی اس کے بقدر حصہ دے دے؛ تاکہ آخرت میں پریشانی نہ ہو ، اور والد کے پاس اگر کچھ اور  مال  نہ ہو تو مذکورہ بیٹوں  کو  چاہیے کہ والد کو اس گناہ سے بچانے کے لیے وہ  اپنے بھائی بہنوں  کو بھی حصہ دے دیں،  اور آپس میں معافی تلافی کرلیں؛ تاکہ کسی کو بھی آخرت میں پریشانی کا سامنا نہ ہو ۔      شرح المجلۃ میں ہے:"لایجوز لأحد  أن یاخذ  مال أحد  بلا سبب شرعي". (1/264،  مادۃ: 97، ط: رشیدیہ)         فتاوی شامی میں ہے: "و في الخانية: لا بأس بتفضيل بعض الأولاد في المحبة؛ لأنها عمل القلب، وكذا في العطايا إن لم يقصد به الإضرار، و إن قصده فسوى بينهم يعطي البنت كالابن عند الثاني، وعليه الفتوى". (5/696، کتاب الھبۃ، ط: سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين ". (7/288، کتاب الھبۃ، ط: رشیدیہ)فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية". (4/378،  الباب الثانی فیما یجوز من الھبۃ وما لا یجوز، ط: رشیدیہ)وفیہ ایضا:"ليس له حق الرجوع بعد التسليم في ذي الرحم المحرم وفيما سوى ذلك له حق الرجوع إلا أن بعد التسليم لاينفرد الواهب بالرجوع، بل يحتاج فيه إلى القضاء أو الرضا أو قبل التسليم". (4/385، الباب الخامس فی الرجوع فی الھبۃ ،  ط: رشیدیہ)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بچی کا زیور استعمال کرنا
سوال: سونے کا زیور اپنی نا بالغ اولاد کے نام کرنے کے بعد کیا ماں اس زیور کو خود پہننے کے لیے استعمال کر سکتی ہے؟ اور کیا ضرورت پڑنے پر اس زیور کو والدین بیچ سکتے ہیں یا اولاد بالغ ہو کر اجازت دے تو پھر بیچ سکتے ہیں؟ یا نا بالغ اولاد کی کوئی ضرورت پوری کرنے کے لیے ان کے بالغ ہونے سے پہلے ان کی اجازت کے بغیر بیچ سکتے ہیں؟
جواب: مذکورہ صورت میں والدہ   اس زیور کو خود استعمال نہیں کرسکتی، نیز والدین اپنی ضرورت کے لیے اسے بیچ بھی نہیں سکتے۔  ہاں! والدین بچوں کی کسی ضرورت  کے لیے ان کی اجازت کے بغیر یا بلوغت کے بعد ان کی اجازت سے بیچ سکتے ہیں۔"و لایجوز أن یهب شیئًا من مال طفله و لو بعوض."(الدر المختار علی هامش رد المحتار ٤/٧٠٧)فتاوی  محمودیہ میں اسی طرح  کے سوال کے جواب  میں مذکور  ہے:"جب نالغ بچے کو پیسہ دیے جائیں اور وہ  کوئی چیز بازار سے خرید کر لایا تو ماں باب بھائی بہن کو اس سے محض اپنی خواہش پر لے کر کھانا نہیں   چاہیے،  البتہ اس کی تربیت کی نیت سے اس کی عادت ہو جائے کہ وہ تنہا نہ  کھائے، بلکہ سب کو کھلایا بھی کرے،  اس کو نصیحت کرنی  چاہیے کہ وہ سب کو تقسیم کرکے خود بھی کھائے، پھر جتنی مقدار اس نے جس کو دی ہے دوسرے وقت اندازے سے وہ بھی اس کو دے دیا اور کھلا دیا کرے، اس طرح نابالغ کے مال میں تصرف کا اشکال بھی نہیں رہے گا اور اس کی تربیت بھی اچھی ہوگی۔"(فتاوی محمودیہ ١٨/١٤٠)فقط واللہ اعلم

عنوان: زندگی میں تین بیٹوں کو زمین ہبہ کرنے کا طریقہ
سوال: ہم تین بھائی ہیں، ہم کو ہماری والدہ جو زندہ ہیں اور زمین کی ملکیت ان کے نام ہے،  زمین ہبہ کرنا چاہتی ہیں، اس کا شرعی اور قانونی طریقہ کیا ہے؟
جواب:
آپ کی  والدہ اگر اپنی زندگی میں اپنی خوشی سے اپنی زمین اپنی اولاد کو دینا چاہتی ہیں  تو شرعاً یہ معاملہ ہبہ (گفٹ) کہلاتا ہے ،  اور اولاد کو ”ہبہ“ کرنے میں شریعت کا حکم یہ ہے کہ سب کے درمیان برابری اور انصاف کا پہلو اختیار کرے ،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:مرقاة المفاتيح شرح مشكاة المصابيح (5/ 2008):" وعن النعمان بن بشير، «أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا فقال: أكل ولدك نحلت مثله؟ قال: لا، قال: فأرجعه» . وفي رواية أنه قال: «أيسرك أن يكونوا إليك في البر سواء؟ قال: بلى، قال: فلا إذا» ، وفي رواية: أنه قال: «أعطاني أبي عطية فقالت عمرة بنت رواحة: لا أرضى حتى يشهد رسول الله  صلى الله عليه وسلم فأتى رسول الله صلى الله عليه وسلم فقال: إني أعطيت ابني من عمرة بنت رواحة عطية فأمرتني أن أشهدك يا رسول الله، قال: أعطيت سائر ولدك مثل هذا؟ قال: لا، قال: فاتقوا الله واعدلوا بين أولادكم. قال: فرجع فرد عطيته» . وفي رواية أنه قال: «لا أشهد على جور» . متفق عليه."ترجمہ:”حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد  (حضرت بشیر رضی اللہ عنہ)  انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ  ﷺ  نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟ انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ایک اور روایت میں آتا ہے کہ آپ ﷺ نے فرمایا : کیا تم نہیں چاہتے کہ تمہاری سب اولاد تمہارے ساتھ نیکی  (خدمت اور ادب و احترم اور فرماں بردار ہونے) میں برابر ہو تو نعمان بن بشیر رضی للہ عنہ نے عرض کہ کیوں نہیں، تو آپ ﷺ نے فرمایا کہ پھر ایسا نہ کرو، ایک اور روایت میں ہے کہ  …  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو“۔(مظاہر حق، 3/193، باب العطایا، ط: دارالاشاعت)البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا بلا وجہ کم زیادہ دینا یہ شرعاً سخت گناہ ہے، اس سے بچنا لازم ہے۔لہٰذا صورتِ مسئولہ میں اگر آپ کی والدہ اپنی مملوکہ زمین آپ تینوں بیٹوں  کو ہبہ کرنا چاہتی ہیں اور ان کی اولاد میں صرف آپ تین بیٹے ہی ہو  تو ان کو چاہیے کہ  وہ اپنی مملوکہ زمین آپ تینوں  کو  ہبہ(گفٹ)  کی صراحت کے ساتھ ، برابر،   برابر  اور زمين كو تين حصوں ميں الگ،  الگ تقسيم   کرکے دے دیں اوراس کے ساتھ، ساتھ  اس زمین کے  قبضے  اور تصرف کا مکمل اختیار بھی آپ کو دے دیں تو یہ ہبہ شرعًا معتبر ہوگا اور آپ تینوں ان کی زندگی میں ہی اس زمین کے مالک بن جائیں گے،  باقی قانونی طور پر ہبہ کے معتبر ہونے کے  لیے اس زمین  کی ملکیت کے کاغذات والدہ کو آپ تینوں کے نام پر کرنے پڑیں گے۔نیز اگر آپ کی والدہ کی صرف یہی جائیداد ہے تو انہیں چاہیے کہ اپنے لیے کچھ حصہ رکھ کر باقی آپ تینوں میں مذکورہ طریقے کے مطابق تقسیم کردیں۔مرقاة المفاتيح شرح مشكاة المصابيح (5/ 2008):’’ (وعن النعمان بن بشير) : بضم النون قال المؤلف: هو أول مولود ولد للأنصار من المسلمين بعد الهجرة، قيل: مات النبي صلى الله عليه وسلم وله ثمان سنين وسبعة أشهر ولأبويه صحبة (أن أباه أتى به إلى رسول الله صلى الله عليه وسلم فقال: إني نحلت) : بفتح النون والحاء المهملة أي: وهبت وأعطيت (ابني هذا غلاما) أي: عبدا قال في النهاية: النحل العطية والهبة ابتداء من غير عوض ولا استحقاق (فقال: آكل ولدك) : بنصب كل (نحلت مثله) أي: مثل هذا الولد دل على استحباب التسوية بين الذكور والإناث في العطية (قال: لا، قال: فأرجعه) أي: الغلام أو رده إليك، وقال ابن الملك: أي استرد الغلام وهذا للإرشاد والتنبيه على الأولى (وفي رواية) أي: لهما أو لأحدهما (أنه قال: أيسرك) أي: أيعجبك ويجعلك مسرورا (أن يكونوا) أي: أولادك جميعا (إليك في  البر سواء) أي: مستوين في الإحسان إليك وفي ترك العقوق عليك وفي الأدب والحرمة والتعظيم لديك، (قال: بلى، قال: فلا) أي: فلا تعط أي: الغلام له وحده أو فلا تعط بعضهم أكثر من بعض (إذا) : بالتنوين أي: إذا كنت تريد ذلك (وفي رواية أنه قال) أي: النعمان (أعطاني أبي عطية فقالت عمرة بنت رواحة) : بفتح أولهما وهي أمه (لا أرضى) أي: بهذه العطية لولدي (حتى يشهد رسول الله صلى الله عليه وسلم) أي: تجعله شاهدا على القضية (فأتى رسول الله صلى الله عليه وسلم) أي: فجاءه أبي ( «قال: إني أعطيت ابني من عمرة بنت رواحة عطية فأمرتني أن أشهدك يا رسول الله، قال: أعطيت سائر ولدك مثل هذا» ) أي: باقي أولادك مثل هذا الإعطاء وهو بحذف الاستفهام مع أنه يمكن أن يقرأ بهمزة ممدودة (قال: لا، قال: فاتقوا الله) أي: حق تقواه أي: ما استطعتم (واعدلوا بين أولادكم) : وفي خطاب العام إشارة إلى عموم الحكم (قال) : فانصرف أبي من عنده عليه الصلاة والسلام (فرد عطيته) أي: إلى نفسه أو فرجع في هبته، وقوله: فرد تفسير له وفيه جواز رجوع الوالد في هبة ولده (وفي رواية: أنه) أي: النبي صلى الله عليه وسلم (قال: «لا أشهد على جور» ) أي: ظلم أو ميل فمن لا يجوز التفضيل بين الأولاد يفسره بالأول ومن يجوزه على الكراهة يفسره بالثاني، قال النووي: \" فيه استحباب التسوية بين الأولاد في الهبة فلا يفضل بعضهم على بعض سواء كانوا ذكورا أو إناثا، قال بعض أصحابنا: ينبغي أن يكون للذكر مثل حظ الأنثيين، والصحيح الأول لظاهر الحديث فلو وهب بعضهم دون بعض فمذهب الشافعي، ومالك، وأبي حنيفة - رحمهم الله تعالى- أنه مكروه وليس بحرام والهبة صحيحة، وقال أحمد والثوري وإسحاق - رحمهم الله - وغيرهم: هو حرام، واحتجوا بقوله: «لا أشهد على جور» ، وبقوله: واعدلوا بين أولادكم، واحتج الأولون بما جاء في رواية: فأشهد على هذا غيري، ولو كان حراما وباطلا لما قال هذا، وبقوله: فأرجعه، ولو لم يكن نافذا لما احتاج إلى الرجوع، فإن قيل: قاله تهديدا، قلنا: الأصل خلافه، ويحمل عند الإطلاق صيغة أفعل على الوجوب أو الندب وإن تعذر ذلك فعلى الإباحة، وأما معنى الجور فليس فيه أنه حرام لأنه هو الميل عن الاستواء وكل ما خرج عن الاعتدال فهو جور، سواء كان حراما أو مكروها. وفي شرح السنة: في الحديث استحباب التسوية بين الأولاد في النحل، وفي غيرها من أنواع البر حتى في القبلة، ولو فعل خلاف ذلك نفذ. وقد فضل أبو بكر عائشة - رضي الله عنهما - بأحد وعشرين وسقا نحلها إياها دون سائر أولاده، وفضل عمر بن الخطاب - رضي الله عنه - عاصما في عطائه، وفضل عبد الرحمن بن عوف ولد أم كلثوم، قال القاضي - رحمه الله -: وقرر ذلك ولم ينكر عليهم فيكون إجماعا (متفق عليه) .‘‘الدر المختار وحاشية ابن عابدين (رد المحتار) (5/ 690):"(وتتم) الهبة (بالقبض) الكامل."وفيه أيضًا (5/ 696):"و لو وهب في صحته كل المال للولد جاز وأثم.""فتاویٰ تاتارخانیہ" میں ہے:"و علی جواب المتأخرین لا بأس بأن یعطي من أولاده من کان متأدباً."(ج: ۳ ؍ ۴۶۲، ط: زکريا هند)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بیٹی کے جہیز کے لیے خریدے گئے سامان کی ملکیت
سوال: اگر والد  نے بچی کے  لیے جہیز کی چیزیں بنائیں تو وہ چیزیں بچی کی ملکیت سمجھی جائیں  گی یا والد کی ملکیت ؟ اگر والد کہتاہے کہ میں نے وہ چیزیں بچی کی ملکیت میں دے دی ہیں تو اس کے صرف اتنا کہنے سے وہ چیزیں بچی کی ملیکت میں چلی جائیں گی یا باپ کی ملکیت میں ہی رہیں گی ؟
جواب: نابالغ بچے یا بچی کو ہبہ کرنے کی نیت سے والد جو کچھ خریدتے ہیں، خریدنے کے  ساتھ  ہی بچہ / بچی کی ملکیت ثابت ہوجاتی ہے، البتہ بالغ اولاد کے  لیے جو کچھ خریدا جاتا ہے، اس پر اس کی ملکیت اس وقت تک ثابت نہیں ہوتی جب تک کہ وہ اس پر قبضہ نہ کرلے، پس صورتِ  مسئولہ میں بالغہ بیٹی کے جہیز کے  لیے والد نے جو کچھ بھی خریدا ہو  جب تک والد وہ اشیاء بیٹی کے قبضہ و اختیار میں نہیں دے گا اس وقت تک اس پر  شرعًا والد کی ہی ملکیت رہےگی اگرچہ زبانی  طور پر والد کہہ  دے  کہ  یہ میں نے بیٹی کو دے دی ہے۔ مجلة الأحكام العدلية میں ہے:" (المادة 850) إذا وهب أحد لابنه الكبير العاقل البالغ شيئا يلزم التسليم والقبض.(المادة 851) يملك الصغير المال الذي وهبه إياه وصيه أو مربيه يعني من هو في حجره وتربيته سواء أكان المال في يده أم كان وديعة عند غيره بمجرد الإيجاب أي بمجرد قول الواهب: وهبت , ولا يحتاج إلى القبض".( الباب الأول: بيان المسائل المتعلقة بعقد الهبة، الفصل الأول: في بيان المسائل المتعلقة بركن الهبة وقبضها، ١ / ١٦٤، ط: نور محمد)فقط واللہ اعلم

عنوان: مشترکہ اخراجات میں خرچ کی گئی رقم کی واپسی کا مطالبہ
سوال: شوہر اور بیوی دونوں ملازمت کرتے ہیں اور گھر کے اخراجات دونوں اپنی اپنی تنخواہوں سے پورے کرتے ہیں، تقریبًا 25 سال بعد شوہر نے بیوی کو طلاق دی، اب بیوی اپنی تنخواہ کا جو حصہ گھر کے اخراجات میں خرچ کر چکی ہے، اس کا مطالبہ کرتی ہے، تو کیا بیوی کا اپنے شوہر سے یہ مطالبہ شرعًا درست ہے؟
جواب: صورتِ مسئولہ میں اگر میاں بیوی کے درمیان پہلے سے کوئی معاملہ طے ہوچکا  تھا (مثلًا یہ  کہ خرچ  کی گئی رقم شوہر کے ذمے  قرض ہوگی وغیرہ )تو  پھر بیوی کے لیے اس خرچ کی گئی رقم کی واپسی کا مطالبہ درست ہے ،  لیکن  اگر دونوں کے درمیان پہلے سے کوئی معاملہ طے نہیں ہوا تھا،بلکہ بیوی اپنی طرف سے گھر کے اخراجات میں خرچ کررہی تھی تو  وہ خرچ اس کی طرف سے تبرع و احسان شمار ہوگا،  جس  کی واپسی کا مطالبہ بیوی کے لیے درست نہیں ۔تنقيح الفتاوى الحامديةمیں ہے : "المتبرع لايرجع بما تبرع به على غيره، كما لو قضى دين غيره بغير أمره."(کتاب المداینات، (2/391) ط: قدیمی)فقط واللہ اعلم

عنوان: مرحوم کی پنشن میں مطلقہ بیوی کا حق
سوال: زید کی دو بیویاں تھیں،  ایک بیوی کو زید نے اپنی زندگی ہی میں طلاق دے دی،  لیکن انڈیا کے قانون کے اعتبار سے طلاق واقع نہیں ہوئی،  شریعت کے اعتبار سے ہو گئی،  اس پر ایک عالم صاحب کا کہنا یہ  ہے کہ مرنے والے کی جو پنشن ہے اور دیگر فوائد جس کا شریعتِ اسلامیہ میں کوئی تصور نہیں،  اس میں وہ بیوی بھی شریک ہوگی جو شریعت کی نظر میں مطلقہ  ہے،  اس لیے کہ جوقانون یہ سہولیات فراہم کر رہا ہے وہ اسے مطلقہ نہیں مانتا،  لیکن جو شرعی میراث ہے  اس میں صرف وہی بیوی شریک ہوگی جو موت تک زید کے نکاح میں تھی اور مطلقہ بیوی شرعی حقوق سے محروم رہے گی، کیا یہ مسئلہ درست ہے؟
جواب: بصورتِ مسئولہ زید کے انتقال کے بعد ان کے ترکہ میں بطورِ میراث مطلقہ بیوی حق دار نہیں ہوگی، تاہم مرحوم کے انتقال کے بعد  اگر پنشن کی رقم مرحوم کی مطلقہ  بیوی کے نام سے آرہی ہے تو اس میں مطلقہ بیوی حق دار ہے؛ کیوں کہ پنشن  کی رقم کسی بھی حکومتی ادارے کی طرف سے نامزد کردہ شخص کے  لیے عطیہ ہوتی ہے، بطورِ میراث نہیں ہوتی۔’’چوں کہ میراث مملوکہ اموال میں جاری ہوتی ہے اور یہ وظیفہ محض تبرع واحسانِ سرکار ہے، بدون قبضہ کے مملوک نہیں ہوتا، لہذا آئندہ جو وظیفہ ملے گا اس میں میراث جاری نہیں ہوگی، سرکار کو اختیار ہے جس طرح چاہیں تقسیم کردے۔‘‘(4/343، کتاب الفرائض،

عنوان: عدم جریان میراث در وظیفہ سرکاری تنخواہ، ط: دارالعلوم)فقط واللہ اعلم

عنوان: غیر مسلم کا تحفہ قبول کرنا
سوال: غیرمسلم کامسلمان کو ہدیہ دینا کیسا ہے؟نیزمسلمان کسی اور مسلمان کو کافر کا دیا ہوا یہ  ہدیہ دے  سکتا ہے؟
جواب: مسلمان کے  لیے غیر مسلم  کا تحفہ قبول کرنا   جائز ہے، بشرطیکہ   اس میں دین کی بے توقیری نہ ہو یا آئندہ اس تحفے کی وجہ سے کسی قسم کا ملی نقصان نہ ہو ، نیز جو چیز ہدیہ میں دی گئی ہو وہ مسلمان کے لیے بذاتِ خود   جائز و حلال ہو۔ البتہ ان سے  قریبی تعلقات اور دوستی لگانا اور ان کے مذہبی تہوار پر ان کےساتھ تحفہ تحائف کا لین دین  جائز  نہیں  ہے۔پس صورتِ   مسئولہ میں غیر مسلم کی طرف سے دیا گیا تحفہ  خود بھی استعمال کرسکتا ہے، اور اگر وہ کسی اور کو دینا چاہتا ہو تو دے بھی  سکتا ہے۔فتاوی ہندیہ میں ہے:"فقد روى محمد - رحمه الله تعالى - في السير الكبير أخبارا متعارضة في بعضها أن رسول الله صلى الله عليه وآله وسلم قبل هدايا المشرك وفي بعضها أنه صلى الله عليه وسلم لم يقبل فلا بد من التوفيق واختلفت عبارة المشايخ رحمهم الله تعالى في وجه التوفيق فعبارة الفقيه أبي جعفر الهندواني أن ما روي أنه لم يقبلها محمول على أنه إنما لم يقبلها من شخص غلب على ظن رسول الله صلى الله عليه وآله وسلم أنه وقع عند ذلك الشخص أن رسول الله صلى الله عليه وآله وسلم إنما يقاتلهم طمعًا في المال لا لإعلاء كلمة الله و لايجوز قبول الهدية من مثل هذا الشخص في زماننا و ما روي أنه قبلها محمول على أنه قبل من شخص غلب على ظن رسول الله صلى الله عليه وآله وسلم أنه وقع عند ذلك الشخص أن رسول الله صلى الله عليه وسلم إنما يقاتلهم لإعزاز الدين ولإعلاء كلمة الله العليا لا لطلب المال وقبول الهدية من مثل هذا الشخص جائز في زماننا أيضا ومن المشايخ من وفق من وجه آخر فقال لم يقبل من شخص علم أنه لو قبل منه لا يقل صلابته وعزته في حقه ويلين له بسبب قبول الهدية وقبل من شخص علم أنه لايقل صلابته وعزته في حقه ولا يلين بسبب قبول الهدية كذا في المحيط لا بأس بأن يكون بين المسلم والذمي معاملة إذا كان مما لا بد منه كذا في السراجية."(كتاب الكراهية، الباب الرابع عشر في أهل الذمة والأحكام التي تعود إليهم، ٥ / ٣٤٧ - ٣٤٨، ط: دار الفكر)فقط واللہ اعلم

عنوان: والد کا بیٹے کی شادی پر دیے گئے مہر کی رقم واپس لینے کا مطالبہ کرنا
سوال: کوئی باپ اپنے بیٹے  کی شادی کروائے اور اس کا  مہر ادا کرے، کیا شادی ہونے کے بعد وہ اپنے بیٹے سے  اداکی گئی مہر کی  رقم واپس لے سکتا ہے ؟
جواب: صورتِ  مسئولہ میں اگر مہر کی رقم قرض  کی صراحت سے دی تھی تو  واپس  لے سکتا ہے اور اگر قرض کی صراحت کے بغیر دی تھی تو مہر کی رقم واپس لینے کا اختیار نہیں  ہے۔العقود الدرية في تنقيح الفتاوى الحامدية (2 / 226):"المتبرع لايرجع بما تبرع به على غيره."فقط واللہ اعلم

عنوان: زندگی میں جائیداد کی تقسیم
سوال: میری دو بیٹیاں ہیں، اور کوئی بیٹا نہیں ہے، میری جائیداد کی وراثت میں ان کا کیا حصہ ہو گا؟  اور میرے شوہر کی وراثت کیسے ہو گی؟
جواب:
صورتِ  مسئولہ  میں سائلہ جب تک حیات ہے، اس کی تمام جائیداد اسی کی ملکیت رہے گی، اس میں کسی کا کوئی حق نہ ہوگا، سائلہ اپنی زندگی میں اپنی جائیداد میں جس قسم کا تصرف کرنا چاہے کر سکتی ہے، زندگی میں اگر اپنی جائیداد اپنی دونوں بیٹیوں کو تحفہ دینا چاہے تو تحفہ دے سکتی ہے، تاہم تحفہ کرتے ہوئے دونوں بیٹیوں میں برابری کرنا ضروری ہوگا، جس کا بہتر طریقہ یہ ہے کہ سائلہ اپنی جائیداد میں سے اپنے لیے جتنا مختص کرنا چاہے، کر لینے  کے بعد بقیہ جائیداد کو اپنی دونوں بیٹیوں میں برابر تقسیم کردے، اور ان کے حصہ پر انہیں مالکانہ  قبضہ   دے دے،  بشرطیکہ دونوں بیٹیاں بالغہ  ہوں، پس اگر بالغہ نہ ہوں تو بیٹیوں کے فقط نام کردینے سے ہی ان کی ملکیت  اپنے تحفہ پر ثابت ہوجائے گی، پھر  چاہے  بغرضِ حفاظت جائیداد کی دستاویزات اپنے پاس رکھ لے، اور بہتر ہے کہ اس صورت میں اپنے شوہر کو بیٹیوں کے ولی (والد)  ہونے کی حیثیت سےوہ جائیداد قبضے میں دے دے، پھر سائلہ کا شوہر چاہے تو وہ سب مال و جائیداد سائلہ کے پاس ہی بطورِ حفاظت رکھوادے، اور بچیاں جب بالغہ ہوجائیں تو انہیں قبضہ و تصرف دے دیا جائے۔سائلہ کی موت کے وقت تک سائلہ کی ملکیت میں جو کچھ ہوگا، وہی اس کا ترکہ شمار ہوگا، اور اس وقت اگر دونوں بیٹیاں حیات ہوں  تو وہ ماں کے کل ترکہ میں سے دو تہائی کی حق دار ہوں گی، اور اگر ایک بیٹی حیات ہو تو کل ترکہ کے آدھے کی حقدار ہوگی،  بہر صورت بقیہ ترکہ سائلہ کے  عصبہ میں تقسیم ہوگا۔ یہ  اس وقت ہے کہ سائلہ کی وفات تک کوئی بیٹا پیدا نہ ہو، اگر کوئی بیٹا ہوگیا تو تقسیم کی صورت مختلف ہوگی، اس صورت میں اس وقت کسی مستند مفتی صاحب سے مسئلہ معلوم کرلیا جائے۔سائلہ کا شوہر اگر وفات پا چکا ہے، تو اس صورت میں سائلہ کو مرحوم شوہر کے کل ترکہ کا آٹھواں حصہ ملے گا، جب کہ دونوں بیٹیوں کو کل  کا دو تہائی ملے گا،  اور  مرحوم شوہر کی والدہ حیات ہوں تو انہیں کل ترکے کا چھٹا حصہ ملے گا، اور بقیہ ترکہ مرحوم کے عصبات  (مرحوم کے والد، وہ نہ ہوں تو مرحوم کے بھائیوں، وغیرہ) میں تقسیم ہوگا،  پس اگر  شرعی تقسیم معلوم کرنا مقصود ہو تو درج ذیل امور کی وضاحت کے ساتھ سوال دو بارہ ارسال کردیں۔شوہر کے والدین یا ان میں سے کوئی شوہر کی وفات کے وقت حیات تھا؟شوہر کے بھائی بہن کی تفصیل جو اس کی وفات کے وقت حیات تھے؟البتہ اگر شوہر حیات ہیں تو ان کی جائیداد کے حوالے سے وہی حکم ہے جو سائلہ کی جائیداد سے متعلق تحریر کیا گیا ہے۔درر الحكام في شرح مجلة الأحكام لعلي حيدر میں ہے:(المادة 851) - (يملك الصغير المال الذي وهبه إياه وصيه أو مربيه يعني من هو في حجره وتربيته سواء أكان المال في يده أم كان وديعة عند غيره بمجرد الإيجاب أي بمجرد قول الواهب: وهبت، ولا يحتاج إلى القبض) .يملك الصغير والصغيرة المال المعلوم الذي وهبه إياه أو تصدق به وليه كأبيه وجده أو وصيه ولو لم يكن الصغير أو الصغيرة في عيالهما أي في حجرهما وتربيتهما أو مربيهما يعني من هو في حجره وتربيته، سواء أكان أقرباء الصغير والصغيرة كأخيهما وعمهما وخالهما أم من الأجانب، وسواء أكان المال في يده أم كان وديعة أو عارية عند غيره بمجرد الإيجاب أي بقول الواهب: وهبت ولا يحتاج إلى القبض وكلمة يعني الواردة في هذه المادة هي تفسير المربي وليست تفسير الوصي كما أشير ذلك آنفا وسيفصل ذلك آتيا.إيضاح القيود:1 - الصغير: إن الحكم الذي في حق الصغير هو في حق الصغيرة أيضا كما هو مشروح في المادة الآنفة فلو قيل " الطفل " بدلا من " الصغير " لكان يعم ويشمل الصغير والصغيرة (عبد الحليم) .لكن ترتيب الحكم في مسائل كهذه على الذكور ليس معناه ترك الإناث خارجات عنه بل هو لتغليب الذكور على الإناث كما هو المتعارف يعني أنه ناشئ عن اعتبار بيان أحكام الذكور بيانا أيضا لأحكام الإناث كما هو مذكور في أصول الفقه من أن خطاب الشرع هو على هذا الوجه (الفتح)."( الكتاب السابع الهبة، الباب الأول: بيان المسائل المتعلقة بعقد الهبة، الفصل الأول في بيان مسائل متعلقة بركن الهبة وقبضها، 2 / 418، ط: دار الجيل)فتاوی شامی میں ہے:أقول: حاصل ما ذكره في الرسالة المذكورة أنه ورد في الحديث أنه - صلى الله عليه وسلم - قال «سووا بين أولادكم في العطية ولو كنت مؤثرا أحدا لآثرت النساء على الرجال» رواه سعيد في سننه وفي صحيح مسلم من حديث النعمان بن بشير : «اتقوا الله واعدلوا في أولادكم»، فالعدل من حقوق الأولاد في العطايا والوقف عطية فيسوي بين الذكر والأنثى، لأنهم فسروا العدل في الأولاد بالتسوية في العطايا حال الحياة. وفي الخانية ولو وهب شيئا لأولاده في الصحة، وأراد تفضيل البعض على البعض روي عن أبي حنيفة : لا بأس به إذا كان التفضيل لزيادة فضل في الدين وإن كانوا سواء يكره و روى المعلى عن أبي يوسف أنه لا بأس به إذا لم يقصد الإضرار و إلا سوى بينهم و عليه الفتوى و قال محمد : ويعطي للذكر ضعف الأنثى، وفي التتارخانية معزيا إلى تتمة الفتاوى قال: ذكر في الاستحسان في كتاب الوقف : وينبغي للرجل أن يعدل بين أولاده في العطايا والعدل في ذلك التسوية بينهم في قول أبي يوسف وقد أخذ أبو يوسف حكم وجوب التسوية من الحديث، وتبعه أعيان المجتهدين، وأوجبوا التسوية بينهم وقالوا : يكون آثما في التخصيص وفي التفضيل، وليس عند المحققين من أهل المذهب فريضة شرعية في باب الوقف إلا هذه بموجب الحديث المذكور، و الظاهر من حال المسلم اجتناب المكروه، فلا تنصرف الفريضة الشرعية في باب الوقف إلا إلى التسوية والعرف لا يعارض النص، هذا خلاصة ما في هذه الرسالة، وذكر فيها أنه أفتى بذلك شيخ الإسلام محمد الحجازي الشافعي والشيخ سالم السنهوري المالكي والقاضي تاج الدين الحنفي وغيرهم اهـ."(كتاب الوقف، مطلب متى ذكر الواقف شرطين متعارضين يعمل بالمتأخر  4 /  444،  ط: دار الفکر)فقط واللہ اعلم

Reference: Riyad as-Salihin 550 In-book reference : Introduction, Hadith 550: حوالہ

عنوان: شادی کے موقع پر مخصوص رسم کے تحت بچوں/ داماد کو ملنے والی رقم (جسے ملائی کہاجاتاہے) کا حکم
سوال: یہاں یہ رواج ہے کہ مہمان رخصت ہوتے وقت داماد یا چھوٹے بچوں کو کچھ پیسے دیتے ہیں، جسے ہمارے یہاں "ملائی"  کہتےہیں، اور یہ اکثر سسرالی رشتوں میں لڑکی والوں کے  ذمہ سمجھا جاتا ہے، نہ دینے پر بسا اوقات اظہار ناراضی تک بات پہنچ جاتی ہے، تو اس ملائی کا شرعًا کیا حکم ہے؟
جواب: واضح رہے  کہ ہدیہ وہ عطیہ ہے جو اپنی رضامندی سے دوسرے کا دل خوش کرنے کے  لیے  دیا جاتاہے؛ تاکہ اللہ تعالی کی رضامندی حاصل ہو،  لہذا دوسرے کی رضامندی کے بغیر اس کا مال لینا اور اس کو ہدیہ دینے پر مجبور کرنا شرعاً جائز نہیں ہے، جیسے کہ حدیث شریف میں ہے کہ کسی مسلمان کا مال اس کی خوش دلی کے  بغیر لینا حلال نہیں ہے۔(مشکاۃ المصابیح، باب الغصب والعاریۃ، رقم الحدیث:2946، ج:2، ص:882، ط: المکتب الاسلامی)لہذا اگر رسم ورواج سے مجبور ہوکر یہ رقم دی جاتی اور دلی رضامندی سے نہیں دی جاتی تو اس کا لینا جائز نہیں ہے۔فتاوی شامی میں ہے:"وفي الأشباه لا جبر على الصلات".(كتاب الهبة، فصل فى مسائل متفرقة، ج:5، ص:710، ط:ايج ايم سعيد)فقط والله أعلم

عنوان: ضرورت مند کو دی گئی رقم واپس لینا
سوال: ایک آدمی نے اپنے رشتہ دار کو کچھ رقم بیماری میں آپریشن کے لیے دی، کسی وجہ سے آپریشن ملتوی ہو گیا اور مستقبل قریب میں آپریشن کا امکان نہیں ہے،  سوال یہ کہ کیا وہ آدمی اپنی رقم جو کہ خرچ نہیں ہوئی واپس لینے کا مجاز ہے جب کہ جس نے پیسے دیے تھے خود ضرورت مند ہے اور جس کو پیسے دیے تھے اس کے پاس پیسے پڑے ہوئے ہیں، اس نے استعمال نہیں کیے؟
جواب:
صورتِ  مسئولہ میں آپریشن کرانے کے  لیے دی گئی رقم اگر صدقہ کی نیت سے دی گئی تھی تو اسے واپس نہیں لیا جاسکتا، اور اگر ہبہ(تحفہ)کے طور پر دی گئی تھی  اور لینے، دینے والے آپس میں  ذی رحم محرم ہیں یعنی ان دونوں کا آپس میں خونی رشتہ ہے تو ایسی صورت میں  بھی یہ رقم واپس نہیں لی جاسکتی،  اور اگر ان دونوں کا آپس میں خونی رشتہ نہیں تو واپس طلب کرنے پر اگر وہ اپنی مرضی و خوشی سے رقم واپس کردے تو لی جاسکتی ہے ورنہ اسے مجبور نہیں کیا جاسکتا۔یاد رہے کہ کوئی چیز دے کر واپس لینا مکروہ ِتحریمی ہے اور  حدیث میں ہے کہ جو شخص دے کر واپس لیتا ہے اس کی مثال اس کتے کی ہے جو قے کرنے کے بعد اسے  چاٹتا ہے۔البتہ اگر دیتے وقت صراحت کی تھی کہ آپریشن کے لیے بطورِ قرض دے رہاہوں، بعد میں واپس لوں گا تو اسے واپس لینے کی اجازت ہوگی۔الدر المختار وحاشية ابن عابدين (رد المحتار) (5/ 699):"(ويمنع الرجوع فيها) حروف (دمع خزقه) يعني الموانع السبعة الآتية.(قوله: ويمنع الرجوع إلخ) هو كقول بعضهم:ويمنع الرجوع في فضل الهبه ... يا صاحبي حروف دمع خزقهقال الرملي: قد نظم ذلك والدي العلامة شيخ الإسلام محيي الدين فقال:منع الرجوع من الواهب سبعة ... فزيادة موصولة موت عوضوخروجها عن ملك موهوب له ... زوجية قرب هلاك قد عرض(قوله: يعني: الموانع) لا يقال بقي من الموانع الفقر لما سيأتي أنه لا رجوع في الهبة للفقير لأنها صدقة شرنبلالية."(کتاب الہبۃ، باب الرجوع فی الہبۃ،ط: سعید)فقط واللہ اعلم

Reference: USC-MSA web (English) reference : Book 9, Hadith 59 Arabic reference : Book 9, Hadith 390: حوالہ

عنوان: ہبہ (گفٹ) کی ہوئی چیز میں موہوب لہ کے بھائی کے حصہ کا حکم
سوال: کسی آدمی نے ہدیہ میں گھر کے  لیے جگہ دی ہے، اس میں بھائی کا حصہ ہے یا نہیں ؟
جواب: بصورتِ مسئولہ اگر گھر کے لیے  زمین وغیرہ  صرف موہوب لہ  (یعنی  جس  کے  لیے ہبہ  کی گئی ہے) کے  لیے ہدیہ  کی  گئی ہے، تو  اس زمین میں صرف موہوب  لہ  کا حق  ہے، اس کے بھائیوں کا حق نہیں ہے۔فتاوی عالمگیری (الفتاوى الهندية ) میں ہے:"وأما حكمها فثبوت الملك للموهوب له."(كتاب الهبة ،الباب الأول تفسير الهبة وركنها وشرائطها وأنواعها وحكمها، ج:4، ص:374، ط:مکتبہ رشیدیہ)فقط واللہ اعلم

عنوان: مکان کی جگہ میں کسی کو شریک کرنا
سوال: اگر کوئی آدمی کسی کوتحفے میں گھر کی جگہ دےدے تو اس میں بھائی کی شراکت ہو سکتی ہے یا نہیں؟
جواب: اگر ایک شخص دوسرے شخص کو  کوئی مکان  یا پلاٹ وغیرہ ہدیہ کرتا ہے تو موہوب لہ (جس کو ہبہ کیا جائے) اس چیز کا مالک بن جاتا ہے، اس میں کوئی اس کا شریک نہیں ہوتا، ہاں! اگر موہوب لہ خود اس میں کسی کو شریک کرے تو کر سکتا ہے۔لہذا صورتِ مسئولہ میں اگر ایک بھائی کو کسی گھر کی جگہ ہدیہ کی گئی ہے تو وہی بھائی اس کا مالک ہے، اب اگر وہ اس جگہ میں اپنے بھائی کو شریک کرنا چاہتا ہے تو اس مکان کا کچھ حصہ اپنے بھائی کو  بیچ کر  اس کو اس جگہ میں  شریک کر سکتا ہے، لیکن اگر اپنے بھائی کو شریک کرنے  سے مراد یہ ہو کہ اس کو بھی کچھ حصہ  ہدیہ کے طور پر دے  دیا جائے تو ایسا کرنا بھی  درست ہو گا بشرطیکہ  اس جگہ کو متعین کر کے حوالہ کر دیا جائے۔الفتاوى الهندية (4/ 376):"ويشترط أن يكون الموهوب مقسومًا ومفرزًا وقت  القبض لا وقت الهبة بدليل أنه لو وهب له نصف الدار شائعًا ولم يسلم حتى وهب النصف الآخر وسلم الكل تجوز، كذا في الظهيرية.ولو وهب نصف الدار لرجل و سلّم ثم وهب النصف الباقي و سلّم لاتجوز و كلتاهما فاسدتان، هكذا في النهاية."فقط واللہ اعلم

عنوان: بجلی کا میٹر لگانے والے کو خوشی سے پیسے دینا
سوال: بجلی کا میٹر لگانے والے کو خوشی سے  پیسے دے سکتے ہیں؟
جواب: صورتِ  مسئولہ میں اگر بجلی کا میٹر قانون کے مطابق اور اس کی متعین کردہ فیس وغیرہ کی ادائیگی کے بعد لگایا گیا ہے اور میٹر لگانے والے سرکاری ملازم کو محض خوشی کی وجہ سے کوئی رقم دی جائے تو ایسا کرنا درست ہے، لیکن اگر  کسی بھی مرحلے میں  بے ضابطگی  کی وجہ سے میٹر لگانے والے سرکاری ملازم کو  پیسے دیے جائیں  یا اس کی وجہ سے آئندہ خلافِ ضابطہ کوئی کام کروانا مقصود ہو تو   یہ  رشوت  میں  شامل  ہے۔الموسوعة الفقهية الكويتية (22/ 220):"والرشوة في الاصطلاح: ما يعطى لإبطال حق، أو لإحقاق باطل ."فقط واللہ اعلم

عنوان: زندگی میں اولاد کو ہدیہ دینے میں ناانصافی کرنا
سوال: میرے والد صاحب حیات ہیں، اب سرکار نے ان سے وراثت کی زمین خریدی ہے، جس کی رقم وصول کرنے کے بعد انہوں نے اپنے5 بیٹوں میں تقسیم کرنے کے بجائے ایک بیٹے کو(جس کے ساتھ وہ رہتے ہیں) دے دی ہے اور  کچھ رقم باقی دو بیٹوں کو دے دی ہے اور مزید دو بیٹوں کو کچھ بھی نہیں دیا، تو کیا وہ رقم ان سب لوگوں کے  لیے حلال ہے جنہوں نے وصول کی ہے؟
جواب:
وراثت  کی زمین سے کیا مراد ہے ؟ کس مرحوم کی وراثت کی زمین ہے ،اس کی وضاحت کریں ۔باقی  اگر کوئی والد زندگی میں اپنی جائیداد  اپنی اولاد کے درمیان تقسیم کر کے ان کو ہبہ کرنا چاہتا ہے تو اس کے لیے شریعتِ مطہرہ کی تعلیمات یہ ہیں کہ وہ تمام بیٹوں  اور بیٹیوں میں برابری کرے،  کسی معتبر وجہ کے بغیر کسی کو کم کسی کو زیادہ نہ دے،  اور  نہ ہی بیٹے اور بیٹیوں میں فرق کرے(یعنی بیٹیوں کو  کم دینا یا  نہ دینا درست نہیں ہے)  اگر بلا وجہ بیٹے اور بیٹیوں میں سے کسی کو  کم دے گا، یا محروم کرے گا تو گناہ گار ہوگا۔ہاں  اگر اولاد میں سے کسی بیٹے یا بیٹی کے زیادہ نیک و صالح ہونے یا زیادہ خدمت گزار ہونے کی وجہ سے اس کو دیگر کے مقابلہ میں کچھ زائد دے تو اس کی گنجائش ہے، لیکن کسی ایک کو بالکل محروم کرنا درست نہیں ہے۔خلاصہ یہ ہے کہ والد کا  زندگی میں اپنی مکمل جائیداد یا کچھ   چند   بیٹوں میں تقسیم کردینا اورباقیوں کو محروم کردینا ناانصافی اور حق تلفی ہے اور ایسی غیر منصفانہ تقسیم کرنے سے والد گناہ گار ہوگا،  اگر والد زندگی میں مکمل  جائیداد  یاکچھ جائیداد چند  بیٹوں کو بطور  ہبہ مکمل قبضہ اور تصرف کے اختیار کے ساتھ دے دے توان  بیٹوں کے لیے اسے قبول کرنا جائز تو ہے اور قبول کرنے سے  بیٹے اس جائیداد کے مالک بھی ہو جائیں گے،لیکن والد محترم کو چاہیے کہ  وہ باقی اولاد کو بھی اسی قدر  ہدیہ (گفٹ) کریں ،ورنہ والد گناہ گار ہوگا، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»".(مشکاة المصابیح، 1/261، باب العطایا، ط: قدیمی)ترجمہ:حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اسی طرح ایک روایتمیں ہے:"من قطع ميراث وارثه قطع الله ميراثه من الجنة يوم القيامة."(مشكاة المصابيح 2/ 926ط:المكتب الأسلامي)ترجمہ :جو شخص اپنے وارث کو میراث سے محروم کر ے گا اللہ تعالیٰ قیامت کے دن اس کو جنت کی وارثت سے محروم رکھے گا۔فتاوی شامی میں ہے:"ولو وهب في صحته كل المال للولد جاز وأثم".(رد المحتار5/ 696ط:سعید)فتاویٰ تاتارخانیہ میں ہے:"و علی جواب المتأخرین لا بأس بأن یعطي من أولاده من کان متأدباً".(ج: ۳ ؍ ۴۶۲، ط:زکریا هند)فتاوی شامی میں ہے:"(وتتم) الهبة (بالقبض) الكامل". (رد المحتار5/ 690ط:سعید)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: منہ بولے بیٹے کے نام کی ہوئی جائیداد کا شرعی حکم
سوال: کیا فرماتے ہیں مفتیان کرام کہ ایک بھائی جس کی اپنی کوئی اولاد نہیں ہے اپنے بھائی کی اولاد کو اپنی اولاد بنا یا ہو اور اپنی جائیداد اپنے بھائی کے بیٹے کے نام کر دی ہو باقاعدہ کاغذی کاروائی اور گواہان کی موجودگی کے ذریعے،  اب اس بیٹے کا انتقال ہوگیا ہے تو  کیا یہ جائیداد  اس بیٹے کے بیوی بچوں کی طرف منتقل ہوگی؛ کیوں کہ اس بیٹے کی بیوہ اور بچے بھی ہیں؟
جواب: بصورتِ  مسئولہ اگر مذکورہ شخص نےاپنی مذکورہ جائیداد منہ بولے بیٹے (بھتیجے) کے نام کرنے کے ساتھ  ساتھ  باقاعدہ شرعی قبضہ اور مکمل تصرف واختیار بھی دیا تھا، تو  مذکورہ جائیداد چچا کی طرف سے بھتیجے کو ہبہ ہونے کی وجہ سےبھتیجے کی ملکیت تھی، لہذا ان کی انتقال کے بعد مذکورہ جائیداد  مرحوم کے شرعی ورثاء (بیوہ، والدین، بچوں وغیرہ) میں اپنے شرعی حصوں کے تناسب سے تقسیم ہوگی، تاہم اگر چچا کی طرف سے جائیداد صرف بھتیجے  کے نام ہوئی تھی، باقاعدہ شرعی قبضہ وتصرف نہیں دیاگیا تھا، تو  چچا کی طرف سے جائیداد محض نام کردینے  سے اور اس پر لوگوں کو  گواہ بنادینے سے ہبہ تام نہیں تھا، لہذا اس صورت میں جائیداد مرحوم  بھتیجے کی ملکیت نہیں تھی، اور  اس کے انتقال کے بعد  میراث شمار نہیں ہوگی۔ فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية"،( الباب الثانی فیما یجوز من الھبۃ وما لا یجوز،ج:4،ص:378،ط:مکتبہ رشیدیہ)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية."(کتاب الھبۃ،ج:5،ص:690، ط :ایچ ایم سعید)فقط والله اعلم

عنوان: بچوں کو ملنے والی عیدی کی رقم گھر کی ضروریات میں استعمال کرنے کا حکم
سوال: جو پیسے بچوں کو کسی خوشی کے موقع پر یا ان کو جو عیدی ملتی ہے کیا والدین وہ پیسے گھر کی ضروریات میں خرچ کر سکتے ہیں؟
جواب: بچوں کو ان کے بچپن میں جو تحفے تحائف دیے جاتے ہیں، ان کی مختلف صورتیں ہیں جو کہ مندرجہ ذیل ہیں:1: اگر وہ ایسی چیزیں ہیں  جو بچوں کے استعمال کی ہیں  یا  ان کی ضرورت کے موافق ہیں، (مثلاً بچوں کے کپڑے اور جھولا اور کھلونے وغیرہ) تو ایسی چیزیں ان بچوں ہی کی ملکیت ہوں گی،  کسی کے لیے ان چیزوں میں تصرف  کرنا یا وہ چیزیں کسی اور کو دینا جائز نہیں ہوگا۔2: اور اس کے علاوہ اگر کوئی اور چیزیں ہوں  تو اس میں عرف ورواج کا اعتبار ہوگا، اگر عرف یہ ہے کہ  یہ تحفے تحائف بچے کی کفالت کرنے والے کو دینا مقصودہوتے ہیں، صرف  ظاہراً   بچوں کے ہاتھ میں دیے جاتے ہوں، جیسا کہ عام طور پر عقیقہ وغیرہ کی تقریب میں ہوتا ہے تو ان چیزوں کے مالک وہی لوگ ہوں گے جو بچوں کی کفالت کرتے ہیں، (مثلاً والدین وغیرہ)، وہ اس میں جو چاہیں تصرف کرسکیں گے، پھر اس میں یہ تفصیل ہے کہ  اگر وہ چیزیں  والدہ کے رشتہ داروں نے دی ہیں تو والدہ ان کی مالک ہے، اور اگروالد کے رشتہ داروں نے دی ہیں تو  اس کا مالک والد ہے۔3: اگر عرف یہ ہے کہ اس طرح کی تقریبات میں وہ چیزیں بچے ہی کو دی جاتی ہیں  جیسے کہ عیدی وغیرہ،  تو پھر اس کا مالک بچہ ہی ہوگا، وہ رقم والدین کے پاس امانت ہوگی، اس میں انہیں کسی قسم کا تصرف کرنے کا اختیار نہیں ہوگا، البتہ بچے کے کسی کام کے لیے استعمال کرسکتے ہیں۔4: اگر  کسی موقع پر  ہدیہ دینے والے صراحت کردیں  یہ  بچے کے لیے یا اس کی والدہ یا والد کے لیے ہے   تو جس کی صراحت کریں گے وہی اس کا مالک ہوگا۔فتاوی ہندیہ میں ہے:"قال الفقيه أبو الليث - رحمه الله تعالى -: إن كانت الهدية مما يصلح للصبي مثل ثياب الصبي أو شيء يستعمل للصبيان فهي للصبي، وإن كانت الهدية دراهم أو دنانير أو شيئا من متاع البيت أو الحيوان، فإن أهداه أحد من أقرباء الأب أو من معارفه فهي للوالد إذا اتخذ الرجل عذيرة للختان فأهدى الناس هدايا ووضعوا بين يدي الولد فسواء قال المهدي هذا للولد أو لم يقل، فإن كانت الهدية تصلح للولد، مثل ثياب الصبيان أو شيء يستعمله الصبيان مثل الصولجان والكرة فهو للصبي؛ لأن هذا تمليك للصبي عادة، وإن كانت الهدية لا تصلح للصبي عادة كالدراهم والدنانير ينظر إلى المهدي، فإن كان من أقارب الأب أو معارفه فهي للأب، وإن كان من أقارب الأم أو معارفها فهي للأم؛ لأن التمليك هنا من الأم عرفا وهناك من الأب فكان التعويل على العرف حتى لو وجد سبب أو وجه يستدل به على غير ما قلنا يعتمد على ذلك."(كتاب الهبة، الباب الثانى فيمايتعلق بالتحليل، ج:4، ص:383، مكتبه رشيديه)فقط والله اعلم

عنوان: بچوں کے تحائف کا حکم
سوال: بچے کی پیدائش پر لوگ تحائف دیتے ہیں اُن کا کیا حکم ہے؟ اور اگر تحفہ رقم/ پیسے ہوں تو اُن پیسوں کے استعمال کا شرعی حکم کیا ہے؟
جواب: اگر بچے کی پیدائش کے موقع پر دیئے جانے والے تحائف والدین کو دیے گئے ہیں تو وہ والدین کی ملکیت ہیں اور اگر وہ بچہ کو یا بچہ کا نام لے کر دیے گئے  ہیں یا وہ اشیاء بچے کے استعمال کے ساتھ خاص ہیں تو وہ بچوں کی ملکیت ہیں ، والدین کے لیے ان تحائف کو اپنے ذاتی استعمال میں لانا جائز نہیں۔مزید تفصیل کے لیے درج ذیل لنک ملاحظہ کیجیے:بچے کی پیدائش پر رشتے داروں کے تحائف کا حکم  فقط و اللہ اعلم

عنوان: بچی کے نام کردہ سونے کا حکم
سوال: بچی کے نام سونا کر دیا ہو تو کیا ان زیورات کو بچی کے بالغ ہونے کے فوراً بعد بچی کے حوالے کرنا لازم ہے؟ اگر فوراً بعد حوالے کرنا لازم نہیں تو والدین کب تک وہ زیورات بچی کو لینے سے منع کر سکتے ہیں؟
جواب: نا بالغ بچہ / بچی کے نام  سونا یا کوئی چیز کردینے سے وہ چیز اس کی ہوجاتی ہے، البتہ جب تک بلوغت کے بعد اس میں سمجھداری پیدا نہ ہوجائے اس وقت تک والد یا والدہ سونا بطور حفاظت اپنے پاس رکھ سکتے ہیں، اور جب سمجھ داری پیدا ہوجائے تو  اسے بتاکر اس کی اجازت سے اپنے پاس امانتًا رکھ سکتے ہیں۔تفصیل کے  لیے دیکھیے:نابالغ بچوں کو ملنے والے تحائف کا حکممجلة الأحكام العدلية میں ہے:"(المادة 850) إذا وهب أحد لابنه الكبير العاقل البالغ شيئا يلزم التسليم والقبض.(المادة 851) يملك الصغير المال الذي وهبه إياه وصيه أو مربيه يعني من هو في حجره وتربيته سواء أكان المال في يده أم كان وديعة عند غيره بمجرد الإيجاب أي بمجرد قول الواهب: وهبت , ولا يحتاج إلى القبض."( الباب الأول: بيان المسائل المتعلقة بعقد الهبة، الفصل الأول: في بيان المسائل المتعلقة بركن الهبة وقبضها، 1 / 164، ط: نور محمد، كارخانه تجارتِ كتب، آرام باغ، كراتشي)درر الحكام في شرح مجلة الأحكام لعلي حيدر میں ہے:(المادة 851) - (يملك الصغير المال الذي وهبه إياه وصيه أو مربيه يعني من هو في حجره وتربيته سواء أكان المال في يده أم كان وديعة عند غيره بمجرد الإيجاب أي بمجرد قول الواهب: وهبت، ولا يحتاج إلى القبض).يملك الصغير والصغيرة المال المعلوم الذي وهبه إياه أو تصدق به وليه كأبيه وجده أو وصيه ولو لم يكن الصغير أو الصغيرة في عيالهما أي في حجرهما وتربيتهما أو مربيهما يعني من هو في حجره وتربيته، سواء أكان أقرباء الصغير والصغيرة كأخيهما وعمهما وخالهما أم من الأجانب، وسواء أكان المال في يده أم كان وديعة أو عارية عند غيره بمجرد الإيجاب أي بقول الواهب: وهبت ولا يحتاج إلى القبض وكلمة يعني الواردة في هذه المادة هي تفسير المربي وليست تفسير الوصي كما أشير ذلك آنفا وسيفصل ذلك آتيا.إيضاح القيود:1 - الصغير: إن الحكم الذي في حق الصغير هو في حق الصغيرة أيضا كما هو مشروح في المادة الآنفة فلو قيل " الطفل " بدلا من " الصغير " لكان يعم ويشمل الصغير والصغيرة (عبد الحليم) .لكن ترتيب الحكم في مسائل كهذه على الذكور ليس معناه ترك الإناث خارجات عنه بل هو لتغليب الذكور على الإناث كما هو المتعارف يعني أنه ناشئ عن اعتبار بيان أحكام الذكور بيانا أيضا لأحكام الإناث كما هو مذكور في أصول الفقه من أن خطاب الشرع هو على هذا الوجه (الفتح)."( الكتاب السابع الهبة، الباب الأول: بيان المسائل المتعلقة بعقد الهبة، الفصل الأول في بيان مسائل متعلقة بركن الهبة وقبضها، 2 / 418، ط: دار الجيل)فقط واللہ اعلم

عنوان: والد کا اولاد کی کمائی ہوئی دولت تقسیم کرنا
سوال: کیا باپ اپنی  اولاد  کی کمائی ہوئی دولت وراثت میں تقسیم کر سکتا ہے؟
جواب: بیٹا اپنی محنت سے جو کچھ کمائے یا اپنے  سرمایہ سے جو تجارت کرکے کمائے  اس کا مالک وہ خود ہے،   بیٹے کی زندگی میں  اس کی اجازت کے بغیر ،  والد اس کا مال  تقسیم نہیں کرسکتا، اور اگر بیٹے کا انتقال ہوجائے تو اس کا مال اس کا ترکہ ہوگا، جس میں والد سمیت دیگر تمام شرعی ورثاء کا حق وحصہ ہوگا۔ تاہم اگر اولاد اپنی کمائی میں سے کچھ حصہ والد کو  دے دیتی ہو   اور کسی قرینے سے اس کا قرض ، امانت یا صرف خرچہ چلانے کے لیے دینا نہ سمجھاجائے تو وہ والد کی ملکیت ہوجائے گی، اس میں وہ ہر جائز تصرف کرسکتا ہے، تاہم میراث ہرشخص کی موت کے بعد جاری ہوتی ہے، اور زندگی میں جو تقسیم کی جاتی ہے وہ ہبہ کہلاتاہے، اور ہبہ کے حوالے سے شرعی حکم یہ ہے کہ تمام اولاد میں برابری ضروری ہے، اولاد میں سے کسی کو  بالکل محروم کردینا یا کسی شرعی وجہ کے بغیر  کسی کو زیادہ دینا جائز نہیں ہے۔فتاوی شامی میں ہے:"(قوله: لا باخذ مال في المذهب ) .... إذ لا يجوز لأحد من المسلمين أخذ مال أحد بغير سبب شرعي."( باب التعزير: مطلب في التعزير بأخذ المال : (٦١/٤)  ط: سعيد)فقط واللہ اعلم

عنوان: والد کا اپنی جائیداد ایک بیوی کے بچوں میں تقسیم کرنا اور دوسری بیوی کی اولاد کو محروم کرنا
سوال: اگر باپ اپنی وراثت ایک بیٹے اور بیٹی کو چھوڑ کر باقی تین بیٹوں میں تقسیم کر دے جو کہ  اس کی دوسری بیوی میں سے ہیں تو اس کا اسلام میں کیا حکم ہے ؟
جواب:
واضح رہے کہ  ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا،  تاہم   اگر صاحبِ جائیداد اپنی  زندگی میں  اپنی جائیداد  خوشی  ورضا سے   اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلامًا، فقال: «أكلّ ولدك نحلت مثله؟» قال: لا، قال: «فأرجعه». وفي رواية ... قال: «فاتقوا الله واعدلوا بين أولادكم»".(مشکوٰۃ  المصابیح، 1/261، باب العطایا، ط؛ قدیمی)ترجمہ:حضرت نعمان ابن بشیرؓ  کے بارے  منقول ہے کہ (ایک دن ) ان کے والد (حضرت بشیر ؓ) انہیں  رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام عطا کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا تو پھر (نعمان سے بھی ) اس غلام کو واپس لے لو، ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط؛ دارالاشاعت)  اور صاحبِ جائیداد کی طرف سے  اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے  لیے   جتنا چاہے  رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ گناہ گار ہوگا اور اس صورت میں ایسی تقسیم شرعاً غیر منصفانہ کہلائے گی۔        البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بنسبت   کچھ زیادہ  دینا چاہے تو دےسکتا ہے،  یعنی کسی کی شرافت ودِین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بنسبت کچھ زیادہ دے تو اس کی اجازت ہے۔مذکورہ تفصیل کی رو سے صورتِ مسئولہ میں اگر  والد  اپنی جائیداد اپنے تین بیٹوں میں تقسیم کردے  اور  اپنے ایک بیٹے اور بیٹی کو  جو دوسری بیوی سے  ہیں، محروم کردے تو  اس  کا یہ عمل درست نہیں ہے،  شرعی اعتبار سے یہ تقسیم غیر منصفانہ ہے، لہذا والد کو چاہیے کہ   وہ  ان مذکورہ بیٹا اور بیٹی کو بھی ان کے بقدر حصہ دے دے؛ تاکہ آخرت کی پکڑ سے بچ سکے۔     شرح المجلۃ میں ہے:"لایجوز لأحد  أن یاخذ  مال أحد  بلا سبب شرعي". (1/264،  مادۃ: 97، ط: رشیدیہ)         فتاوی شامی میں ہے: "وفي الخانية: لا بأس بتفضيل بعض الأولاد في المحبة؛ لأنها عمل القلب، وكذا في العطايا إن لم يقصد به الإضرار، وإن قصده فسوى بينهم يعطي البنت كالابن عند الثاني، وعليه الفتوى". (5/696، کتاب الھبۃ، ط: سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين ".(7/288، کتاب الھبۃ، ط: رشیدیہ)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: بیٹی کو شادی کے موقع پر جہیز دے کر وراثت کے حصہ سے فارغ کرنا
سوال: اگر ایک شخص اپنی بیٹی کو وراثت کی مالیت کے برابر جہیز دے کر فارغ کردے تو کیا یہ شرعی طور پر جائز ہے؟ اور کیا خاوند بیوی کو وراثت صحیح مقدار میں نہ    ملنے  پر اپنے سسر سے شرعی مطالبہ کر سکتا ہے ،اگر اس کی بیگم دی گئی وراثت پر مطمئن ہو؟
جواب:
صورتِ  مسئولہ میں  والد نے اپنی بیٹی کو  اپنی زندگی میں   زیورات ، جائیداد، نقدی یا سامان  وغیرہ  جو کچھ دیا تھا،   اگر دیتے وقت  بیٹی  سے یہ معاہدہ  کیا تھا   کہ یہ ہبہ (گفٹ) نہیں ، بلکہ تمہاری میراث کا حصہ ہے،  یعنی میراث کا حصہ ہونے کی صراحت کی تھی،   اور یہ کہ میرے  انتقال کے بعد میری وراثت میں تمہارا کوئی حق وحصہ نہیں ہوگا  اور اس  پر   بیٹی نے رضامندی ظاہر کرکے وہ حصہ وصول کرلیا تھا تو ایسی صورت میں   والد کے انتقال کے بعد  مذکورہ بیٹی کا ترکہ میں حصہ نہیں ہوگا، اور اگر دیتے وقت  صرف یہ کہا تھا کہ یہ تمہارے وراثت کے حصے میں سے دے رہا ہوں ، اور بیٹیوں نے اس پر رضامندی ظاہر کردی تھی تو   والد کے انتقال کے بعد بیٹی کا جتنا حصہ بنتا ہے، اگر وہ  زندگی میں دیے جانے والے حصے کے برابر ہے تو ٹھیک،  ورنہ  جتنا  باقی حصہ بنتا ہے وہ  انہیں ملے گا،  لیکن  اگر    بیٹی  کو مذکورہ جائیداد دیتے وقت ایسا کوئی معاہدہ نہیں ہوا تھا، بلکہ  والد نے یوں ہی اپنی بیٹی کو شادی کے موقع پر جہیز کے طور پر   یہ سب چیزیں دیں تھی، جیسا کہ عام طور پر ہوتا ہے، یا بیٹیاں اس بات  پر راضی نہیں تھیں کہ  یہ ان کا میراث کا حصہ  ہے، تو ایسی صورت میں  والد نے اپنی زندگی میں جو کچھ اپنی بیٹی کو قبضہ وتصرف کے ساتھ مالک بنا کر دیا ہے وہ والد کی طرف  سے ہبہ (گفٹ) ہے، والد کے انتقال کے بعد بیٹی کو شریعت کے قانون کے مطابق والد کے ترکہ میں سے حصہ ملے گا ، اگرچہ والد نے اس سے منع کیا ہو۔باقی جب تک والد زندہ ہیں ، اپنی تمام تر منقولہ وغیر منقولہ جائیداد کے مالک وہ خود ہیں، اولاد میں سے کسی  کو ان سے کسی قسم کے مطالبہ کا حق نہیں ہے، لہٰذا داماد کو بدرجہ اولی حق نہیں ہے کہ وہ اپنی بیوی کے حصے کے لیے بات کرے۔  اگر  والد  خوشی سے کسی کو کچھ دیں تو الگ بات ہے، تاہم اپنی زندگی میں اپنی اولاد کو    کسی معاہدہ اور عوض  کے بغیر کچھ دینا شرعًا  ہبہ (گفٹ) کہلاتا ہے اور شریعت میں  تمام  اولاد کے درمیان ہبہ کرنے  میں برابری اور عدل وانصاف کا حکم دیا گیا  ہے،  بلاوجہ کسی کو محروم کرنا اور کسی کو نوازنا گناہ ہے۔فتاوی شامی میں ہے:"واعلم أن الناطفي ذكر عن بعض أشياخه أن المريض إذا عين لواحد من الورثة شيئًا كالدار على أن لايكون له في سائر التركة حق يجوز، وقيل: هذا إذا رضي ذلك الوارث به بعد موته فحينئذ يكون تعيين الميت كتعيين باقي الورثة معه، كما في الجواهر اهـ. قلت: و حكى القولين في جامع الفصولين فقال: قيل: جاز وبه أفتى بعضهم."(6 / 655،  کتاب الوصایا، ط؛ سعید)البحر الرائق میں ہے:"يكره تفضيل بعض الأولاد على البعض في الهبة حالة الصحة إلا لزيادة فضل له في الدين." (7/288، کتاب الھبۃ، ط؛ رشیدیہ)فتاوی عالمگیری میں ہے:"لايجوز لأحد من المسلمين أخذ مال أحد بغير سبب شرعي، كذا في البحر الرائق."(2/167، باب التعزیر،ط؛رشیدیہ)فقط واللہ اعلم

Reference: Arabic reference : Book 22, Hadith 3131: حوالہ

عنوان: موبائل ٹاور لگانے والے کا ہدیہ قبول کرنا
سوال: کوئی شخص اگر موبائل ٹاور لگاتا ہو  اور وہ آپ کو کوئی چیز  ہدیہ  دے تو اس کا   کیا حکم ہے؟
جواب: جس چیز کا جائز اور ناجائز دونوں طرح استعمال کیا جاسکتا ہو  اس کی سروسز فراہم کرنا جائز ہے، اور اس سے حاصل ہونے والی آمدنی حرام نہیں ہے ، البتہ اگر کسی شخص کے بارے میں یقینی معلوم ہو کہ وہ اس کو گناہ کے کاموں میں استعمال کرے گاتو اس کو  ایسی سروسر فراہم کرنے سے اجتناب کرنا ضروری ہے، چوں کہ موبائل  کا بنیادی مقصد باہم رابطہ ہے، اور اس کا جائز  استعمال موجود ہے، لہذا موبائل  کے ٹاور لگانے کا کام ناجائز نہیں ہے،  اور ایسے شخص کا ہدیہ قبول کرنا بھی درست ہے۔البحرالرائق میں ہے :"وقد استفيد من كلامهم هنا أن ما قامت المعصية بعينه يكره بيعه، وما لا فلا، ولذا قال الشارح: إنه لايكره بيع الجارية المغنية والكبش النطوح والديك المقاتل والحمامة الطيارة".(5/155).فتاوی شامی میں ہے :"وكذا لايكره بيع الجارية المغنية والكبش النطوح والديك المقاتل والحمامة الطيارة؛ لأنه ليس عينها منكراً، وإنما المنكر في استعمالها المحظور اهـ  قلت: لكن هذه الأشياء تقام المعصية بعينها لكن ليست هي المقصود الأصلي منها، فإن عين الجارية للخدمة مثلاً والغناء عارض فلم تكن عين المنكر، بخلاف السلاح فإن المقصود الأصلي منه هو المحاربة به فكان عينه منكراً إذا بيع لأهل الفتنة، فصار المراد بما تقام المعصية به ما كان عينه منكر بلا عمل صنعة فيه، فخرج نحو الجارية المغنية؛ لأنها ليست عين المنكر، ونحو الحديد والعصير؛ لأنه وإن كان يعمل منه عين المنكر لكنه بصنعة تحدث فلم يكن عينه". (4/268)فقط والله اعلم

عنوان: بیوی کا زندگی میں جائیداد تقسیم کرنا
سوال: بیوی اپنی زندگی میں جائیداد دینا چاہتی ہے، تو کتنا حصہ بنے گا؟ مالیت  ڈھائی کروڑ  ہے، تین بیٹے، دو بیٹیاں، شوہراور وہ خود ۔  الگ الگ سب کے حصے بتا دیں۔
جواب:
ہر شخص اپنی زندگی میں اپنی جائیداد کا خود مالک  ومختار ہوتا ہے، وہ ہر جائز تصرف اس میں کرسکتا ہے، کسی کو یہ حق نہیں  ہے کہ اس کو اس کی اپنی ملک میں تصرف  کرنے سے منع کرے ،نیز والد ین کی زندگی میں اولاد وغیرہ کا اس کی جائیداد میں   کوئی حق  و حصہ  نہیں  ہوتا،  اور نہ ہی کسی کو مطالبہ کا حق حاصل  ہوتا ہے،  تاہم اگر صاحبِ جائیداد اپنی  زندگی میں  اپنی جائیداد  خوشی  ورضا سے اولاد کے درمیان تقسیم کرنا چاہے تو کرسکتا ہے، اور اپنی زندگی میں جو جائیداد تقسیم کی جائے  وہ ہبہ (گفٹ) کہلاتی ہے اور اولاد کے درمیان ہبہ (گفٹ) کرنے میں برابری ضروری ہوتی ہے، رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:'' وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»''۔ (مشکاۃ  المصابیح، 1/261، باب العطایا، ط: قدیمی)ترجمہ:حضرت نعمان ابن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)اور صاحبِ جائیداد کی طرف سے اپنی زندگی میں اپنی اولاد کے درمیان ہبہ کرنے کا شرعی  طریقہ یہ ہے کہ   اپنی جائیداد میں سے  اپنے اور اپنے رفیقِ حیات  کے لیے   جتنا چاہے رکھ لے؛ تاکہ بوقتِ ضرورت کام آئے، اور بقیہ مال اپنی  تمام  اولاد میں برابر تقسیم کردے، یعنی جتنا بیٹے کو دے اتنا ہی بیٹی کو دے،  نہ کسی کو محروم کرے اور نہ ہی بلاوجہ کمی بیشی کرے، ورنہ  گناہ گار  ہوگا اور اس صورت میں ایسی تقسیم شرعاً غیر منصفانہ کہلائے گی۔البتہ  کسی بیٹے یا  بیٹی کو  کسی معقول وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی شرافت  ودین داری یا غریب ہونے کی بنا پر  یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے۔بصورتِ مسئولہ مذکورہ خاتون اپنے اور اپنے شوہر کے لیے کتنا روکنا چاہتی ہیں یہ  چوں کہ اُن کے اپنے صواب دید پر ہے، اس لیے بقیہ رقم کا تعین ہمارے لیے ممکن نہیں، جس کی وجہ سے ہر ایک کا حصہ الگ الگ بتانا دشوار ہے،  بہرحال!  انہیں چاہیے  کہ اپنے اور اپنے شوہر کے لیے جتنا چاہیں روک لیں اور باقی جتنا بھی تقسیم کرنا ہو اسے اولاد کے درمیان برابر برابر تقسیم کردیں۔ فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: زندگی میں بیٹے کو مکان میں سے بیٹیوں کے مقابلہ میں زیادہ حصہ دینے کا حکم
سوال: زید کے پاس  ایک  مکان ہے،  جس میں وہ رہائش پذیر ہے، مکان پانچ مرلہ  ہے، جس کا طول و عرض یوں ہے :  (24 بائے 59 فٹ) بچوں کی تعداد ، چار بیٹیاں ( ایک غیر شادی شدہ )ایک بیٹا (شادی شدہ) زید اپنے اکلوتے بیٹے کو مکان میں سے تین مرلہ دینا چاہتا ہے، اور باقی دو مرلہ بیٹیوں میں تقسیم کرنا چاہتا ہے ، برائے مہربانی اس کی شرعی تقسیم عنایت فرمائیں ، یا یہ کہ کس حساب سے بیٹے کو اس کے شرعی حصہ سے زائد دیا جاسکتا ہے ، بیٹے کی والدہ بھی حیات ہیں، اور وہ بھی اپنا حصہ دینے کو تیار ہیں!
جواب:
والد اگر اپنی زندگی میں اپنی خوشی سے اپنی جائے داد میں سے اگر  اولاد کو کچھ دے تو شرعاً یہ معاملہ ہبہ (گفٹ) کہلاتا ہے ، اور اولاد کو ہبہ کرنے میں میں شریعت کا حکم یہ ہے کہ سب کے درمیان برابری اور انصاف کا پہلو اختیار کرے ،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:مرقاة المفاتيح شرح مشكاة المصابيح (5/ 2008):"و عن النعمان بن بشير، «أن أباه أتى به إلى رسول الله صلى الله عليه وسلم فقال: إني نحلت ابني هذا غلاما فقال: أكل ولدك نحلت مثله؟ قال: لا، قال: فأرجعه» . وفي رواية أنه قال: «أيسرك أن يكونوا إليك في البر سواء؟ قال: بلى، قال: فلا إذا» ، وفي رواية: أنه قال: «أعطاني أبي عطية فقالت عمرة بنت رواحة: لا أرضى حتى يشهد رسول الله - صلى الله عليه وسلم - فأتى رسول الله - صلى الله عليه وسلم - فقال: إني أعطيت ابني من عمرة بنت رواحة عطية فأمرتني أن أشهدك يا رسول الله، قال: أعطيت سائر ولدك مثل هذا؟ قال: لا، قال: فاتقوا الله واعدلوا بين أولادكم. قال: فرجع فرد عطيته» . وفي رواية أنه قال: «لا أشهد على جور» . متفق عليه."ترجمہ:حضرت نعمان بن بشیر  رضی اللہ عنہ سے روایت ہے کہ (ایک دن ) ان کے والد (حضرت بشیر رضی اللہ عنہ) انہیں رسول کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ آپ ﷺمنے فرمایا کے کیا تم نہیں چاہتے کہ تمہاری سب اولاد تمہارے ساتھ نیکی (خدمت اور ادب و احترم اور فرماں بردار ہونے) میں برابر ہو؟ تو نعمان بن بشیر رضی اللہ عنہ نے عرض کہ کیوں نہیں، تو آپ ﷺ نے فرمایا کہ پھر ایسا نہ کرو، ایک اور روایت میں ہے کہ  …  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔(مظاہر حق، 3/193، باب العطایا، ط: دارالاشاعت)البتہ  کسی بیٹے یا  بیٹی کو  کسی معقول شرعی وجہ کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا یا زیادہ خدمت گزار ہونے کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا بلا وجہ کم زیادہ دینا یہ شرعاً  گناہ ہے، اس سے بچنا لازم ہے۔لہٰذا صورتِ  مسئولہ میں زید کو  چاہیے کہ اپنی زندگی میں اپنا مکان تقسیم کرنے کی صورت میں اپنی بیٹیوں اور بیٹے کو برابر برابر حصہ دے اور بلا وجہ بیٹیوں کو بیٹے کے مقابلہ میں کم حصہ نہ دے، البتہ اگر کسی مجبوری کی وجہ سے زید بیٹے کو زیادہ حصہ دینا چاہتا ہے تو اسے  چاہیے کہ اپنی بیٹیوں کو بھی اعتماد میں لے کر  ان کی دلی رضامندی  کے ساتھ حسبِ  ضرورت بیٹے کو بیٹیوں کے مقابلہ میں کچھ زیادہ حصہ دے دے۔مرقاة المفاتيح شرح مشكاة المصابيح (5/ 2008):’’ (وعن النعمان بن بشير) : بضم النون قال المؤلف: هو أول مولود ولد للأنصار من المسلمين بعد الهجرة، قيل: مات النبي - صلى الله عليه وسلم - وله ثمان سنين وسبعة أشهر ولأبويه صحبة (أن أباه أتى به إلى رسول الله صلى الله عليه وسلم فقال: إني نحلت) : بفتح النون والحاء المهملة أي: وهبت وأعطيت (ابني هذا غلاما) أي: عبدا قال في النهاية: النحل العطية والهبة ابتداء من غير عوض ولا استحقاق (فقال: آكل ولدك) : بنصب كل (نحلت مثله) أي: مثل هذا الولد دل على استحباب التسوية بين الذكور والإناث في العطية (قال: لا، قال: فأرجعه) أي: الغلام أو رده إليك، وقال ابن الملك: أي استرد الغلام وهذا للإرشاد والتنبيه على الأولى (وفي رواية) أي: لهما أو لأحدهما (أنه قال: أيسرك) أي: أيعجبك ويجعلك مسرورًا (أن يكونوا) أي: أولادك جميعا (إليك في  البر سواء) أي: مستوين في الإحسان إليك وفي ترك العقوق عليك وفي الأدب والحرمة والتعظيم لديك، (قال: بلى، قال: فلا) أي: فلا تعط أي: الغلام له وحده أو فلا تعط بعضهم أكثر من بعض (إذا) : بالتنوين أي: إذا كنت تريد ذلك (وفي رواية أنه قال) أي: النعمان (أعطاني أبي عطية فقالت عمرة بنت رواحة) : بفتح أولهما وهي أمه (لا أرضى) أي: بهذه العطية لولدي (حتى يشهد رسول الله صلى الله عليه وسلم) أي: تجعله شاهدا على القضية (فأتى رسول الله صلى الله عليه وسلم) أي: فجاءه أبي ( «قال: إني أعطيت ابني من عمرة بنت رواحة عطية فأمرتني أن أشهدك يا رسول الله، قال: أعطيت سائر ولدك مثل هذا» ) أي: باقي أولادك مثل هذا الإعطاء وهو بحذف الاستفهام مع أنه يمكن أن يقرأ بهمزة ممدودة (قال: لا، قال: فاتقوا الله) أي: حق تقواه أي: ما استطعتم (واعدلوا بين أولادكم) : وفي خطاب العام إشارة إلى عموم الحكم (قال) : فانصرف أبي من عنده عليه الصلاة والسلام (فرد عطيته) أي: إلى نفسه أو فرجع في هبته، وقوله: فرد تفسير له وفيه جواز رجوع الوالد في هبة ولده (وفي رواية: أنه) أي: النبي صلى الله عليه وسلم (قال: «لا أشهد على جور» ) أي: ظلم أو ميل فمن لا يجوز التفضيل بين الأولاد يفسره بالأول ومن يجوزه على الكراهة يفسره بالثاني، قال النووي: " فيه استحباب التسوية بين الأولاد في الهبة فلا يفضل بعضهم على بعض سواء كانوا ذكورا أو إناثا، قال بعض أصحابنا: ينبغي أن يكون للذكر مثل حظ الأنثيين، والصحيح الأول لظاهر الحديث فلو وهب بعضهم دون بعض فمذهب الشافعي، ومالك، وأبي حنيفة - رحمهم الله تعالى - أنه مكروه وليس بحرام والهبة صحيحة، وقال أحمد والثوري وإسحاق - رحمهم الله - وغيرهم: هو حرام، واحتجوا بقوله: «لا أشهد على جور» ، وبقوله: واعدلوا بين أولادكم، واحتج الأولون بما جاء في رواية: فأشهد على هذا غيري، ولو كان حراما وباطلا لما قال هذا، وبقوله: فأرجعه، ولو لم يكن نافذا لما احتاج إلى الرجوع، فإن قيل: قاله تهديدا، قلنا: الأصل خلافه، ويحمل عند الإطلاق صيغة أفعل على الوجوب أو الندب وإن تعذر ذلك فعلى الإباحة، وأما معنى الجور فليس فيه أنه حرام لأنه هو الميل عن الاستواء وكل ما خرج عن الاعتدال فهو جور، سواء كان حراما أو مكروها. وفي شرح السنة: في الحديث استحباب التسوية بين الأولاد في النحل، وفي غيرها من أنواع البر حتى في القبلة، ولو فعل خلاف ذلك نفذ. وقد فضل أبو بكر عائشة - رضي الله عنهما - بأحد وعشرين وسقا نحلها إياها دون سائر أولاده، وفضل عمر بن الخطاب - رضي الله عنه - عاصما في عطائه، وفضل عبد الرحمن بن عوف ولد أم كلثوم، قال القاضي - رحمه الله -: وقرر ذلك ولم ينكر عليهم فيكون إجماعا (متفق عليه) .‘‘الدر المختار وحاشية ابن عابدين (رد المحتار) (5/ 690):'' (وتتم) الهبة (بالقبض) الكامل.''الدر المختار وحاشية ابن عابدين (رد المحتار) (5/ 696):'' ولو وهب في صحته كل المال للولد جاز وأثم.''''فتاویٰ تاتارخانیہ'' میں ہے:"و علی جواب المتأخرین لا بأس بأن یعطي من أولاده من کان متأدباً." (ج: ۳ ؍ ۴۶۲، ط:زکريا هند)فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: صرف بیٹوں یا کسی ایک کو ہبہ کرنا
سوال: کیا زندگی میں اپنی جائیداد صرف بیٹوں یا کسی ایک  کو دینا صحیح ہے ؟
جواب:
والد اپنی خوشی سے اپنی جائے داد میں سے اگر  اولاد کو کچھ دے تو شرعاً یہ معاملہ ہبہ (گفٹ) کہلاتا ہے ، اور اولاد کو ہبہ کرنے میں میں شریعت کا حکم یہ ہے کہ سب کے درمیان برابری اور انصاف کا پہلو اختیار کرے ،رسول اللہ ﷺ نے اولاد کے درمیان ہبہ کرنے میں برابری کرنے کا حکم دیا ، جیساکہ نعمان بن بشیر رضی اللہ تعالی عنہ کی  روایت میں ہے:"وعن النعمان بن بشير أن أباه أتى به إلى رسول الله صلى الله عليه وسلم فقال: إني نحلت ابني هذا غلاماً، فقال: «أكل ولدك نحلت مثله؟» قال: لا قال: «فأرجعه» . وفي رواية ...... قال: «فاتقوا الله واعدلوا بين أولادكم»".(مشکاة المصابیح، 1/261، باب العطایا، ط: قدیمی)ترجمہ: "حضرت نعمان  بن بشیر  رضی اللہ عنہ سے روایت ہے کہ (ایک دن ) ان کے والد  (حضرت بشیر رضی اللہ عنہ)  انہیں رسولِ کریمﷺ کی خدمت میں لائے اور عرض کیا کہ میں نے  اپنے اس بیٹے کو ایک غلام ہدیہ کیا ہے، آپ ﷺ نے فرمایا : کیا آپ نے اپنے سب بیٹوں کو اسی طرح ایک ایک غلام دیا ہے؟، انہوں نے کہا :  ”نہیں “، آپ ﷺ نے فرمایا: تو پھر (نعمان سے بھی ) اس غلام کو واپس لے لو۔ ایک اور روایت میں آتا ہے کہ ……  آپ ﷺ نے فرمایا: اللہ تعالی سے ڈرو اور اپنی اولاد کے درمیان انصاف کرو۔"(مظاہر حق، 3/193، باب العطایا، ط: دارالاشاعت)البتہ  کسی بیٹے یا  بیٹی کو  کسی معقول شرعی وجہ  کی بنا پر  دوسروں کی بہ نسبت   کچھ زیادہ  دینا چاہے تو دےسکتا ہے،  یعنی کسی کی دین داری یا یا زیادہ خدمت گزار ہونے  کی بنا پر اس کو  دوسروں کی بہ نسبت کچھ زیادہ دے تو اس کی اجازت ہے، لیکن بعض کو دینا اور بعض کو محروم رکھنا یا بلا وجہ کم زیادہ دینا یہ شرعاً سخت گناہ ہے، اس سے بچنا لازم ہے۔فقط واللہ اعلم

Reference: Sunnah.com reference : Book 7, Hadith 183 English translation : Book 7, Hadith 934 Arabic reference : Book 7, Hadith 928: حوالہ

عنوان: شوہر کا بیوی اور بچوں کے نام مکان کردینے سے مکان کا حکم
سوال: میرے خاوند نے جب دوسری شادی کی تو میں نے ان سے کہا کہ میرے اور میرے بچوں (ایک بیٹا دو بیٹیاں جو اُن ہی سے ہیں ) کا کیا بنے گا، تو انہوں نے کہاکہ میں آپ کو ایک مکان دے دیتا ہوں تو اس پر رضا مندی سے انہوں نے ایک مکان میرے نام کروا دیا، اب وہ کہتے ہیں کہ یہ میں نے امانت رکھوایا تھا، وہ مکان مجھے واپس کر دیں، تو اس کا کیا حکم ہے؟
جواب: واضح رہے کسی بھی چیز کو ہبہ (گفٹ) کرنے کے لیے ضروری ہے  کہ واہِب (ہبہ کرنے والا) موہوبہ چیز (جس چیز کا ہبہ کیا جارہاہے)  کو موہوب لہ (جس کو ہبہ کررہا ہے) کے نام کرنے کے ساتھ اس کا مکمل  قبضہ اور تصرف بھی دے دے، اور ہبہ کے وقت موہوبہ چیز سے اپنا تصرف مکمل طور پر ختم کردے، صرف نام کردینے سے  شرعاً ہبہ درست نہیں ہوتا، نیز ہر چیز کا قبضہ اسی چیز کے حساب سے ہوتا ہے،   مکان کے قبضہ کے تام ہونے کا طریقہ یہ ہے کہ  واہب (مالک) اپنا سامان اس میں سے نکال دے اور خود بھی کچھ  وقت کے لیے اس میں سے نکل جائے، پھر اگر خود بھی مکان میں رہنا چاہتا ہے تو موہوب لہ کی اجازت سے رہ سکتاہے،   اس طرح موہوبہ چیز موہوب لہ کے لیے گفٹ ہوجائے گا، اور واہب کی ملکیت ختم ہوجائے گی۔بصورتِ مسئولہ اگر شوہر نے مذکورہ طریقہ کے مطابق مکان اپنی بیوی اور بچوں کے نام کیا تھا، یعنی مکان مکمل طور پر  قبضہ میں دیا، اور خود اپنے سامان سمیت کسی اور مکان میں رہائش رکھی، یا اسی مکان میں رہے، لیکن مذکورہ طریقہ کے مطابق تخلیہ کیا تھا (یعنی مکان سے نکل کر بیوی اور بچوں کے حوالے کیا تھا)، تو مکان بیوی اور بچوں کی ملکیت ہوگی، شوہر کو واپس لینے کا حق نہیں ہوگا۔لیکن اگرمکان صرف نام کیا تھا اور مذکورہ طریقے کے مطابق قبضہ نہیں دیا تھا تو مکان شوہر کا ہے اور ان کو واپس لینے کا حق حاصل ہے۔فتاویٰ عالمگیری میں ہے:"لايثبت الملك للموهوب له إلا بالقبض هو المختار، هكذا في الفصول العمادية".(الباب الثانی فیما یجوز من الھبۃ وما لایجوز، ج:4، ص:378، ط:مکتبة رشیدیة)فتاوی شامی میں ہے:"(وتتم) الهبة (بالقبض) الكامل (ولو الموهوب شاغلاً لملك الواهب لا مشغولاً به) والأصل أن الموهوب إن مشغولاً بملك الواهب منع تمامها، وإن شاغلاً لا، فلو وهب جرابًا فيه طعام الواهب أو دارًا فيها متاعه، أو دابةً عليها سرجه وسلمها كذلك لاتصح، وبعكسه تصح في الطعام والمتاع والسرج فقط؛ لأنّ كلاًّ منها شاغل الملك لواهب لا مشغول به؛ لأن شغله بغير ملك واهبه لايمنع تمامها كرهن وصدقة؛ لأن القبض شرط تمامها وتمامه في العمادية".(کتاب الھبة، ج:5، ص:690، ط :ایچ ایم سعید)فقط والله اعلم

عنوان: بچوں کے پیدائش کے موقع پر چچا یا خالہ کو ملنے والی رقم کا حکم
سوال: (1)  چھوٹے بچے کے پیسے استعمال کرسکتے ہیں؟ یعنی ایک بچہ پیدا ہوجائے تو لوگ اس کو پیسے دیتے ہیں؟(2) ہمارے ہاں رواج یہ ہے کہ بچے کہ پیسے چچا یا خالہ لیتے ہیں، کیا یہ جائز ہے؟
جواب: (1)  بچوں کو ان کے بچپن میں جو تحفے تحائف دیے جاتے ہیں، ان کی مختلف صورتیں ہیں جو کہ مندرجہ ذیل ہیں:1: اگر وہ ایسی چیزیں ہیں  جو بچوں کے استعمال کی ہیں  یا  ان کی ضرورت کے موافق ہیں، (مثلاً بچوں کے کپڑے اور جھولا اور کھلونے وغیرہ) تو ایسی چیزیں ان بچوں ہی کی ملکیت ہوں گی،  کسی کے لیے ان چیزوں میں تصرف  کرنا یا وہ چیزیں کسی اور کو دینا جائز نہیں ہوگا۔2: اور اس کے علاوہ اگر کوئی اور چیزیں ہوں  تو اس میں عرف ورواج کا اعتبار ہوگا، اگر عرف یہ ہے کہ  یہ تحفے تحائف بچے کی کفالت کرنے والے کو دینا مقصودہوتے ہیں، صرف  ظاہراً   بچوں کے ہاتھ میں دیے جاتے ہوں، جیسا کہ عام طور پر عقیقہ وغیرہ کی تقریب میں ہوتا ہے تو ان چیزوں کے مالک وہی لوگ ہوں گے جو بچوں کی کفالت کرتے ہیں، (مثلاً والدین وغیرہ)، وہ اس میں جو چاہیں تصرف کرسکیں گے، پھر اس میں یہ تفصیل ہے کہ  اگر وہ چیزیں  والدہ کے رشتہ داروں نے دی ہیں تو والدہ ان کی مالک ہے، اور اگروالد کے رشتہ داروں نے دی ہیں تو  اس کا مالک والد ہے۔3: اگر عرف یہ ہے کہ اس طرح کی تقریبات میں وہ چیزیں بچے ہی کو دی جاتی ہیں  تو پھر اس کا مالک بچہ ہی ہوگا۔4: اگر  کسی موقع پر  ہدیہ دینے والے صراحت کردیں  یہ بچے کے لیے یا اس کی والدہ یا والد کے لیے ہے   تو جس کی صراحت کریں گے وہی اس کا مالک ہوگا۔(2) بچے کی پیدائش وغیرہ کے موقع پر چچا یا خالہ کو  ملنے والی رقم اگر ان کو بطورِ ملکیت ملتی ہے (جیسے کہ سوال سے ظاہر ہورہا ہے) تو وہ رقم ان کی ملکیت شمار ہوگی، اور وہ اس میں کسی بھی قسم کا تصرف کرنے کے مجاز ہوں گے، تاہم اگر ان کو بچے کے لیے بطورِ امانت دینے کا عرف ہے، یا بچے کو دینے کی صراحت کرکے دی جائے تو وہ رقم ان کے پاس امانت ہوگی، اس میں انہیں کسی قسم کا تصرف کرنے کا اختیار نہیں ہوگا۔فتاوی ہندیہ میں ہے:"قال الفقيه أبو الليث - رحمه الله تعالى -: إن كانت الهدية مما يصلح للصبي مثل ثياب الصبي أو شيء يستعمل للصبيان فهي للصبي، وإن كانت الهدية دراهم أو دنانير أو شيئا من متاع البيت أو الحيوان، فإن أهداه أحد من أقرباء الأب أو من معارفه فهي للوالد إذا اتخذ الرجل عذيرة للختان فأهدى الناس هدايا ووضعوا بين يدي الولد فسواء قال المهدي هذا للولد أو لم يقل، فإن كانت الهدية تصلح للولد، مثل ثياب الصبيان أو شيء يستعمله الصبيان مثل الصولجان والكرة فهو للصبي؛ لأن هذا تمليك للصبي عادة، وإن كانت الهدية لا تصلح للصبي عادة كالدراهم والدنانير ينظر إلى المهدي، فإن كان من أقارب الأب أو معارفه فهي للأب، وإن كان من أقارب الأم أو معارفها فهي للأم؛ لأن التمليك هنا من الأم عرفا وهناك من الأب فكان التعويل على العرف حتى لو وجد سبب أو وجه يستدل به على غير ما قلنا يعتمد على ذلك."(كتاب الهبة، الباب الثانى فيمايتعلق بالتحليل، ج:4، ص:383، مكتبه رشيديه)فقط والله اعلم

عنوان: بچے کے نام پر فلیٹ لینے سے ملکیت ہوگی یا نہیں؟
سوال: جب میں قریب سات یا نو سال کا تھا، میرےمرحوم والد نے ایک فلیٹ میرے نام پر لیا۔ یہ فلیٹ میرا ہے یا سب وارثین کا حصہ ہو گا؟
جواب:
صورتِ مسئولہ میں  سائل کے والد نے سائل کے نام پر فلیٹ خریدا جب کہ سائل نابالغ تھا تو  اگر سائل کے نام پر فلیٹ لینے سے والد صاحب کا مقصد سائل کو مالک بنانا تھا تو شرعًا یہ والد کی طرف سے سائل کے لیے  گفٹ تھا اور سائل کی ملکیت  اس فلیٹ  پر اسی وقت ثابت ہوگئی تھی؛ لہذا اب یہ گھر سائل کا ہی ہوگا اور والد کے دیگر ورثاء کا اس میں حق نہیں ہوگا۔فتاوی شامی میں ہے:"(وهبة من له ولاية على الطفل في الجملة) وهو كل من يعوله فدخل الأخ والعم عند عدم الأب لو في عيالهم (تتم بالعقد) لو الموهوب معلوما وكان في يده أو يد مودعه، لأن قبض الولي ينوب عنه.(قوله: على الطفل) فلو بالغا يشترط قبضه، ولو في عياله تتارخانية (قوله: في الجملة) أي ولو لم يكن له تصرف في ماله (قوله: بالعقد) أي الإيجاب فقط كما يشير إليه الشارح كذا في الهامش، وهذا إذا أعلمه أو أشهد عليه، والإشهاد للتحرز عن الجحود بعد موته والإعلام لازم لأنه بمنزلة القبض بزازية، قال في التتارخانية: فلو أرسل العبد في حاجة أو كان آبقًا في دار الإسلام فوهبه من ابنه صحت فلو لم يرجع العبد حتى مات الأب لايصير ميراثًا عن الأب اهـ.(قوله: ولو الموهوب إلخ) لعله احتراز عن نحو وهبته شيئا من مالي تأمل، (قوله: معلومًا) قال محمد - رحمه الله -: كل شيء وهبه لابنه الصغير، وأشهد عليه، وذلك الشيء معلوم في نفسه فهو جائز، والقصد أن يعلم ما وهبه له، والإشهاد ليس بشرط لازم لأن الهبة تتم بالإعلام تتارخانية."(کتاب الہبۃ ج نمبر ۵ ص نمبر ۶۹۴،ایچ ایم سعید)فقط واللہ اعلم

Reference: Sunan Abi Dawud 3021 In-book reference : Book 20, Hadith 94 English translation : Book 19, Hadith 3015: حوالہ

عنوان: قرض خواہ کی طرف سے معاف کیے ہوئے قرضے کی رقم کا حکم
سوال: اگر قرض کی رقم واپس کی جارہی ہو اور وہ یہ کہے "رہنے دیں، میں نے نہیں لینا، اب اتنے عرصے کے بعد کیا لینا"،  کیا قرض ختم ہوگیا؟ میں رقم کا کیا کروں؟
جواب: واضح رہے اگرقرض کی ادائیگی کے وقت قرض خواہ مقروض سے قرضہ لینے کے بجائے واقعتاً اسے قرضہ معاف کردے، تو یہ رقم قرض خواہ کی جانب سے مقروض کو  ہدیہ (گفٹ) ہے، اور مقروض اس کا مالک ہوجاتا ہے۔بصورتِ مسئولہ جب مقروض کے قرض کی ادائیگی کے وقت قرض خواہ نے کہا: "رہنے دیں میں نے نہیں لینا، اب اتنے عرصے کے بعد کیا لینا" تو یہ الفاظ قرض کے سلسلے میں قرض خواہ کی طرف سے طنزاً  اور شکوہ کے طور پرکہے گئے ہیں، لہذا مذکورہ الفاظ سے قرض معاف متصور نہیں ہوگا، بلکہ قرضہ بدستور مقروض کے ذمہ برقرار ہے جس کی ادائیگی مقروض کے ذمہ لازم ہے۔فتاوی ہندیہ میں ہے:"هبة الدين ممن عليه الدين جائزة قياسًا واستحسانًا ...هبة الدين ممن عليه الدين وإبراءه يتم من غير قبول من المديون ويرتد برده ذكره عامة المشايخ رحمهم الله تعالى، وهو المختار، كذا في جواهر الأخلاطي".(الباب الرابع في هبة الدين ممن عليه الدين، ج:4، ص:384، ط:مكتبه رشيديه)فقط والله اعلم

عنوان: قرض معاف کرنے کی نیت کرنے سے قرض معاف نہیں ہوتا
سوال: ایک آدمی نے دوسرے کو قرض دیا اور پھر مقروض کو بتائے بغیر دل میں نیت کر لی کہ میں اس سےقرض واپس نہیں لوں گا، اب اگر وہ واپس کرنا چاہے تو کیا اس کو لینا جائز ہے؟
جواب: صورتِ مسئولہ میں مذکورہ شخص کے لیے قرض لینا جائز ہے؛ کیوں کہ صرف دل میں نیت کرنے سے قرض معاف نہیں ہوتا۔ فقط واللہ اعلم