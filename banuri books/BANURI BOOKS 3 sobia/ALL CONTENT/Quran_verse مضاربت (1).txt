عنوان: غیر متعین اُجرت پر نفع و نقصان کی شراکت کے ساتھ زمین کسی کو فروخت کرنے کےلیے دینے کی شرعی حیثیت
سوال: ایک شخص نے اپنے ذاتی سرمایہ 30 لاکھ روپے سے زمین خریدی، اور اپنے ایک دوست کو اپنے ساتھ اس میں اس طور پر شریک کیا کہ اس کو آگے فروخت کرنے اور اس کےتمام مسائل کے حل کرنے کی ذمّہ داری اس پر ہوگی، اور نفع نقصان میں دونوں شریک ہوں گے، تو آیا شریعت کی رو سے اس طرح کی شراکت داری درست ہے یا نہیں؟
جواب: صورتِ مسئولہ میں مذکورہ شخص نے جب خود اپنا ذاتی سرمایہ لگاکر  زمین خریدی، پھر اس میں اپنے ایک دوست کو اس طور پر شریک کیا کہ وہ اسے آگے فروخت کرے گا، اور اس عمل میں جتنی بھی ذمّہ داریاں ہوں گی وہ سب اس پر عائد ہوں گی، اور اسی طرح نفع و نقصان میں بھی دونوں شریک ہوں گے تو شریعت کی رو سے یہ صورت شرکت کی نہیں ہے، بلکہ مضاربتِ فاسدہ کی صورت ہے، اس لیے کہ اوّلاً یہ معاملہ ایک جانب سےزمین اور دوسری جانب سے عمل کی صورت میں طے ہوا، ثانیاً دوسرے شخص کو نفع میں شریک کرنے کے ساتھ اس پر نقصان کی ذمّہ داری بھی عائد کرنے کی وجہ سے یہ معاملہ شرعًا فاسد و ناجائز ہوا، چناں چہ اب اگر دوسرا شخص وہ زمین فروخت کرکے اپنی ذمّہ داریاں ادا کرچکا ہے تو اس معاملہ کے فاسد ہونے کی وجہ سے جو بھی نفع ہوا ہے شرعًا وہ زمین کے مالک (یعنی سرمایہ دار) کو ملے گا، اور اگر کوئی نقصان ہوا ہے تو وہ بھی اسی کے ذمّہ ہوگا، اور نفع و نقصان دونوں صورتوں میں دوسرے شخص کو  اُجرتِ مثل (یعنی  اس طرح کے کام پر ایسے شخص کی عرف و رواج میں جو اُجرت ہوتی ہے وہ) ملے گی۔تاہم اگر زمین فروخت نہیں ہوئی تو اس معاملہ کو ختم کرنا ضروری ہوگا، پھر اگر زمین کا مالک مذکورہ زمین اپنے اسی دوست کے ذریعے فروخت کروانا چاہتا ہے تو اس کی جائز صورت یہ ہوگی کہ وہ اپنے اس دوست کو زمین کی فروختگی کےلیے اُجرت طے کرکے ساتھ ملازمت پر رکھ لے، اور نفع و نقصان کی ذمّہ داری خود اپنے ذمّہ لے، اس پر عائد نہ کرے۔فتاویٰ عالمگیری میں ہے:"(المضاربة) أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر حتى لو شرط الربح كله لرب المال كان بضاعة ولو شرط كله للمضارب كان قرضا هكذا في الكافي.....وأما شرائطها الصحيحة فكثيرة كذا في النهاية. (منها) أن يكون رأس المال دراهم أو دنانير عند أبي حنيفة وأبي يوسف رحمهما الله تعالى وعند محمد - رحمه الله تعالى - أو فلوسا رائجة حتى إذا كان رأس مال المضاربة ما سوى الدراهم والدنانير والفلوس الرائجة لم تجز المضاربة إجماعا.....(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط.....(وأما) (حكمها) فإنه أولا أمين وعند الشروع في العمل وكيل وإذا ربح فهو شريك وإذا فسدت فهو أجير."(كتاب المضاربة، الباب الأول في تفسير المضاربة وركنها وشرائطها وحكمها، ج:4، ص:285 تا 288، ط:المكتبة الرشيدية كوئته)فتاویٰ شامی میں ہے:"(الفاسد) من العقود (ما كان مشروعا بأصله دون وصفه، والباطل ما ليس مشروعا أصلا) لا بأصله ولا بوصفه (وحكم الأول) وهو الفاسد (وجوب أجر المثل بالاستعمال) لو المسمى معلوما ابن كمال.وفي الرد: (قوله: وجوب أجر المثل) أي أجر شخص مماثل له في ذلك العمل، والاعتبار فيه لزمان الاستئجار ومكانه من جنس الدراهم والدنانير لا من جنس المسمى لو كان غيرهما، ولو اختلف أجر المثل بين الناس فالوسط والأجر ..... (قوله: لو المسمى معلوما) هذا إنما يصح لو زاد المصنف لا يتجاوز به المسمى كما فعل ابن الكمال تبعا للهداية والكنز، فكان على الشارح أن يقول إذا لم يكن مسمى أو لم يكن معلوما؛ لأن وجوب أجر المثل بالغا ما بلغ على ما أطلقه المصنف إنما يجب في هذين الصورتين أما لو علمت التسمية فلا يزاد على المسمى."(كتاب الإجارة،باب الإجارة الفاسدة، ج:6، ص:45، ط:ايج ايم سعيد كراتشي)و فيه أيضاً:"وشرطها كون الأجرة والمنفعة معلومتين؛ لأن جهالتهما تفضي إلى المنازعة.وفي الرد: (قوله: كون الأجرة والمنفعة معلومتين) أما الأول فكقوله بكذا دراهم أو دنانير وينصرف إلى غالب نقد البلد، فلو الغلبة مختلفة فسدت الإجارة ما لم يبين نقدا منها فلو كانت كيليا أو وزنيا أو عدديا متقاربا فالشرط بيان القدر والصفة وكذا مكان الإيفاء لو له حمل ومؤنة عنده، وإلا فلا يحتاج إليه كبيان الأجل، ولو كانت ثيابا أو عروضا فالشرط بيان الأجل والقدر والصفة لو غير مشار إليها، ولو كانت حيوانا فلا يجوز إلا أن يكون معينا بحر ملخصا."(كتاب الإجارة، شروط الإجارة، ج:6، ص:5، ط:ايج ايم سعيد كراتشي)فقط و الله أعلم

عنوان: مضاربت میں پیسوں کے اعتبار سے نفع متعین کرنے کا حکم
سوال: میں نے ایک شخص کو جو چکی چلاتا تھا پانچ لاکھ روپے مضاربت کے طور پر  دیے ،اور ہمارا یہ معاہدہ ہوا کہ وہ ان پیسوں سے گندم خرید کر اس سے آٹا بنائے گا اور مجھے ایک کلو پر ایک روپیہ دے گا، چار ماہ تک اس نے مجھے کبھی 38 کبھی 40 کبھی 36 اور کبھی 25 ہزار دیے، اس کے بعد اس نے بالکل پیسے دینا   چھوڑ دیے ، میں مانگتا رہا وہ ٹال مٹول کرتا رہا ،اب اس معاہدہ کو ایک سال مکمل ہو گیا ہے، اور ہم نے معاہدہ میں یہ بھی کہا تھا کہ جو فریق معاہدہ کو ختم کرنا چاہے وہ ایک ماہ پہلے بتائے گا، میں نے تین چار ماہ پہلے اس معاملے کو ختم کرنے کا کہہ دیا ،اب وہ کہہ رہا ہے جو نفع ہوا ہے وہ سود ہے میں نہیں دوں گا، اور جو اصل رقم ہے اس کے متعلق کہہ رہا ہے ہر ماہ 30، 30 ہزار کر کے دوں گا۔اب مجھے پوچھنا یہ ہے کہ کیا ہمارا یہ معاہدہ درست تھا؟ کیا اس سے جو نفع ہوا ہے   میرے لیے اس کا لینا جائز ہے ؟اور اصل رقم ایک ساتھ نادینا دوسرے فریق کے لیے جائز ہے یا ایک ساتھ دینا لازم ہے ؟
جواب: واضح رہے کہ عقد مضاربت میں اگر کسی نے نفع کو روپے کے  حساب سے متعین کر دیا یعنی نفع میں سے 100 روپے فلاں شخص کو ملیں گے، اس سےعقد  مضاربت فاسد ہو جاتا ہے ،اور اس عقد فاسدمیں جو نفع  حاصل ہوتا ہے وہ رب المال کا ہوتا ہے اور مضارب کو اس کام کی اجرت   دی جاتی ہے۔لہذا صورت  مسئولہ میں سائل نے  چکی والے   کو  جو پانچ لاکھ روپے دیے تھےکہ وہ ان پیسوں   سےگندم خرید ے اور اس کا آٹابنا کر بیچےاور اس سے  جو نفع ہوگا اس میں سے ایک کلو پروہ ایک روپیہ سائل کو دے گا ہے،یہ عقد شرعاًدرست نہیں تھا،ان پیسوں کو کاروبار میں لگا کرجو نفع ہوا ہے، وہ سارا کا سارا رب المال یعنی  سائل کا ہے ،اور   چکی والے شخص نے جو  یہ کام کیا ہے،   اس کواتنا کام کرنے والےمزدور کی اجرت کے بقدر اس کی اجرت جائے دی   گی ۔اور مذکور ہ شخص کا پیسے دینے میں ٹال مٹول کرنا درست نہیں ہے اس کو حدیث میں ظلم کہا گیا ہے،اس کو چاہیے کہ وہ تما م پیسے ایک ساتھ دے دے، اور اپنے آپ کو گناہ سے بچائے۔البحرالرائق    میں ہے:"قال : (ولاتصح إلا أن یکون الربح بینهما مشاعاً، فإن شرط لأحدهما دراهم مسماةً فسدت )؛ لما مر في الشرکة، وکذا کل شرط یوجب الجهالة في الربح یفسدها لاختلال المقصود."( کتاب المضاربة،ج:1،ص: 191،ط:دارالکتب العلمیة)الجوہرۃ النیرۃ میں ہے:"(قوله: ومن شرطها أن يكون الربح بينهما مشاعا لا يستحق أحدهما منه دراهم مسماة) لأن شرط ذلك يقطع الشركة لجواز أن لا يحصل من الربح إلا تلك الدراهم المسماة قال في شرحه: إذا دفع إلى رجل مالا مضاربة على أن ما رزق الله فللمضارب مائة درهم فالمضاربة فاسدة فإن عمل في هذا فربح، أو لم يربح فله أجر مثله وليس له من الربح شيء؛ لأنه استوفى عمله عن عقد فاسد ببدل فإذا لم يسلم إليه البدل رجع إلى أجرة المثل وليس له من الربح شيء كما في الإجارة."(كتاب المضاربة، ج:1،ص:292، ط:المطبعة الخيرية)فقط واللہ اعلم

عنوان: مضاربت میں خاص قسم کے کاروبار کرنے کی شرط لگانا
سوال: میں ایک آدمی سے پیسہ لیتا ہوں ،وہ مجھے اس شرط پر پیسہ دیتا ہے کہ چائے کی پتی وغیرہ لیکر  کاروبار کروں اور جو نفع ہوگا وہ آدھا اس کا ہوگا اور آدھا میرا ہوگا۔اور میں ان پیسوں سے چائے کی پتی کا کاروبار کرتا ہوں اور نفع آدھا میں رکھتا ہوں اور آدھا اس شخص کو دیتا ہوں۔کیا اس طریقہ سے کمائی اور تجارت کرنا شرعا جائز ہے؟
جواب: مذکورہ طریقہ پر معاملہ کرنے کو شریعت کی اصطلاح میں "مضاربت"کہتے ہیں،مضاربت کاطریقہ یہ ہے کہ ایک جانب سے سرمایہ کاری ہوتی ہے اور دوسرا شخص محنت کرتا ہے،اور نفع حسب معاہدہ دونوں میں تقسیم ہوتا ہے،لیکن اگر کاروبار میں نقصان ہوجائے تونقصان کی تلافی سب سے پہلے نفع سے کی  جائے گی،لیکن اگر نقصان نفع سے زیاہ ہوا ہے یا نفع ہوا ہی نہیں تو سرمایہ کارکی رقم  ضائع ہوگی اور محنت کرنے والے کی محنت رائیگاں جائے گی۔نیز مضاربت میں سرمایہ کار معاہدہ میں کس خاص قسم کے کاروبار کی  شرط لگا نا بھی جائز ہے، کہ اس رقم سے فلاں کاروبار کیا جائے وغیرہ ،لہذا صورت مسئولہ میں مذکورہ معاملہ شرعا درست ہے ۔ مجلۃ الاحکام العدلیۃ میں ہے:"المادة (1407) المضاربة المطلقة هي التي لم تتقيد بزمان أو مكان أو بنوع تجارة أو بتعيين بائع أو مشتر ، وإذا تقيدت بأحد هذه فتكون مضاربة مقيدة. مثلا إذا قال: اعمل في الوقت الفلاني أو المكان الفلاني أو بع واشتر مالا من الجنس الفلاني أو عامل فلانا وفلانا أو أهالي البلدة الفلانية. تكون المضاربة مقيدة."(‌‌الباب السابع: في حق المضاربة،ص271،ط؛نور محمد )فقط واللہ اعلم

عنوان: مضاربت میں اس طرح نفع مقرر کرنا کہ کبھی 20 ہزار کبھی 19 ہزار کبھی 18ہزار ملیں  گے
سوال: میں نے ایک شخص کو کچھ رقم کاروبار کرنے کے لیے دی تھی،تو انہوں نے کہا کہ میں ہر مہینے آپ کو 20000 روپے دوں گا،میں نے کہا کہ نہیں ،نفع مقرر کرنا تو سود ہے،انہوں نے کہا کہ کبھی 18 کبھی 19 اور کبھی 20 دوں گا،تو کیا اس طرح معاملہ کرنا درست ہے یا سود کے زمرے میں آتاہے؟
جواب: واضح  رہے کہ شرکت و مضاربت  میں حاصل ہونے والے نفع کی تقسیم فیصد کے اعتبار سے کرنا شرعا ضروری  ہوتا ہے،  متعین نفع متعین رقم کی صورت  میں مقرر کرنا ناجائز ہے، لہذا صورت مسئولہ میں  نفع  متعین رقم مثلا 20000 مہینہ  کی صورت میں طے کرنا یا  کبھی 18 کبھی 19اور کبھی 20 ہزار طے کرنا جائز نہیں ہوگا،  بلکہ ہر مہینے ہونے والے کل نفع  فیصد کے  اعتبار  سے طے کرنا ضروری ہوگا۔فتاوی شامی میں ہے:"(وكون الربح بينهما شائعا) فلو عين قدرا فسدت (وكون نصيب كل منهما معلوما) عند العقد."(کتاب المضاربة، 5/ 648،ط: سعید)فقط واللہ اعلم

عنوان: پیسہ دے کرماہانہ معین منافع وصول کرناکیساہے؟
سوال: میں نے ایک شخص کو کاروبار کے لیے چھ لاکھ روپے دیے ہوئے ہیں،جس پر وہ مجھے ہر ماہ 25 ہزار روپے نفع دیتا ہے، کیا یہ صورت صحیح ہے؟
جواب: صورت مسئولہ میں  سائل کے لئے متعین منافع وصول کرناجائزنہیں ، بلکہ مضاربت  میں   نفع کی تعیین نفع کے فیصد کے اعتبار سے کرنا ضروری ہے، اگر نفع کی تعیین ایک مقرر  رقم کے ذریعے کی جائے، یا کاروبار ہی نہ ہو، بلکہ محض رقم دے کر نفع لیا جائے تو یہ جائز نہیں ہے، بلکہ یہ قرض دے کر اس پر نفع حاصل کرنا ہے، اور قرض دے کر اس پر مشروط نفع حاصل کرنا سود ہے، اور سود کا لینا،دینا، اس کا معاملہ کرنا ناجائز، حرام اور گناہِ  کبیرہ ہے، اور شرکت میں رقم کے تناسب سے نفع لینا جائز ہوتا ہے۔الصحیح لمسلم  میں ہے:"عن جابر، قال: لعن رسول الله صلى الله عليه وسلم آكل الربا، ومؤكله، وكاتبه، وشاهديه ، وقال: هم سواء". ( 3/1219، باب لعن آ كل الربا ومؤكله، ط:، دار احیاء التراث، بیروت)الجامع الصغير  میں ہے: " كل قرض جر منفعةً فهو رباً." (ص:395، برقم :9728، ط: دارالکتب العلمیہ، بیروت)بدائع الصنائع میں ہے:"لو أن رجلا دفع إلى رجل ألف درهم ولم يقل: مضاربة ولا بضاعة، ولا قرضا ولا شركة.وقال: ما ربحت فهو بيننا فهذه مضاربة؛ لأن الربح لا يحصل إلا بالشراء والبيع، فكان ذكر الربح ذكرا للشراء والبيع، وهذا معنى المضاربة."(کتاب المضاربۃ،ج:6۔ص:80،ط:دارالکتب العلمیۃ)وفیہ ایضا:"فإن شرطا عددا مقدرا بأنشرطا أن يكون لأحدهما مائة درهم من الربح أو أقل أو أكثر والباقي للآخر لا يجوز، والمضاربة فاسدة؛ لأن المضاربة نوع من الشركة، وهي الشركة في الربح، وهذا شرط يوجب قطع الشركة في الربح."(کتاب المضاربۃ،فصل فی بیان حکم المضاربۃ،ج:6،ص:86،ط:دارالکتب العلمیۃ)فقط واللہ اعلم

عنوان: چلتے کاروبار میں رقم انویسٹ کرنے کی جائز وناجائز صورت
سوال: ایک شخص نے مجھ سے ایک کروڑ روپے کا مطالبہ کیا کہ وہ ان پیسوں سے کاروبار کرے گا اور ماہانہ ڈیڑھ لاکھ روپے مجھے نفع دے گا۔ اس شخص کا کاروبار سولر کا ہے، اس کا کاروبار  چل رہا ہے، دیگر کئی لوگوں نے اس میں پیسے لگائے ہوئے ہیں۔اس حوالے سے شرعی رہنمائی درکار ہے کہ میں اس کے اس ساتھ معاملات کیسے کروں؟
جواب: واضح رہے کہ کاروباری معاملہ خواہ شرکت کا ہو یا مضاربت کا، اس میں نفع کا تعین طے شدہ رقم کے ساتھ کرنا شرعاً جائز نہیں، اس سے معاملہ فاسد ہوجاتا ہے۔نفع کا تعین حصوں کے اعتبار سے یا شرح فیصد کے اعتبار سے کرنا ضروری ہے۔ اور مضاربت اس معاملہ کو کہتے ہیں جس میں ایک شخص کا مال ہو اور دوسرےکی شخص کی محنت اور عمل ہو۔ مذکورہ تفصیل کی رو سے صورتِ مسئولہ میں سائل کا ایک کروڑ روپے دے کر ماہانہ ڈیڑھ لاکھ روپے متعین نفع لینا جائز نہیں ہے۔معاملہ کے جواز کی  صورت یہ ہے کہ اگر سرمایہ صرف سائل کا ہو اور اس کی محنت ہو تو سائل سولر کے کاروبار کرنے والے کو ایک کروڑ روپے بطور مضاربت کے دے، جس سے وہ سولر خرید کر آگے فروخت کرے، نفع کا تناسب فیصد کے اعتبار سے طے کیا جانا ضروری ہے۔ اگر نقصان ہوجائے تو پہلے نفع سے اس کی تلافی کی جائے گی،  پھر سائل یعنی سرمایہ کار کے سرمایہ کا نقصان شمار ہوگا بشرطیکہ سولر کا کاروبار کرنے کی کوتاہی وغفلت کی وجہ سے نہ ہوا ہو اور ایسی صورت میں یہ شخص اس نقصان کا ضامن نہ ہوگا، اگر مضارب یعنی سولر کا کاروبار کرنے والے کی غفلت وکوتاہی کی وجہ سے نقصان ہوا تو وہ اس نقصان ضامن ہوگا۔مبسوطِ سرخسی میں ہے:"ولو اشترطا لرب المال من الربح مائة درهم والباقي للمضارب فهذه مضاربة فاسدة؛ لأن هذا الشرط يؤدي إلى قطع الشركة في الربح مع حصوله فربما لا يحصل إلا قدر المائة."(کتاب المضاربة، ج:22، ص:27، ط: دار المعرفة)الجوہرۃ النیرۃ میں ہے:"(قوله: ومن شرطها أن يكون الربح بينهما مشاعا لا يستحق أحدهما منه دراهم مسماة) لأن شرط ذلك يقطع الشركة لجواز أن لا يحصل من الربح إلا تلك الدراهم المسماة قال في شرحه: إذا دفع إلى رجل مالا مضاربة على أن ما رزق الله فللمضارب مائة درهم فالمضاربة فاسدة."(کتاب المضاربة، ج:1، ص:292، ط: المطبعة الخیریة)تبیین الحقائق شرح کنز الدقائق میں ہے:"قال رحمه الله (وما هلك من مال المضاربة ‌فمن ‌الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك  إلى العفو في الزكاة قال رحمه الله (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد."(کتاب المضاربة، باب المضارب یضارب، ج:5، ص:67، ط: دار الکتاب الإسلامي)فتاوی ہندیہ میں ہے:"(وأما) (حكمها) فإنه أولا أمين وعند الشروع في العمل وكيل وإذا ربح فهو شريك وإذا فسدت فهو أجير وإذا خالف فهو غاصب."(کتاب المضاربة، الباب الثاني، ج:4، ص:288، ط: دار الفکر)فقط والله اعلم

عنوان: عقدِ مضاربت میں نقصان کا ضامن کون ہے؟
سوال: میں نے ایک ساتھی کے ساتھ مل کر کاروبار شروع کیا، جس میں 2 لاکھ کا سرمایہ میں نے لگایا اور دوسرے نے کوئی سرمایہ نہیں لگایا بلکہ وہ صرف کام کرتا تھا، اور نفع کی تقسیم میں یہ طے تھا کہ 60 فیصد نفع میرا ہوگا اور 40 فیصد نفع اس کا ہوگا۔ اس کاروبار میں نقصان ہوگیا، اور نقصان کی وجہ صرف دوسرے ساتھی کی غفلت تھی، بہرحال ہم نے معافی تلافی کرکے معاملہ ختم کیااور کاروبار ختم ہوگیا۔کچھ عرصہ بعد دوبارہ ہم دونوں نے اسی طرح کاروبار شروع کیا، جس میں سارا سرمایہ میرا تھا اور کام اس کے ذمہ تھا، اس دفعہ نفع کا تناسب یہ طے ہوا کہ 54 فیصد میرا ہوگا اور 46 فیصد اس کا، بدقسمتی سے اس مرتبہ پھر کاروبار میں نقصان ہوگیا، اس مرتبہ ہم دونوں میں سے کسی کی غلطی بظاہر نہیں تھی۔اب سوال یہ ہے کہ یہ نقصان کس کے ذمہ ہے؟نقصان نفع سے پورا کیا جائے گا یا میرے ذمہ آئے گا یا میرا ساتھی نقصان بھرے گا؟
جواب: واضح رہے کہ  جب ایک شخص کی طرف سے سرمایہ ہو اور دوسرے کی طرف سے محنت، اور نفع کی فیصد بھی طے ہو، تو ایسے معاملہ کو شرعاً ”مضاربت“ کہلاتا ہے، مضاربت میں نقصان ہونے کی صورت میں  ضابطہ یہ ہے کہ پہلے اس کو سابقہ نفع سے پورا کیا جائے گا(یعنی اگر کاروبار میں پہلے نفع ہوا ہے تو دونوں فریق اپنا اپنا نفع واپس کرکے نقصان کا ازالہ کریں گے)، اگر اس سے نقصان کی تلافی نہ ہوتی ہو کہ نقصان اس نفع سے بھی زیادہ ہو، تو سرمایہ کار یعنی انویسٹر اس نقصان کا ضامن ہوگا،ورکنگ پارٹنر یعنی مضارب ضامن نہیں ہوگا اس کا نقصان یہی ہے کہ اس کی محنت کا اسے کچھ نہ ملا،  البتہ اگر نقصان  مضارِب کی غفلت اور تعدی کی وجہ سےہوا ہو، تو اس کا ضامن  مضارب یعنی ورکنگ پارٹنر   بنے گا۔لہذا صورتِ مسئولہ میں دوسری مرتبہ کاروبار میں جو نقصان ہوا ہے، چوں کہ وہ ورکنگ پارٹنر کی  غفلت کی وجہ سے نہیں ہوا، لہذا اس نقصان کو نفع میں سے پورا کیا جائے گا، اگر نفع اتنا نہیں ہے کہ اس سے نقصان کا ازالہ ہوسکے، تو  پھر سائل یعنی سرمایہ کار   نقصان کا ضامن ہوگا، ورکنگ پارٹنر پر ضمان نہیں آئے گا۔فتاوی شامی میں ہے:"(وما ‌هلك ‌من ‌مال ‌المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين."(کتاب المضاربة، ج:5، ص:656، ط: دار الفكر)تبیین الحقائق میں ہے:"قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد."(کتاب المضاربة، باب المضارب یضارب، ج: 5، ص: 67، ط:المطبعة الكبرى الأميرية)مجمع الأنہر میں ہے:"(فإن ‌تجاوز) ‌المضارب بأن يخرج إلى غير ذلك البلد فتصرف فيه أو اشترى سلعة غير ما عينه أو في وقت غير ما عينه أو باع مع غير من عينه (ضمن) لأنه صار غاصبا بالمخالفة وكان المشترى له (والربح له) أي للمضارب، وعليه خسرانه."(كتاب المضاربة، ج:2، ص:325، ط:دار إحياء التراث العربي)مجمع الضمانات  میں ہے:"ثم المدفوع إلى المضارب أمانة في يده لأنه يتصرف فيه بأمر مالكه لا على وجه البدل والوثيقة، وهو وكيل فيه لأنه يتصرف فيه بأمر مالكه فإذا ربح فهو شريك فيه، وإذا فسدت ظهرت الإجارة حتى استوجب العامل أجر مثله، وإذا خالف كان غاصبا لوجود التعدي منه على مال غيره."(باب في مسائل المضاربة، الفصل الأول في المضاربة، ص: 303، ط: دار الكتاب الإسلامي)فقط واللہ أعلم

عنوان: عقدِ مضاربت میں رب المال کا بلاشرط عمل میں شریک ہونا اور مضارب یا رب المال کے انتقال کی صورت میں کاروباری سرمایہ کی تقسیم کی شرعی طریقہ کار
سوال: 1۔اگرمضاربت میں رب المال کے عمل کی شرط نہ لگائی گئی ہو، لیکن  رب المال بھی عمل کرنا چاہے تو کیا وہ عمل کر سکتا ہے؟ اس کے اختیاری طور پر عمل کرنےسے عقد پر کوئی فرق تو نہیں پڑے گا؟2۔اگر مضارب کا انتقال ہو جائے تو کاروبار رب المال کا ہو جائے گا یا مضارب کے ورثاء کا ہوگا اور رب المال کو اس کی انویسٹمنٹ بمع منافع واپس کی جائے گی؟اور اگر رب المال کا انتقال ہوجائے تو اس صورت میں کیا اُس کے ورثاء کو اس کا حصہ واپس کر دیا جائے گا؟
جواب:
1۔ بصورتِ مسئولہ مضاربت کے معاملے میں اگر واقعتا ً رب المال پر بوقتِ معاہدہ عمل کی شرط نہ لگائی گئی ہو، اور وہ مضارب کی اجازت و رضامندی سے اُس کے ساتھ بطورِ معاون کاروباری سرگرمیوں میں عملاً شریک ہوجائے تو اِس کی گنجائش ہے،اِس سے عقدمضاربت پر کوئی اثر واقع نہ ہوگا۔ لیکن رب المال کے عمل کی حیثیت محض تبرع و احسان کی ہوگی،لہذا اُسے اپنے عمل کے بدلے کسی قسم کا معاوضہ نہیں ملے گا۔بدائع الصنائع فی ترتیب الشرائع میں ہے:"ولو سلم رأس المال إلى رب المال ‌ولم ‌يشترط ‌عمله، ثم استعان به على العمل أو دفع إليه المال بضاعة جاز؛ لأن الاستعانة لا توجب خروج المال عن يده، وسواء كان المالك عاقدا أو غير عاقد لا بد من زوال يد رب المال عن ماله؛ لتصح المضاربة."(كتاب المضاربة،فصل في شرائط ركن المضاربة، ج:6، ص:85، ط: دارالكتب العلمية)تجارت کے مسائل کے انسائیکلوپیڈیا  میں ہے: "اگر عقدِ مضاربت میں مالک پر کام کرنے کی شرط نہیں تھی، اور مالک نے مضاربت کی رقم مضارب کو حوالہ کردی اور اجنبی کی طرح ہوگیا، پھر اس کے بعد مالک مضارب کی مددکرتا ہے، یا تبرع و احسان کے طور پر مضارب کے ساتھ کام بھی کرتا ہے تو یہ جائز و درست ہے اس کی وجہ سے عقد مضاربت فاسد نہیں ہوگا۔"(مضاربت میں مالک بلاشرط عمل کرے، ج:6، ص:230، ط:بیت العمار)2۔ مضارب یارب المال دونوں میں کسی ایک کا انتقال ہوجائے تو مضاربت کا معاملہ ازروئے شرع فوری طور پر ختم ہوجائے گا۔ باقی  مضارب کا انتقال ہوجائے اورمضاربت کا سرمایہ سامان کی صورت میں موجود ہو تو مرحوم مضارب کا مقرر کردہ وصی ورنہ عدالت و قاضی کا مقرر کردہ وصی اُس تمام سامان کو فروخت کرے گا اور پھر جتنی مدت مضاربت کا معاملہ رہا ہو اُس مجموعی مدت کے اعتبار سے نفع نقصان کا حساب کتاب کرے گا، اور مرحوم مُضارب کا جتنا حصہ بنے وہ اُس کے ورثاء کو دیا جائے گا،اور اگر  مرحوم مُضارب اپنی زندگی میں بھی ماہانہ یا سالانہ بنیاد پر نفع لیتا رہا ہو اور اب انتقال کے بعد مجموعی نفع کے اعتبار سے وہ زیادہ رقم وصول کرچکا ہوتو وہ زائد رقم مرحوم مضارب کے ذمہ دین کہلائے گی، جس کا رب المال مرحوم مضارب کے ورثاء سے مطالبہ کرسکتا ہے،باقی کاروباری سرمایہ اور بقیہ نفع کا رب المال حق دار ہوگا۔اور اگررب المال کا انتقال ہوجائے تو جو  کاروباری سرمایہ پیسوں نقدی کی صورت میں موجود ہو اُس کے ذریعہ مزید سامان وغیرہ نہیں خریدا جائے گا، اور جو سرمایہ سامان کی صورت میں موجود ہو تو مضارب اُس سامان کو جلد از جلد فروخت کر ے گا، بعدازاں عقدِ مضاربت  کی مجموعی مُدت کے اعتبار سے نفع نقصان کا حساب کتاب کرکے اپنے حصے کا منافع رکھ کر باقی مرحوم رب المال کا کاروباری سرمایہ اور منافع اُس کے ورثاء کو دے گا۔مضاربت کے حوالہ سے مزید تفصیل کے لیے منسلکہ فتویٰ ملاحظہ ہو:مضاربت کے حوالہ سے شرعی شرائط و احکامبدائع الصنائع میں ہے:"وتبطل بموت أحدهما؛ لأن المضاربة تشتمل على الوكالة، والوكالة تبطل بموت الموكل والوكيل وسواء علم المضارب بموت رب المال أو لم يعلم لأنه عزل حكمي فلا يقف على العلم كما في الوكالة، إلا أن رأس المال إذا صار متاعا، فللوكيل أن يبيع حتى يصير ناضا لما بينا."(كتاب المضاربة، فصل في بيان ما يبطل به عقد المضاربة، ج:6، ص:112، ط:دارالكتب العلمية)فتح القدير للكمال ابن الهمام میں ہے:"قال (وإذا مات رب المال أو المضارب بطلت المضاربة) لأنه توكيل على ما تقدم، وموت الموكل يبطل الوكالة، وكذا موت الوكيل ولا تورث الوكالة وقد مر من قبل".(کتاب المضاربة، فصل في العزل والقسمة، ج:8، ص:466، ط: دارالفکر)فتاویٰ شامی  میں ہے:"(وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(كتاب المضاربة، ج:5، ص:656،ط:سعيد)دررالحکام شرح مجلۃ الاحکام میں ہے:"إذا توفي المضارب وكان موجودا في مال المضاربة عروض فيبيع وصي المضارب تلك العروض وإذا لم يكن له وصي فينصب القاضي وصيا له ويبيعها ذلك الوصي ويؤدي لرب المال رأس المال مع حصته كما أنه تؤدى حصة المضارب من الربح لورثته أو إلى غرمائه، وإذا توفي رب المال وكان مال المضاربة الموجود من جنس رأس المال فتبطل المضاربة في حق التصرف وليس للمضارب التصرف بعد ذلك فيها. أما إذا كان المال الموجود عروضا فتبطل المضاربة في حق المسافر ولا تبطل في حق التصرف، وللمضارب أن يبيع العروض المذكورة في بلدة رب المال مقابل عروض أو نقد أي له بيع مال المضاربة بعرض ونقد ثم يكون العرض الثاني كالأول فله بيعه بعرض أيضا إلى أن يصير مال المضاربة مثل رأس المال ولكن ليس له نقل تلك العروض إلى غير بلدة رب المال."(كتاب المضاربة، الباب السابع، الفصل الثالث، ج:3، ص:460، ط:دارالجيل)فقط والله تعالى اعلم

Reference: USC-MSA web (English) reference : Book 38, Hadith 7 Arabic reference : Book 38, Hadith 1472: حوالہ

عنوان: مضاربتِ فاسدہ کی ایک صورت کا حکم اوراُس کی متبادل شراکت داری کی صحیح صورت اور لائحہ عمل
سوال: راشد لیپ ٹاپ کا کاروبار گزشتہ 10سال سے کر رہا ہے، اس نے ایک دکان کرایہ پر لی، جس کا 3لاکھ ایڈوانس دیا تھا، لیکن باقی پیسوں میں مشکلات کا سامنا تھا، تو اس نے اپنے ایک دوست عمر کو کاروبار میں ساتھ ملا لیا ، اور اُس کے ساتھ یہ معاملہ طے پایا کہ اِس دکان کی انویسمنٹ (سرمایہ) ساری عمر ہی دے گا، لہذا جو ایڈوانس راشد کی طرف سے ادا کیا گیا تھا وہ بھی عمر نے اُسے ادا کردیا ہے،  راشد نے عمر سے معاملہ طے کرتے وقت مضاربت کی بنیاد پر معاملہ طے کیا تھا اورنفع  میں دونوں کا آدھا آدھاحصہ طے ہے، لیکن نقصان کے حوالہ سے کچھ طے نہیں ہوا، معاملہ میں یہ بھی طے پایا تھا کہ عمر راشد کے ساتھ کاروبار کو وقت بھی دے گا لہذا وہ دکان پر آتا ہےاور کاروبار کو وقت دیتا ہے، عمر کو لیپ ٹاپ کے کاروبار کا تجربہ نہیں ہے، راشد جو بھی کرتا ہے عمر کو بتا کر کرتا ہے اور اس کے علم میں لاکر ساری چیزیں ترتیب دیتا ہے۔ کاروبار شروع کیے ہوئے تقریباً دو ہفتے ہوئے ہیں، دکان میں فرنیچر وغیرہ کےسارے اخراجات عمر نے کیے ہیں، مارکیٹ سے مال لیا گیا تو اُس میں کچھ مال نقد اور کچھ اُدھار ہے، نقد مال کی ادائیگی عمر نے کی ہے۔ غرض راشد کا اِس دکان اور اِس میں جاری کاروبار میں کسی قسم کا سرمایہ شامل نہیں ہے۔اُس کے اپنے کاروبار کی الگ دُکان ہے، اِس دکان میں فقط اپنے تجربہ کی بنیاد پر کام کرکے نفع میں شریک ہے۔نوٹ:دونوں شرکاء اِس معاملہ کو شریعت کے مطابق  اِس طور پر جاری رکھنا چاہتے ہیں کہ دونوں ہی نفع نقصان میں شریک ہوں۔(1)اب پوچھنا یہ ہے کہ اس کاروبار کی شرعی حیثیت کیا ہے؟ اور نقصان کی صورت میں کیا ہوگا؟راشد نقصان میں ذمہ دار ہوگا؟اگر نہیں تو نقصان میں شامل کرنے کی کیا صورت ہے؟(2)راشد کی مارکیٹ میں گڈ ول اچھی ہے، جس کی بنیاد پر راشد کو مارکیٹ سے ادھار بھی مل جاتا ہے،اور ابھی بھی30 سے 40 لاکھ کا مال ادھار پر لیا ہوا ہے، تو کیا راشد کے ذریعہ مارکیٹ سے حاصل ہونے والے اِس ادھار مال کو اُس  کی انویسمنٹ (سرمایہ) سمجھ کر راشد کو نقصان میں بھی برابر کا شریک کیا جاسکتا ہے؟(3)کل کو عمر یہ کاروبا چھوڑتا ہے تو اس کو اس کی انویسمنٹ موجود نفع کے ہمراہ واپس کردی جائے گی، اس کے علاوہ کچھ اور تو نہیں دیا جائے گا؟ یا راشد کاروبار چھوڑتا ہے تو اس کا کیا معاملہ ہوگا؟(4)اگر راشد کی موت واقع ہوجاتی ہے تو اس صورت میں کیا ہوگا؟اور اگر عمر کی وفات ہوجاتی ہے توپھرکیا معاملہ ہوگا؟اگر عمر راشد کے ورثاء میں سے کسی کے ساتھ کاروبار نہ کرنا چاہےتو اس کو اس کا سرمایہ واپس کردیا جائے گا؟یا کاروبار سارا عمر کے حوالے کردیا جائے گا؟ اور اگر کاروبار کو ورثاء کے ساتھ کرنا چاہے تو  کیا اس کو جاری رکھیں گے؟
جواب:
واضح رہے کہ  اگر ایک شخص کا سرمایہ اور دوسرے کی محنت ہو  شرعًا ایسا معاملہ  "مضاربت" کہلاتا ہے، مضاربت کے درست ہونے کی منجملہ شرائط میں سے ایک یہ بھی ہے کہ معاہدہ کرتے وقت ’’رب المال‘‘ (یعنی پیسہ لگانے والا انویسٹر) پر عمل کرنے کی شرط نہ لگائی جائے، بلکہ عمل صرف ’’مضارب ‘‘ کی ذمہ داری قرار دی جائے، اگر مضاربت کا معاہدہ کرتے وقت ’’رب المال‘‘ کے لیے  بھی عمل کرنے کی شرط لگائی جائے تو اس سے مضاربت کا معاملہ فاسد ہوجائے گا۔ لہذا صورتِ مسئولہ میں  راشد اور عمر کے درمیان ہونے والی شراکت داری  میں  انویسٹرعمر (رب المال)کو  بطورِ ورکنگ پارٹنر کاروبار میں عملاً شریک بنانے سے یہ مضاربت فاسد ہوچکی ہے،اب تک جو کچھ نفع نقصان ہوا وہ رب المال (عمر) کا ہوگا، اور مضارب (راشد) کو اب تک جتنا کام کاج اور بھاگ دوڑ کی ہے اُس کے عوض اجرتِ مثل (اس جیسے کام پر جتنی اجرت دینے کا رواج ہے) ملے گی۔ فتاوی شامی میں ہے:"وشرعا (عقد شركة في الربح بمال من جانب) رب المال (وعمل من جانب) المضارب.وفي الرد: (قوله من جانب المضارب) قيد به؛ لأنه لو اشترط ‌رب ‌المال ‌أن ‌يعمل مع المضارب فسدت."(كتاب المضاربة، ج:5، ص:645، ط:سعيد)بدائع الصنائع میں ہے:"(وأما) ‌حكم ‌المضاربة ‌الفاسدة، فليس للمضارب أن يعمل شيئا مما ذكرنا أن له أن يعمل في المضاربة الصحيحة، ولا يثبت بها شيء مما ذكرنا عن أحكام المضاربة الصحيحة، ولا يستحق النفقة، ولا الربح المسمى، وإنما له أجر مثل عمله، سواء كان في المضاربة ربح أو لم يكن؛ لأن المضاربة الفاسدة في معنى الإجارة الفاسدة، والأجير لا يستحق النفقة ولا المسمى في الإجارة الفاسدة، وإنما يستحق أجر المثل، والربح كله يكون لرب المال؛ لأن الربح نماء ملكه، وإنما يستحق المضارب شطرا منه بالشرط، ولم يصح الشرط فكان كله لرب المال، والخسران عليه."(كتاب المضاربة،فصل في بيان حكم المضاربة، ج:6، ص:108، ط:دارالكتب العلمية)فریقین پر  اِس معاملہ کوختم کرنا تو لازمی ہے، تاہم اگر وہ اِس  کے بعد باہمی طور پرشرکت کا معاملہ کریں تو اِس صورت میں دونوں شراکت دار نفع و نقصان دونوں میں شریک ہوسکتے ہیں۔اب اِس کی عملی صورت یہ ہے کہ عمر نے اِس کاروبار میں اب تک جتنی سرمایہ کاری کی ہے اُس کا حساب کتاب کرلیا جائے، اور پھر راشد دُکان میں موجود مخصوص سامان (مثلاً لیپ ٹاپ وغیرہ) مخصوص و مقررہ قیمت کے عوض عمر سے خرید لے، اور پھر اُس سامان کو لے کر عمر کےساتھ کاروبار میں شامل ہوجائے، دونوں شریک نفع میں اپنے اپنے سرمایہ کے تناسب سے  شریک ہوں گے، اسی طرح نقصان بھی اپنے سرمایہ کے تناسب سے برداشت کریں گے۔ واضح رہےکہ مذکورہ طریقہ سے ہی راشدکی عمر کے ساتھ نفع نقصان والی شراکت داری قائم ہوسکتی ہے، اور  اگر راشد عمر کو پیسہ وغیرہ دے کر اِس چلتے ہوئے کاروبار میں شراکت دار بننا چاہے تو یہ طریقہ شرعاً درست نہیں ہے۔بدائع الصنائع میں ہے:"ولو كان من أحدهما دراهم، ومن الآخر عروض، فالحيلة في جوازه: أن يبيع صاحب العروض نصف عرضه بنصف دراهم صاحبه، ويتقابضا، ويخلطا جميعا حتى تصير الدراهم بينهما، والعروض بينهما، ثم يعقدان عليهما عقد الشركة فيجوز".وفيه ايضاً :"(أما) الشركة بالأموال فلها شروط: (ومنها) : أن يكون رأس مال الشركة عينا حاضرا لا دينا، ولا مالا غائبا، فإن كان لا تجوز عنانا، كانت أو مفاوضة؛ لأن المقصود من الشركة الربح وذلك بواسطة التصرف، ولا يمكن في الدين ولا المال الغائب، فلا يحصل المقصود وإنما يشترط الحضور عند الشراء لا عند العقد".(کتاب الشرکة، فصل في بيان شرائط جواز أنواع الشركة، ج : 6، ص : 59/60، ط  : دار الكتب العلمِية)فتاوی ہندیہ میں ہے:"ولو كان مع أحدهما متاع ومع الآخر مال وأراد أن يشتركا في ذلك كانت هذه الشركة بالعروض وإنها لا تجوز قال الخصاف - رحمه الله تعالى - الحيلة في ذلك أن يبيع صاحب المتاع من صاحب المال بنصف المال فيصير المال والمتاع بينهما نصفين، ثم يتعاقدان عقد الشركة على ما يريدان وهذه حيلة واضحة ذكرها محمد في شركة الأصل قال شمس الأئمة الحلواني - رحمه الله تعالى - قول الخصاف - رحمه الله تعالى -، ثم يتعاقدان عقد الشركة على ما يريدان يستقيم في حق النقد فإن التفاضل في الربح في النقد يجوز، وأما إذا كان رأس المال عروضا لا يجوز شرط التفاضل في الربح ويكون الربح بينهما على قدر رأس المال فيحمل على أن الخصاف - رحمه الله تعالى - أراد بما قال في حصة النقد دون المتاع."(كتاب الحيل،الفصل الثاني عشر في الشركة، ج:6، ص:405، ط:دارالفكر)(1) ازروئے شرع یہ کاروبار فی الحال مضاربت فاسدہ ہے ، جیسا کہ اوپر ذکر کردیا گیا کہ اِسے ختم کر کے از سر نو صحیح و درست معاملہ کرنا فریقین کے ذمہ لازم ہے،فی الحال راشد نفع نقصان دونوں میں شریک نہیں ہے، بلکہ وہ فقط اُجرت مثل کا حق دار ہے۔ البتہ یہ معاملہ ختم کرنے کے بعد مذکورہ بالا طریقہ کے مطابق شراکت داری کی گئی تو راشد اپنے سرمایہ کے حساب سے نقصان میں بھی شریک ہوگا۔(2)نہیں۔(3) اِس مضاربت کے معاملہ کی تفصیل ذکر کردی گئی، البتہ از سرِ نو شرکت کا معاملہ کرنے کے بعد اگر کسی وقت دونوں شریک کاروبار علیحدہ کرنا چاہیں تو ہر ایک مجموعی کاروباری سرمایہ کے تناسب سےاپنے سرمایہ اور مقررہ نفع، یا (نقصان کی صورت میں) نقصان بمع بقیہ سرمایہ کا حق دار ہوگا۔(4)مضاربت فاسدہ کے اِس  معاملہ کے دوران اگر عمر انتقال کرجائے تو تمام کاروبار بمع نفع نقصان کے حق دار اُس کے ورثاء ہوں گے، اور راشد کو اُجرت مثل ملے گی۔ اور اگر راشد انتقال کرجائے تو راشد کے ورثاء کو اُجرت مثل ادا کرنا عمر پر لازم ہوگا، باقی کاروبار بمع نفع ونقصان کا مالک عمر ہی رہے گا۔ اور اگر از سرِ نو معاملہ کر کے شریعت کے مطابق شراکت داری قائم کریں تو عمر و راشد کسی بھی شریک کے انتقال کی صورت میں یہ شراکت داری فوراً ختم ہوجائے گی، مرحوم کے ورثاء اِس کاروبار میں اُس کے سرمایہ اور نفع وغیرہ کے حق دار ہوں گے، راشد اور عمر میں سے جو زندہ ہوگا اُس پر  مرحوم شریک کے ورثاء کا یہ حق و حصہ اُن کے حوالہ کرنا ضروری ہوگا۔البتہ اگر فریقین ( مرحوم شریک کےشرعی ورثاء اور موجودہ شریکین میں سے جو زندہ ہو) باہمی رضامندی سے یہ مشترکہ کاروبار جاری رکھنا چاہیں تو از سرِ نو معاہدہ کرکے شراکت داری قائم کرسکتے ہیں، اور اگر بعض شرکاء کاروبار جاری رکھنا چاہیں اور بعض اپنے حق کا مطالبہ کریں تو اُن مطالبہ کرنے والوں کو اُن کاشرعی حصہ ادا کیا جائے گا۔فتاوی ہندیہ میں ہے:"والوضيعة أبدا على قدر رءوس أموالهما."(كتاب الشركة،الباب الثالث،الفصل الثاني في شرط الربح والوضيعة وهلاك المال، ج:2، ص:320، ط:دارالفكر)دررالحکام شرح مجلۃ میں ہے:"‌تنفسخ ‌الشركة بفسخ أحد الشريكين أو بإنكاره الشركة أو بقول أحدهما للآخر لا أعمل معك فإنه بمنزلة فاسختك وتنفسخ ولو كان مال الشركة موجودا في حالة العروض."(الكتاب العاشر الشركات،الباب السادس،  الفصل الرابع في بعض الضوابط المتعلقة بعقد الشركة، ج:3، ص:370، ط:دارالجيل)فتاوی شامی میں ہے:"(وتبطل الشركة) أي شركة العقد (بموت أحدهما) علم الآخر أو لا لأنه عزل حكمي.وفي الرد:(قوله: بموت أحدهما) ؛ لأنها تتضمن الوكالة أي شرط لها ابتداء وبقاء؛ لأنه لا يتحقق ابتداؤها إلا بولاية التصرف لكل منهما في مال الآخر، ولا تبقى الولاية إلا ببقاء الوكالة، وبه اندفع ما قيل الوكالة تثبت تبعا، ولا يلزم من بطلان التبع بطلان الأصل فتح."(كتاب الشركة،ج:4، ص:327، ط:سعيد)فقط والله علم

Reference: Sunan Ibn Majah 3507 In-book reference : Book 31, Hadith 72 English translation : Vol. 4, Book 31, Hadith 3507: حوالہ

عنوان: مضاربت پر پیسے لیکر قسطوں کا کام کرنے کا حکم
سوال: ہم لوگوں سے کاروبار کے لیے پیسے لیتے ہیں اور قسطوں کا کام کرتے ہیں، اور آگے لوگوں سے  45 فیصد نفع  لیتے ہیں، یعنی جس  کو قسط پر بیچتے ہیں اس کو 45 فیصد نفع  کے ساتھ  بیچتے ہیں،   کاروبار کے لیے جن سے پیسے لیتے ہیں ان کو 24 فیصد نفع دیتے ہیں اور ہمارا معاہدہ چھ مہینے کا  ہوتا ہے، کیوں کہ آگے ہمارا قسطوں کا کاروبار بھی چھ مہینوں کے لیے ہوتا ہے، 6 مہینے  میں قسط پوری کرنی ہوتی ہے اگر کبھی تاخیر ہو تو گاہک سے جرمانہ نہیں لیتے۔1:اب ازروئے شریعت ہمارا گاہک سے 45 فیصد لینا اور جن سے کاروبار کے لیے پیسے لیتے ہیں   ان کو 24 فیصد دینا جائز ہے یا نہیں؟2:اگر مذکورہ کاروبار میں نقصان ہو جائے تو کیا حکم ہے؟ اب تک کاروبار میں نقصان نہیں ہوا،   اگر بالفرض نقصان  ہو جائے تو اس کے بارے میں کیا حکم ہے ؟جن حضرات سے پیسے لیتے ہیں اس کو یہ نقصان والی صورت  بتانا ضروری ہے کہ اگر نقصان ہو جائے تونقصان  تمہارے پیسوں سے وصول ہوگا بتانا ضروری ہے؟3:ہم سرمایہ لگانے والوں کو ان سے طے شدہ منافع یک مشت ادا کرسکتے ہیں؟ یا جس طرح طے ہوا ہے اس طرح ادا کرنا لازم ہے؟
جواب: 1: سوال میں ذکر کردہ صورت مضاربت کی ہے،یعنی مال ایک کا ہےاور کام دوسرے کا،لہذا صورتِ مسئولہ میں  آپ لوگوں سے پیسے لیتے ہیں پھر اگر آپ کوئی جائز  چیز باقاعدہ خرید کر اپنے قبضے میں لیکر آگے قسطوں پر 45 فیصد نفع رکھ کر فروخت کرتے ہیں، تو یہ عمل  جائز ہے، تاہم  سرمایہ والوں کے ساتھ اگر ان کے   سرمایہ کا 24 فیصد نفع متعین  کرتے  ہیں اور خود بقیہ 21 فیصد اپنے لیے رکھتے ہیں، تو نفع متعین کرنے کایہ  طریقہ  قابلِ اصلاح ہے،جواز کی صورت یہ ہے کہ اس طرح طے کیا جائے کہ  حاصل ہونے والے منافع میں ان کا فیصد طے کیا جائے  کہ جو نفع حاصل ہوگا اس کا پچاس پچاس فیصد ہر ایک کا ہے یا جو مقدار بھی باہمی رضامندی سے طے کرلی جائے، اس کے مطابق عمل کیا جائے۔2:اگر  مذکورہ کاروبار میں نقصان ہوجائے تو سب سے پہلے حاصل ہونے والے  نفع سے  نقصان کا ازالہ ہوگا ،یعنی سائل سمیت جس نے جتنا منافع حاصل کیا ہے پہلے وہ واپس کرے گا ،اگر نفع میں  نقصان کا ازاالہ نہ ہوا  پھر  سرمایہ سے  اس نقصان کا ازالہ کیا جائے گا،ہر ایک کا اس کے سرمایہ کے بقدر  نقصان ہوگا۔3: آپ کا اگر معاہدہ ہوا ہے کہ 24 فیصد نفع سرمایہ کاروں  کو دیا جائے گااور 21 فیصد سائل رکھے گا، اس صورت میں  مقرر شدہ نفع میں کمی کیے بغیر حسبِ معاہدہ ادا کرنا لازمی ہے، البتہ آئندہ کے لیے اوپر ذکر کردہ طریقہ اختیار کیا جائے اور نقصان کے بارے میں بھی بتادیا جائے۔البحر الرائق شرح كنز الدقائق میں ہے: "قوله: (‌و ما ‌هلك ‌من ‌مال ‌المضاربة فمن الربح فإن زاد الهالك على الربح لم يضمن المضارب)؛ لكونه أمينًا سواء كان من عمله أو لا قوله: (و إن قسم الربح و بقيت المضاربة ثم هلك المال أو بعضه ترادّا الربح ليأخذ المالك رأس ماله وما فضل فهو بينهما و إن نقص لم يضمن)؛ لأن قسمة الربح قبل قبض رأس المال موقوفة فإذا قبض رب المال رأس ماله نفذت القسمة وإن هلك ما أعد لرأس المال كانت القسمة باطلة وتبين أن المقسوم كان رأس المال قوله (وإن قسم الربح وفسخت ثم عقداها فهلك المال لم يترادا) وهذه مفهوم قوله وبقيت المضاربة لأن الأولى قد انتهت بالفسخ و هي الحيلة النافعة للمضاربة والله أعلم".(كتاب المضاربة، باب المضارب يضارب، ج: 7، ص: 268، ط: دار الكتاب الإسلامي)العنایۃ شرح الہدایۃ  میں ہے:"قال: (‌و ما ‌هلك ‌من ‌مال ‌المضاربة فهو من الربح إلخ) الأصل في هذا أن الربح لايتبين قبل وصول رأس المال إلى رب المال.قال النبي صلى الله عليه وسلم: «مثل المؤمن كمثل التاجر لايسلم له ربحه حتى يسلم له رأس ماله» فكذا المؤمن لايسلم له نوافله حتى تسلم له عزائمه، أو قال فرائضه، و لأن رأس المال أصل والربح تبع، و لا معتبر بالتبع قبل حصول الأصل، فمتى هلك منه شيء استكمل من التبع، فإذا زاد الهلاك على الربح فلا ضمان عليه لأنه أمين، و إن اقتسماه ترادا لأن القسمة تفيد ملكًا موقوفًا إن بقي ما أعد إلى رأس المال إلى وقت الفسخ كان ما أخذه كل منه ملكا له، و إن هلك بطلت القسمة و تبين أن المقسوم رأس المال".(كتاب المضاربة، باب المضارب يضارب، فصل في العزل والقسمة، ج: 8، ص: 471، ط: مطبعة مصفى البابي الحلبي وأولاده بمصر)فقط واللہ أعلم

عنوان: مضاربت کی ایک صورت کا بیان
سوال: شاہد نعیم سے مضاربت کے طور پر پیسے لیتا ہے ، شاہد کا اپنا کاروبار ہے ،وہ نعیم کے پیسے اپنے کاروبار میں مضاربت کے طور پر شرکت کے لئے لیتا ہے اور نعیم سے کہتا ہے، تين ماہ کےلئے ایک لاکھ روپےدو،میں ہر ماہ آپ کو منافع کا 25 فیصد دیا کروں گا ،پھر تین ماہ بعد آپ کو آپ کےایک لاکھ روپےپورے واپس کر دوں گا ، تو کیا یہ مضاربت جائز ہے ؟2۔ نعیم سے پیسے لئے مضاربت کے طور پر ،لیکن نعیم کو بالکل علم نہیں ہے کہ شاہد کیاکاروبار   کرتا ہے  ،تو اس سے مضاربت میں نقص تو نہیں آئے گا ؟
جواب: 1۔صورتِ مسئولہ ميں  اگر  نعيم نے   بطورِ مضاربت ایک لاکھ روپے تین ماہ کےلیےاس شرط پر دیے کہ  ہر ماہ جتنا منافع آئے گا اس میں  سے   25 فی صد نفع نعیم کو ملے گا تو مضاربت کی یہ صورت  یہاں تک توجائز ہے لیکن آگے  مضارب ـ(  محنت کرنے والے) کا رب المال (سرمایہ دار  ) کو  یہ  گارنٹی دینا کہ تین ماہ بعد آپ کو آپ کےایک لاکھ روپےپورے واپس کر دوں گا،   کی  وجہ سے مضاربت کامعاملہ فاسد ہوگیا ہے ۔اور  اگر نعيم (سرمایہ دار  )نےشاہدـ(  محنت کرنے والے)کو اس شرط پر ایک لاکھ  دیے ہیں  کہ   ہر ایک لاکھ روپے     پر 25 فی صد  نعیم کو ملے گا ،اور آگے مضارب ـ(  محنت کرنے والے) کا رب المال (سرمایہ دار  ) کو  یہ  گارنٹی دینا کہ تین ماہ بعد آپ کو آپ کےایک لاکھ روپےپورے واپس کر دوں گا،تو مضاربت کی ایسی صورت تو بالکل ناجائز ہے ،لہذا ایسی صورت میں مضارب کے ذمہ لازم ہوگا کہ وہ اپنےرب المال  (سرمایہ دار  ) کو تین لاکھ روپے واپس کرے ۔2۔ اگر شاہد کے ساتھ مذکورہ رقم کے ساتھ متعین کام کرنے کی قید نہیں لگائی ہے ،تو شاہد کو اختیار ہےکہ وہ اس رقم سے جس طر ح چاہے جائز طور پر تجارت  کرے، كرسكتا ہے،لہذا اگر نعیم (سرمایہ دار) کو اس رقم سے کیا جانے  والا کاروبار  معلوم نہ ہو اس سے مضاربت  میں کوئی نقص نہیں آئے گابشر طیکہ مضاربت صحیح ہو۔بدائع الصنائع میں ہے: "(ومنها) أن يكون المشروط لكل واحد منهما من المضارب ورب المال من الربح جزءا شائعا، نصفا أو ثلثا أو ربعا، فإن شرطا عددا مقدرا بأن شرطا أن يكون لأحدهما مائة درهم من الربح أو أقل أو أكثر والباقي للآخر لا يجوز، والمضاربة فاسدة؛ لأن المضاربة نوع من الشركة، وهي الشركة في الربح، وهذا شرط يوجب قطع الشركة في الربح؛ لجواز أن لا يربح المضارب إلا هذا القدر المذكور، فيكون ذلك لأحدهما دون الآخر، فلا تتحقق الشركة، فلا يكون التصرف مضاربة."(كتاب المضاربة ، فصل في شرائط ركن المضاربة ، ج : 6 ،  ص : 86 ، ط : دار الكتب العلمية)درر  الحکام فی شرح مجلۃ الاحکام میں ہے: "إذا ‌وقت ‌رب ‌المال المضاربة بوقت معين فبمضي ذلك الوقت تنفسخ المضاربة ؛ لأن تعيين الوقت مفيد كالتقييد بنوع مال فهو معتبر." (الفصل الثالث في بيان أحكام المضاربة ، المادة: 1423 ، ‌إذا ‌وقت ‌رب ‌المال المضاربة بوقت معين ، ج : 3 ، ص :  454 ، ط :دار الجيل) التجريد للقدوری میں ہے: "قال أصحابنا: إذا ‌وقت ‌المضاربة جاز.....لنا: حديث عائشة رضي الله عنها أن النبي صلى الله عليه وسلم قال (المسلمون عند شروطهم).ولأنه أذن في التصرف؛ فلا يبطله التوقيت كالوكالة." (‌‌‌‌كتاب المضاربة ، مسألة : تأقيت المضاربة ، ج : 7 ، ص :  3509 ، ط : دار السلام)تحفۃ الفقہاء میں ہے : " ثم هي نوعان مطلقة وخاصة؛أما المطلقة فأن يدفع المال إلى رجل ويقول دفعت هذا المال إليك مضاربة على أن الربح بيننا نصفان."(‌‌كتاب المضاربة ،ج :3 ، ص : 222 ،ط :دار الكتب العلمية)فقط واللہ اعلم

عنوان: مضاربت میں فیصد کے اعتبار سے منافع لینے کا حکم
سوال: میں  ایک میڈیسن کی دوکان والے کے ساتھ شراکت کرنے کا ارادہ رکھتا ہوں ،جس کو کاروبار کے لیے پیسے کی ضرورت ہے اور حال ہی میں ایک شخص نے15 لاکھ کی شراکت ان کے کاروبار میں کی ہے، جس کے عوض یہ ایک مخصوص رقم ہر مہینے شراکت دار کو ادا کرتے ہیں، میری قلیل معلومات کے مطابق متعین شدہ رقم سود کے ضمن میں آتی ہے، میں چاہتا ہوں کہ اس دوکان دار سے بات کر کے ان کا یہ معاہدہ جو سود پر مبنی ہے ختم کرا کر خود اس میں شراکت کروں اور شراکت اس ترتیب سے ہو کہ جو رقم میں کاروبار میں لگا رہا ہوں اس پر جتنا بھی منافع ہو تو اس کی 50 فیصد شرح میں لوں، جب کہ 50 فیصد شرح جن کا کاروبار ہے ان کو دوں، کیوں کہ دوکان کے اخراجات کے علاوہ ادویات کو فروخت کرنا بھی ان ہی کی ذمہ داری ہے، جب کہ میں دوکان میں بیٹھنے کی خواہش بھی رکھتا ہوں، اس بارے میں شریعت کیا کہتی  ہے؟برائے مہربانی مطلع فرمائیں۔
جواب:
واضح  رہے  کہ ایک شخص کی رقم اور دوسرے کی محنت کی بنیاد پر کی جانے والی سرمایہ کاری شرعاً   مضاربت  کہلاتی ہے،اور مضاربت  کے عقد  میں نفع  کی ایک مخصوص رقم مقرر کرنا جائز نہیں ہے،بلکہ حاصل شدہ نفع کو رب المال (انویسٹر) اور مضارب (محنت کرنے والے) کے درمیان فیصد کے اعتبار سے مقرر کرنا ضروری ہے؛ لہذا صورت ِ مسئولہ میں  سائل کا فیصد کے اعتبار سے منافع میں شریک ہونا اور اس کاروبار میں رقم لگانا شرعاً جائز ہے ۔باقی مضاربت میں انویسٹر کو ساتھ کام کرنے کی اجازت نہیں ہے۔فتاوی ہندیہ میں ہے :"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر۔۔۔۔۔(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط. فإن قال على أن لك من الربح مائة درهم أو شرط مع النصف أو الثلث عشرة دراهم لا تصح المضاربة كذا في محيط السرخسي."(کتاب المضاربۃ،الباب الاول فی تفسیر المضاربۃ،ج:4،ص:287،دارالفکر)در مختار میں ہے :"(وكون الربح بينهما شائعا) فلو عين قدرا فسدت."(کتاب المضاربۃ،ج:5،ص:648،سعید)فقط واللہ اعلم

Reference: Riyad as-Salihin 1616 In-book reference : Book 17, Hadith 106: حوالہ

عنوان: سیٹ کشن اور نیک ریسٹ اور ٹیشو بکس میں سرمایہ کاری اوراس کا حکم
سوال: مسئلہ یہ کہ مجھے پیسوں کی ضرورت ہے،میں نے کسی سے بات کی ، اسے بتایا کہ میں سیٹ کشن اور نیک ریسٹ اور ٹیشو بکس کا کام کرتا ہوں،تقریبا پانچ سو سے ہزار پیس مہینے میں بکیں گے،ایک آئٹم نو سو کا ہے، اس لیے پانچ سو کے ساڑھے چار لاکھ ہوں گے اور دوسرا آئٹم پانچ سو کا ہے، اس کے ہزار پیس کی رقم پانچ لاکھ بنتی ہے، اس لیے میں اس سے دس لاکھ کی انویسٹمنٹ مانگ رہا ہوں ،پھر اس رقم سےپندرہ سو پیس بن کر آئیں گے اور مہینے میں جتنے بکے اس میںہر پیس پر اس کو بیس روپے کمیشن دیں گے، اب مزیدیہ کہ اس پر مجھے کتنا بچ رہا ہے ؟اس سے انویسٹر کا کوئی واسطہ نہیں، کتنے کا بن رہا ہے؟ کہاں سے بن رہا ہے؟اس سے اس کا کوئی سروکار نہیں ہوگا۔(معاملہ ختم کرنےکی یہ شرط رکھی ہےکہ) جب انویسٹر پیسے واپس مانگے گا تو اس کے لیے وقت کا تعین ہوگا، کہایک مہینے میں آپ کو آپ کے پیسے مل جائیں گے،مگر اس ایک مہینے کا پرافٹ نہیں ملے گا،انویسٹر خود بیٹھنے کے لیے  تیار نہیں ،صرف انویسٹ کرنا چاہتا ہےاور میں بھی اس راز میں اس کو شریک نہیں کرنا چاہتا کہ بعد میں وہ مجھے کراس کر کے خود اپنا اُلو سیدھا کر لیتاہے یا لائن کی تلاش میں ہوتاہے، اس کے بعد ہمیں چھوڑ دیتاہے، اس لیے اوپر والی کنڈیشن رکھی گئی ہے، اگر انویسٹر اس صورت میں راضی ہو تو کیا شرعی طور پر صحیح ہے یا غلط؟ وضاحت فرمائیں۔
جواب: واضح رہےکہ مذکورہ معاملہ کئی خرابیوں کی وجہ سےدرست نہیں ہے:1:سائل نےرب المال(انویسٹر)کےساتھ جوشرط رکھی ہے،کہ ہرپیس پراسےبیس روپےکمیشن(منافع) دیں گے،یہ شرط فاسدہے۔2:اسی طرح معاملہ ختم کرنےکی جوشرط رکھی ہےکہ جب بھی رب المال(انویسٹر)اپنی رقم واپس طلب کرےگا،تواس کوبہرصورت مکمل رقم کی ادائیگی ایک مہینےمیں کردی جائے گی ،اس طرح شرط بھی د رست نہیں ہے۔3:اسی طرح یہ شرط کہ جس مہینےرقم کوواپس طلب کرے،تواس مہینےکا نفع نہیں ملےگا،یہ شرط بھی فاسدہے۔لہذااگرمذکورہ بالاخرابیاں ختم کردی جائے،تویہ معاملہ شرعادرست ہوجائےگا اور(انویسٹر)رب المال کےساتھ یہ معاہد ہ طےکیاجائےکہ آپ کوہونےوالےنفع میں اتنا فیصد(جوباہمی رضامندی سےطےہوجائے)ملےگااورپھرمہینےبھرمیں جونفع ہووہ اس طےشدہ فیصدکےاعتبارسےتقسیم ہو،نیزاگرکبھی کاروبارکوخسارہ ہو،تواگرپہلےاس کاروبارکو اگرنفع  ہوا ہوتواس تاوان کوپہلےنفع سےپورا کیاجائےگا،اگرنفع نہ ہواہو،توکل سرمایہ سےاسےپوراکیاجائے گایعنی یہ نقصان انویسٹرکوبرداشت کرناہوگااور اگر معاملہ ختم کرنےکی نوبت آئی ،توپھراگررب المال(انویسٹر)کی کل رقم نقدکی صورت میں ہو،تواسےوہ حوالہ کردی جائےگی،اگرنقدنہ ہو،توپھرکام کرنےوالےکی ذمہ داری ہوگی کہ وہ مال فروخت کرکےرب المال(انویسٹر) کواس کاسرمایہ واپس کرےاورجومنافع حاصل ہوا ہو ،اس کو بھی شرط کےمطابق تقسیم کیا جائے گا، اس طرح معاملہ جائزہو جائےگا۔فتاوی ہندیہ میں ہے:"ولو دفع إليه مضاربة على أن يعطي المضارب رب المال ما شاء من الربح فهذه مضاربة فاسدة كذا في المبسوط. ولو قال على أن للمضارب ثلث الربح أو سدسه أو قال على أن لرب المال ثلث الربح أو سدسه فالمضاربة فاسدة لأنه شرط له أحد النصيبين كذا في محيط السرخسي."(كتاب المضاربة، الباب الثاني فيما يجوز من المضاربة من غير تسمية الربح، ج:4، ص:288، ط:دار الفكر)بدائع الصنائع میں ہے:"(ومنها) أن يكون المشروط لكل واحد منهما من المضارب ورب المال من الربح جزءا شائعا، نصفا أو ثلثا أو ربعا، فإن شرطا عددا مقدرا بأن شرطا أن يكون لأحدهما مائة درهم من الربح أو أقل أو أكثر والباقي للآخر لا يجوز، والمضاربة فاسدة؛ لأن المضاربة نوع من الشركة، وهي الشركة في الربح، وهذا شرط يوجب قطع الشركة في الربح؛ لجواز أن لا يربح المضارب إلا هذا القدر المذكور، فيكون ذلك لأحدهما دون الآخر، فلا تتحقق الشركة، فلا يكون التصرف مضاربة، وكذلك إن شرطا أن يكون لأحدهما النصف أو الثلث ومائة درهم، أو قالا: إلا مائة درهم فإنه لا يجوز كما ذكرنا أنه شرط يقطع الشركة في الربح؛ لأنه إذا شرطا لأحدهما النصف ومائة، فمن الجائز أن يكون الربح مائتين، فيكون كل الربح للمشروط له، وإذا شرطا له النصف إلا مائة، فمن الجائز أن يكون نصف الربح مائة، فلا يكون له شيء من الربح."(كتاب المضاربة، فصل في شرائط ركن المضاربة،ج:6، ص:85، ط:دار الكتب العلمية)وفيه ايضا:"ويشترط أيضا أن يكون رأس المال عينا وقت الفسخ دراهم أو دنانير، حتى لو نهى رب المال المضارب عن التصرف، ورأس المال عروض وقت النهي، لم يصح نهيه وله أن يبيعها؛ لأنه يحتاج إلى بيعها بالدراهم والدنانير؛ ليظهر الربح، فكان النهي والفسخ إبطالا لحقه في التصرف، فلا يملك ذلك."(كتاب المضاربة، فصل في صفة عقد المضاربة، ج:6، ص:109، ط:دار الكتب العلمية)فقط والله اعلم

عنوان: مضاربت میں نقصان ہو جانے کی صورت میں نقصان کا ذمہ دارکون ہو گا؟
سوال: میں نے2012 کے آخر اور  2013 کی ابتدا سے کاروبار شروع کیا،میں کاروبار چلاتا تھا،میری رقم اس میں شامل نہیں تھی،میری طرف سے عمل  تھا، پارٹنر مجھے رقم دیتا تھاجس سے میں کاروبار چلاتا تھا،وہ کاروبار خوب چلا،2013 میں پارٹنر نے جب دیکھا کہ کاروبار اچھا چل رہا ہے،تو  دوبارہ کچھ رقم دی ،لیکن 2017 ء میں اس کاروبار میں نقصان ہوا،اس نقصان کی وجہ سے وہ کاروبار 2018 میں مکمل ختم ہوگیا،اب پوچھنا یہ ہے کہ میں پارٹنر کو آدھی انویسمنٹ واپس کر چکا ہوں، اور باقی انویسمنٹ کا وہ مطالبہ کر رہا ہے۔کیا کاروبار میں نقصان آنے کی وجہ سے میرے ذمہ پارٹنر کو اصل رقم واپس کرنا لازم ہے؟ جب کہ وہ اس کا مطالبہ بھی کر رہا ہے،اس کے بارے میں شرعی حکم کیا ہے؟
جواب: مذکورہ معاملہ جس میں ایک فرد کا مال اور دوسرے کی محنت ہےشرعاً مضاربت کہلاتا ہے،اور "مضاربت" کے معاملہ میں اصول یہ ہے کہ اگر نقصان ہو جائے تو اس نقصان کو اولاًحاصل شدہ  نفع سے پورا کیا جاتا ہے، اگر نقصان نفع سے پورا  ہوجائے تو ٹھیک ہے،ورنہ اس  نقصان کی ذمہ داری رب المال ( انویسٹر ) پر عائد ہوتی ہے بشرطیکہ اس نقصان میں مضارب (عامل)  کی غفلت کا کوئی دخل نہ ہو ،اگر نقصان مضارب کے قصور اور تعدی کی وجہ سے ہوا ہو تو اس صورت میں  نقصان کی ذمہ داری  مضارب پر عائد ہوتی ہے۔لہذا صورتِ مسئولہ میں اگر کاروبار میں نقصان مضارب ( عامل) کی  غفلت،تعدی  کی وجہ سے نہیں ہوا،تو  اس نقصان کو  سب سے پہلے اس نفع سے پورا کیا جائےگا   جو اس  مضاربت سے حاصل ہوا ہے، اگر وہ نقصان نفع سے پورا ہوجائے تو ٹھیک ،بصورت دیگر یہ نقصان  رب المال (سرمایہ دار ) کا شمار ہوگا سائل (مضارب )  پر یہ  رقم ادا کرنا لازم نہیں ہے،اور نہ ہی سائل نقصان کی صورت  میں اس رقم کو واپس کرنے کا پابند ہے ۔اوراگر  مذکورہ کاروبار میں نقصان کی وجہ مضارب (عامل)کی غفلت،تعدی  تھی،تو اس صورت میں مضارب (عامل)ہی اس کا ضامن ہو گا۔البحر الرائق شرح كنز الدقائق میں ہے: "قوله: (‌و ما ‌هلك ‌من ‌مال ‌المضاربة فمن الربح فإن زاد الهالك على الربح لم يضمن المضارب)؛ لكونه أمينًا سواء كان من عمله أو لا قوله: (و إن قسم الربح و بقيت المضاربة ثم هلك المال أو بعضه ترادّا الربح ليأخذ المالك رأس ماله وما فضل فهو بينهما و إن نقص لم يضمن)؛ لأن قسمة الربح قبل قبض رأس المال موقوفة فإذا قبض رب المال رأس ماله نفذت القسمة وإن هلك ما أعد لرأس المال كانت القسمة باطلة وتبين أن المقسوم كان رأس المال قوله (وإن قسم الربح وفسخت ثم عقداها فهلك المال لم يترادا) وهذه مفهوم قوله وبقيت المضاربة لأن الأولى قد انتهت بالفسخ و هي الحيلة النافعة للمضاربة والله أعلم".(كتاب المضاربة، باب المضارب يضارب، ج:7، ص:268، ط:دار الكتاب الإسلامي)العنایۃ شرح الھدایۃ  میں ہے:"قال: (‌و ما ‌هلك ‌من ‌مال ‌المضاربة فهو من الربح إلخ) الأصل في هذا أن الربح لايتبين قبل وصول رأس المال إلى رب المال.قال النبي صلى الله عليه وسلم: «مثل المؤمن كمثل التاجر لايسلم له ربحه حتى يسلم له رأس ماله» فكذا المؤمن لايسلم له نوافله حتى تسلم له عزائمه، أو قال فرائضه، و لأن رأس المال أصل والربح تبع، و لا معتبر بالتبع قبل حصول الأصل، فمتى هلك منه شيء استكمل من التبع، فإذا زاد الهلاك على الربح فلا ضمان عليه لأنه أمين، و إن اقتسماه ترادا لأن القسمة تفيد ملكًا موقوفًا إن بقي ما أعد إلى رأس المال إلى وقت الفسخ كان ما أخذه كل منه ملكا له، و إن هلك بطلت القسمة و تبين أن المقسوم رأس المال".(كتاب المضاربة، باب المضارب يضارب، فصل في العزل والقسمة، ج:8، ص:471، ط:مطبعة مصفى البابي الحلبي وأولاده بمصر)فقط واللہ اعلم

عنوان: مضارب کا مال مضاربت کو اپنی شراکت کی دکان پر فروخت کرنا
سوال: ایک آدمی مضارب بھی ہے اور دوسری جگہ شریک بھی ہے ، اب مضارب پہلے مضاربت کا مال کسی اور کو بیچتا ہے ، پھر یہ خریدنے والا آدمی یہ مال جہاں مضارب شریک ہے ،اس پر فروخت کرتا ہے  تو گویا یہ مضارب ایک مال سے دو مرتبہ نفع کماتا ہے ۔ ایک مضاربت کی مد میں ، دوسرا شراکت کی مد میں ،کیا یہ شریعت کی رو سے جائز ہے یا نہیں ؟اگر نہیں تو متبادل کیا صورت ہوسکتی ہے ؟وضاحت از مستفتی:مضارب ، مال مضاربت سے مال خرید کر ، پھر جس جگہ پر وہ دو آدمیوں کے ساتھ شریک ہے ، اس دکان پر مال بیچ دیتا ہے ، جس دکان میں شریک ہے ، وہاں یہ مضارب خود بھی کبھی بیٹھتا ہے یعنی عامل بھی ہے ، اور پھر اس دکان پر بیٹھ کر وہ مال مزید آگے فروخت کرتا ہے۔یوں دو مرتبہ نفع کماتا ہے ، یہی مضارب ، مال مضاربت کو اپنی دکان (شراکت والی)پر بیچتا ہے ۔
جواب: مضارب رب المال کا وکیل ہوتا ہے، اور وکیل اپنے آپ سے عقد نہیں کرسکتا ، اس لیے  صورت مسئولہ میں مذکورہ شخص جو کہ مضارب ہے ، اس کے لیے مال مضاربت سے کوئی چیز خرید کر پھراپنے اوپر ہی فروخت کرنا یعنی اپنی شراکت کی دکان پربیچنا جائز نہیں ہے ، اس لیے کہ جس دکان پر یہ مضارب مال فروخت کررہا ہے وہاں یہ خود خریدار بھی بن رہا ہے ، اور ایک ہی شخص کا فروخت کرنے والا اور خریدنے والا دونوں  بننا لازم آتا ہے جوکہ جائز نہیں ہے۔ البتہ اگر یہ مضارب ، مضاربت کا مال کسی اور شخص کو فروخت کردے ، پھر اس سے اپنے لیے  یعنی شراکت کی دکان کے لیے خرید لے تو یہ جائز ہوگا، ليكن اس طرح ڈبل نفع كمانے كے ليے حيلہ كرنا مكروه ہے، اس سے بچنا ضروری ہے۔فتاوی شامی میں ہے :"لا يعقد وكيل البيع والشراء والإجارة والصرف والسلم ونحوها (مع من ترد شهادته له) للتهمة وجوزاه بمثل القيمة (إلا من عبده ومكاتبه إلا إذا أطلق له الموكل) كبع ممن شئت (فيجوز بيعه لهم بمثل القيمة) اتفاقا (كما يجوز عقده معهم بأكثر من القيمة) اتفاقا: أي بيعه لا شراؤه بأكثر منها اتفاقا، كما لو باع بأقل منها بغبن فاحش لا يجوز اتفاقا، وكذا بيسير عنده خلافا لهما ابن ملك وغيره.وفي السراج: لو صرح بهم جاز إجماعا إلا من نفسه وطفله وعبده غير المديون. (قوله: إلا من نفسه) وفي السراج: لو أمره بالبيع من هؤلاء فإنه يجوز إجماعا إلا أن يبيعه من نفسه أو ولده الصغير أو عبده ولا دين عليه فلا يجوز قطعا وإن صرح به الموكل اهـ منح. الوكيل بالبيع لا يملك شراءه لنفسه؛ لأن الواحد لا يكونمشتريا وبائعا فيبيعه من غيره ثم يشتريه منه، وإن أمره الموكل أن يبيعه من نفسه وأولاده الصغار أو ممن لا تقبل شهادته فباع منهم جاز بزازية كذا في البحر، ولا يخفى ما بينهما من المخالفة، وذكر مثل ما في السراج في النهاية عن المبسوط، ومثل ما في البزازية في الذخيرة عن الطحاوي، وكأن في المسألة قولين خلافا لمن ادعى أنه لا مخالفة بينهما."(ج:5،ص:521،ط:سعید)فقط واللہ اعلم

عنوان: سوال کا جواب میں اعادہ ہوتا ہے
سوال: ہمارے ہاں ایک عبارت میں دو مفتیان کا اختلاف آچکا ہے ،اگر آپ اس کو حل کردیں تو بہت نوازش ہوگی ،وہ یہ کہ مضارب نے رب المال سے کہا :"میں جس طرح بھی چاہوں کاروبار کرسکتاہوں " رب المال نے جواب دیا "اپنی مرضی کے مطابق کام کریں" ایک مفتی صاحب کہتے ہیں کہ مذکورہ الفاظ" اعمل برائك"کی طرح اذن عام پر دلالت کرتے ہیں ،ایسے الفاظ سے کسی اور کو مضاربت پر دینا،شراکت کرنا جائز ہے، جبکہ دوسرے مفتی صاحب فرماتے ہیں کہ ان الفاظ سے اذن عام حاصل نہیں ہوتا اورکسی کو مضاربت پر نہیں دے سکتا، نہ شراکت کا معاملہ کرسکتاہے ،جیسے شامی کی عبارت ہے :لایملك المضاربة و الشركة و الخلط بمال نفسه إلا بإذن أو اعمل برائك، جناب بیان فرمادیں کہ مذکورہ الفاظ اذن عام پر دلالت کرتے ہیں یا نہیں؟
جواب:
اصولیین کا قاعدہ ہے کہ جواب سوال کے تابع ہوتا ہے،اگر جواب میں اختصار سے کام لیا جاتا ہو تو جواب میں پورےسوال کا لحاظ رکھا جاتا ہے اور جواب میں بھی سوال مذکور ہوتا ہے، لہذا صورتِ مسئولہ میں جب مضارب نے رب المال سے مخصوص اجازت مانگی کہ "میں جس طرح بھی چاہوں کاروبار کر سکتا ہوں" اس طرح اس نے خود کاروبار کرنے کے ساتھ اسی کاروبار کی کیفیت میں آزادی کی اجازت مانگی اور رب المال نے اسی جملہ کے جواب میں کہا کہ" اپنی مرضی کے مطابق کام کریں" تو اس سے مراد اسی مخصوص کام کی کیفیت میں مرضی مراد ہے،یعنی کام تو خود کرے البتہ" اپنی مرضی کے مطابق کام کرے"لہذا اس صورت میں یہ جملہ اذن عام پر دلالت نہیں کرے گا ، اور اس صورت میں مضارب کے لیے جائز نہیں ہوگا کہ مذکورہ الفاظ کی بنیاد پر کسی اور کو مضارب یا شریک بنائے۔البحر المحیط میں ہے:"فإن كان جوابًا، فإما أن يستقل بنفسه أو لا، فإن لم يستقل بحيث لايصح الابتداء به فلا خلاف في أنه تابع للسؤال في عمومه و خصوصه، حتى كأن ‌السؤال ‌معاد فيه، فإن كان ‌السؤال عاما فعام أو خاصًّا فخاص.مثال خصوص ‌السؤال قوله تعالى: {فهل وجدتم ما وعد ربكم حقا قالوا نعم} [الأعراف: 44] وقوله في الحديث: «أينقص الرطب إذا جف؟ قالوا: نعم، قال: فلا إذن»"المسألة الثانية صحة دعوى العموم فيما جاء من الشارع ابتداء، ج: 4، ص: 269، ط: دار الكتبيفتاوی شامی میں ہے:"و في الأشباه: القاعدة الحادية عشرة: ‌السؤال ‌معاد في الجواب، قال: امرأة زيد طالق أو عبده حر أو عليه المشي لبيت الله إن فعل كذا و قال زيد: نعم كان حالفًا إلى آخره."(فروع قال لغيره: والله لتفعلن كذا فهو حالف، ج: 3، ص: 851، ط: سعید)فقط و الله أعلم

Reference: Jami` at-Tirmidhi 1522 In-book reference : Book 19, Hadith 34 English translation : Vol. 3, Book 17, Hadith 1522: حوالہ

Reference: Reference: Surah Al-A'raf, Ayah 44 | : سورۃ الأعراف، آیت نمبر 44 حوالہ

عنوان: مضارب کا پورا نفع رب المال کودینے کا حکم
سوال: مضاربت میں مضارب عقد کے وقت کہے کہ تجارت میں جتنا بھی منافع ہو وہ آپ(رب المال) کو دوں گا اور وہ منافع میں کچھ بھی نہ لے تو یہ جائز ہے؟
جواب: صورت مسئولہ میں مضارب کا  پورا کا پورا نفع رب المال کو دینا اور خود اس میں سے کچھ نہ لینا مضارب کی طرف سے تبرع واحسان کا معاملہ ہے جو کہ  شرعاً جائز ہے ۔فتاوی ہندیہ میں ہے :"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر حتى لو شرط الربح كله لرب المال كان بضاعة ولو شرط كله للمضارب كان قرضا هكذا في الكافي."(کتاب المضاربۃ،الباب الاول فی تفسیر المضاربۃ،ج:4،ص:285،دارالفکر)فقط واللہ اعلم

عنوان: مضاربت کا سرمایہ واپس لیتے وقت روپے کی کونسی قیمت سے لیا جائے گا؟
سوال: میں نے چھ سال پہلے ایک آدمی کوپاکستانی روپے  مضاربت میں دیے تھے، اور اب میں مضاربت ختم کرنا چاہتاہوں ،لیکن  پاکستانی روپیہ  کا ریٹ افغانستان میں کم ہوچکا  ہے ،تو  کیا میں چھ سال پہلےکے حساب سے رقم واپس لوں گایا اس وقت کے ریٹ کے حساب سے ؟
جواب: صورتِ مسئولہ میں جب سائل نے مذکورہ مضاربت کا معاملہ کرتے وقت مضارب کوبطور راس المال کے  رقم پاکستانی روپے میں دی تھی ،تو اب مضاربت کا معاملہ ختم کرنے کی صورت میں سائل کو اتنی ہی رقم پاکستانی روپے میں وصول کرنے کا حق ہے ،اور اگر سائل مذکورہ رقم اپنے ملک (افغانستان) کی کرنسی میں وصول کررہا ہے ،تو اس صورت میں سائل پر  پاکستانی روپے کے موجودہ ریٹ کے حساب سے اپنے ملک کی کرنسی میں اپنا راس المال وصول کرنا لازم ہے ،اگرچہ پاکستانی روپے کا ریٹ افغانستان میں کم ہوچکا ہو۔العقود الدرية في تنقيح الفتاوى الحامدية میں ہے :"(سئل) في رجل استقرض من آخر مبلغاً من الدراهم وتصرف بها ثم غلا سعرها فهل عليه رد مثلها؟(الجواب) : نعم ولاينظر إلى غلاء الدراهم ورخصها كما صرح به في المنح في فصل القرض مستمداً من مجمع الفتاوى".(کتاب البیوع،باب القرض ،ج:1،ص:279،ط: دار المعرفة)وفیه أیضاً :" الديون تقضى بأمثالها."(کتاب المداینات،ج:2،ص:227،ط:دار المعرفة)الدر المختار مع رد المحتار میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين". (کتاب المضاربة، ج:5،ص:656، ط: سعيد)وفیہ ایضاً:"ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت."  (كتاب المضاربة ،ج:5،ص:648، ط: سعيد)فقط واللہ اعلم

عنوان: مضاربت میں نفع متعین کرنا
سوال: کیا فرماتے ہیں مفتیانِ کرام اس مسئلے کے بارے میں کہ عرفان نے ایک دھات فروخت کی،  جس کی قیمت خریدار کے ساتھ 27 لاکھ روپے طے ہوگئی،  اور جب عرفان مقررہ وقت پر مشتری سے پیسے لینے گیا ، جس کا نام عمر ہے،  تو اس نے کہا کہ آپ یہ رقم میرے پاس چھوڑ دیں،  میں اس سے  دھات کا کاروبار کروں گا،یعنی میں اس رقم سے مزیددھات لے کرکاروبار کروں گا،  اور کاروبار میں فی کلو پر 20 روپے کمیشن یعنی منافع آپ کو دوں گا،  فی کلو کی قیمت اس وقت 600 روپے تھی،  دونوں اس پر رضامند ہو گئے،  اور عمر جو کہ مشتری ہے وہ یہ کاروبار چلاتا تھا ، اور کمیشن بھی اپنی رضامندی سے دیتا تھا،  جب دھات 600روپے فی کلو تھی، اس وقت وہ  20 روپے فی کلو کے حساب سے کمیشن دیتا تھا،  پھر جب دھات کی قیمت کم ہو گئی ، تو اس نے کمیشن بھی کم کر دیا ،یعنی پھر15 روپے فی کلو کے حساب سے کمیشن دیتا تھا،نیزجب مشتری کوتاوان ہوتا،  تو وہ  بائع کو بتا کر  اس حساب سے کمیشن بھی کم دیتا تھا۔چار یا پانچ مہینے گزرنے کے بعد جب عرفان نے اس سے حساب مانگا ، تو مشتری عمر نے کہا کہ یہ کمیشن جو میں آپ کو دیتا تھا یہ سود میں آتا ہے،  اور مزید میں آپ کو یہ نہیں دے سکتا، جب کہ یہ معاملہ شروع سے بائع اور مشتری کی رضامندی سے طے پایا تھا،  اب کیا یہ پیسے جو بطور کمیشن دیے گئے ہیں  سود کے زمرہ میں آتے ہیں یا نہیں؟  اور چار پانچ مہینے کا جوکمیشن باقی ہے اس کا کیا حکم ہے ؟
جواب: صورتِ مسئولہ میں جب دھات کے مالک عرفان نے  عمر پر 27 لاکھ روپے میں  اپنی دھات فروخت کردی،اور عمرنے اس دھات پر قبضہ کرلیا، تو یہ دھات عرفان کی ملکیت سے نکل کر عمر کی ملکیت میں چلی گئی، اور عمر کے ذمہ عرفان کے 27 لاکھ روپے لازم ہوگئے،اس کے بعد عرفان نے عمر کے ساتھ باہمی رضامندی سے 27 لاکھ روپے پر کمیشن کا جو معاملہ کیا، شرعاً یہ معاملہ  مضاربت کے زمرہ میں آتاہے، اور مضاربت کے لیے نفع کی مقدار فی صد کے اعتبار سے طے کرنا ضروری ہے، مضاربت میں نفع کا تناسب متعین رقم کی مقدار میں طے کرناجائز نہیں؛ زیرِ نظر مسئلہ میں  چوں کہ عرفان اور عمر نے نفع کا تناسب فی کلو میں 20 روپے متعین کردیاتھا، جوکہ جائز نہیں؛لہذا  عمر نے عرفان کے 27 لاکھ روپے سے جو دھات خرید کر فروخت کیاہے، اس میں جو بھی منافع  ہواہےوہ عرفان کو ملے گا، اور عمر کو اجرتِ مثل یعنی مارکیٹ میں اگر کوئی اتنی مقدار میں دھات کے خرید وفروخت کا معاملہ کرے، تو اس کو جو مزدوری ملتی ہے، عمر کو اُتنی مزدوری دی جائےگی۔الجوہرۃ النیرۃ میں ہے:"(قوله: ومن شرطها أن يكون الربح بينهما مشاعا لا يستحق أحدهما منه دراهم مسماة) لأن شرط ذلك يقطع الشركة لجواز أن لا يحصل من الربح إلا تلك الدراهم المسماة قال في شرحه: إذا دفع إلى رجل مالا مضاربة على أن ما رزق الله فللمضارب مائة درهم فالمضاربة فاسدة فإن عمل في هذا فربح، أو لم يربح فله أجر مثله وليس له من الربح شيء؛ لأنه استوفى عمله عن عقد فاسد ببدل فإذا لم يسلم إليه البدل رجع إلى أجرة المثل وليس له من الربح شيء كما في الإجارة."(كتاب المضاربة، ٢٩٢/١، ط:المطبعة الخيرية)فتاوی شامی میں ہے:"(قوله: والربح إلخ) ‌حاصله ‌أن ‌الشركة ‌الفاسدة إما بدون مال أو به من الجانبين أو من أحدهما، فحكم الأولى أن الربح فيها للعامل كما علمت، والثانية بقدر المال، ولم يذكر أن لأحدهم أجرا؛ لأنه لا أجر للشريك في العمل بالمشترك كما ذكروه في قفيز الطحان والثالثة لرب المال وللآخر أجر مثله."(كتاب المضاربة،‌‌فصل في الشركة الفاسدة، ٣٢٦/٤، ط:سعيد)فقط والله أعلم

عنوان: شرکت میں معاہدہ ختم ہونے سے پہلے خرچ کرنا اوربعد  میں حساب لگانے کاطریقہ
سوال: 1- کیافرماتے ہیں مفتیان کرام اس مسئلہ کے متعلق کہ میرے چچاکے کپڑوں کا کارو بارہے  چچاکے پاس سنٹر میں کل مال کی مالیت دوکروڑ ہے،ایک اور شخص آکر میرے چچا سے کہتے ہیں کہ میں 50 لاکھ روپے بطور مشارکت دیتاہوں،سال کے آخر میں جتنامنافع ہوگا،دونوں کے درمیان آدھاآدھاتقسیم ہوگا،سرمایہ کسی اور شخص کا ہےلیکن عمل میرے چچاکاہےتوہمارے چچااس  سے 50 لاکھ روپے لیکر اپنے کل سرمایہ دوکروڑ میں ملاکر کام سرانجام دیتاہے۔اب مسئلہ یہ ہے کہ ہمارے چچااپنے گھر کے اخراجات اور دیگرضروریات زندگی کے لیے کاروبار کی جمع شدہ رقم سے لیتےہیں،یہ پتہ نہیں چلتاہے کہ اصل سرمایہ سے نکال رہاہے یامنافع سے؟اوراس طرح سال کے آخیر تک 50 لاکھ روپے اپنی ضروریات میں خرچ کرتے ہیں، اب سال کے اخیر میں جب منافع تقسیم کرناہو تو  ہمارے چچانفع دوکروڑکے حساب سے وصول کرسکتے ہیں یاڈیڑھ کروڑکے حساب سے؟ کیوں کہ ہمارےچچانے سال کے دوران 50 لاکھ روپے خرچ کئے،کیا اس کانفع وصول کرسکتاہے ؟کیوں کہ چچانے توسال کی ابتداء میں خرچ نہیں کیاہے،بلکہ وقتا فوقتا حسب ضرورت خرچ کیاہے ،اگر حاصل کرسکتاہے تو کس حساب سے کرسکتاہے،جب کہ وصول کرتے ہوئے تاریخ معلوم نہیں تھی۔میرے چچاکو جس نے پیسے دیے ہے وہ 50 لاکھ روپے سے اپنی ضرورت کے لیے 10 لاکھ پیسے نکال دیے ،تو سال کے اخیر میں نفع حساب کس حساب سے وصول کرے گا؟50 لاکھ کے حساب سے یا 40 لاکھ کے حساب سے ۔وضاحت:فریقین نے معاہدہ کیا ہے کہ سال کے آخر میں 50لاکھ روپےمیں جتنامنافع ہوگا بس وہی دونوں کے درمیان آدھاآدھاتقسیم ہوگا،اور دوکروڑ کامنافع تقسیم نہیں ہوگا، اگرچہ 50 لاکھ روپے اور اپنے کل سرمایہ  سے کام سرانجام  دیا جاتا ہے، اورنقصان تناسب کے حساب سے ہوگا۔
جواب: صورت مسئولہ میں شراکت کی  مذکورہ صورت درست نہیں ہے،  اس کی جائز صورت یہ ہے کہ دونوں شریک نفع ونقصان میں شریک ہوں،یعنی نفع اور نقصان دونوں کے سرمایہ  سےہوناضروری ہے نہ صرف 50 لاکھ روپے سے، نیز   نفع کی تعیین، نفع کے  فیصد/حصص کے اعتبار سے کی جائے گی، مثلاً نفع دونوں کے درمیان آدھا آدھا ہوگا، یا کسی ایک فریق کے لیے ساٹھ فیصد اور دوسرے کے لیے چالیس فیصد یادونوں کے سرمایہ کے بقدرنفع تقسیم کیاجائے، باقی اگر دونوں شریک میں سے صرف ایک شریک کام کرتا ہے   تو اس کے لیے نفع کی شرح باہمی رضامندی سے بڑھانادرست ہے۔پھر درمیان سال میں سائل کے چچااور مذکورہ شریک نے جتنی رقم اپنی ضروریات واخراجات کے لیے لی ہے تو اس قدر رقم ہر ایک کے حصہ میں شمار کی جائے گی پھراخیر میں اس قدر رقم کو ہرایک شریک کے حصہ سے منہا کیاجائے گا ،نیز اگر سال کے اختتام پر کوئی نفع بھی نہیں ہوا ہو،اور سائل کے چچاسے کسی غلطی یاکوتاہی کے بغیر سرمائے کا نقصان ہوگیا تو نقصان کو سرمائے کے تناسب سے برداشت کرناہوگا۔البحرالرائق میں ہے :"(قوله: وتصح مع التساوي في المال دون الربح وعكسه) وهو التفاضل في المال والتساوي في الربح وقال زفر والشافعي: لايجوز؛ لأن التفاضل فيه يؤدي إلى ربح ما لم يضمن فإن المال إذا كان نصفين والربح أثلاثاً فصاحب الزيادة يستحقها بلا ضمان؛ إذ الضمان بقدر رأس المال؛ لأن الشركة عندهما في الربح كالشركة في الأصل، ولهذا يشترطان الخلط فصار ربح المال بمنزلة نماء الأعيان؛ فيستحق بقدر الملك في الأصل.ولنا قوله عليه السلام: الربح على ما شرطا، والوضيعة على قدر المالين. ولم يفصل؛ ولأن الربح كما يستحق بالمال يستحق بالعمل كما في المضاربة، وقد يكون أحدهما أحذق وأهدى أو أكثر عملاً فلايرضى بالمساواة؛ فمست الحاجة إلى التفاضل. قيد بالشركة في الربح؛ لأن اشتراط الربح كله لأحدهما غير صحيح؛ لأنه يخرج العقد به من الشركة، ومن المضاربة أيضاً إلى قرض باشتراطه للعامل، أو إلى بضاعة باشتراطه لرب المال، وهذا العقد يشبه المضاربة من حيث أنه يعمل في مال الشريك ويشبه الشركة اسماً وعملاً فإنهما يعملان معاً، فعملنا بشبه المضاربة وقلنا: يصح اشتراط الربح من غير ضمان وبشبه الشركة حتى لاتبطل باشتراط العمل عليهما. وقد أطلق المصنف تبعاً للهداية جواز التفاضل في الربح مع التساوي في المال، وقيده في التبيين وفتح القدير بأن يشترطا الأكثر للعامل منهما أو لأكثرهما عملاً".(كتاب الشركة، ج:5 ص:188 ط:  دار المعرفة)فتاوی شامی میں ہے:"(قوله: والربح إلخ) حاصله أن الشركة الفاسدة إما بدون مال أو به من الجانبين أو من أحدهما، فحكم الأولى أن الربح فيها للعامل كما علمت، والثانية بقدر المال، ولم يذكر أن لأحدهم أجراً ؛ لأنه لا أجر للشريك في العمل بالمشترك كما ذكروه في قفيز الطحان، والثالثة لرب المال وللآخر أجر مثله (قوله: فالشركة فاسدة)؛ لأنه في معنى بع منافع دابتي ليكون الأجر بيننا، فيكون كله لصاحب الدابة؛ لأن العاقد عقد العقد على ملك صاحبه بأمره، وللعاقد أجرة مثله؛ لأنه لم يرض أن يعمل مجاناً، فتح".(كتاب الشركة، فصل في الشركة الفاسدة، ج:4 ص:326 ط: سعید)فتاوی ہندیہ میں ہے:"اشترکا فجاء أحدهما بألف والآخر بألفین علی أن الربح والوضیعة نصفان، فالعقد جائز، والشرط في حق الوضیعة باطل، فإن عملا وربحا، فالربح علی ما شرطا، وإن خسرا فالخسران علی قدر رأس في مالهما."(کتاب الشرکة، الباب الثالث، الفصل الثاني، ج:2 ص:320 ط: رشيدية)بدائع الصنائع  میں ہے:"(ومنها): أن يكون الربح معلوم القدر، فإن كان مجهولا تفسد الشركة؛ لأن الربح هو المعقود عليه، وجهالته توجب فساد العقد كما في البيع والإجارة.(ومنها): أن يكون الربح جزءًا شائعًا في الجملة، لا معينًا، فإن عينا عشرةً، أو مائةً، أو نحو ذلك كانت الشركة فاسدةً؛ لأن العقد يقتضي تحقق الشركة في الربح والتعيين يقطع الشركة لجواز أن لايحصل من الربح إلا القدر المعين لأحدهما، فلا يتحقق الشركة في الربح."(كتاب الشركة، فصل فى بيان شرائط انواع الشركة، ج:6 ص:56 ط: دارالكتب العلمية)فتاوی ہندیہ میں ہے:"ولو شرطا العمل عليهما جميعًا صحت الشركة، وإن قل رأس مال أحدهما وكثر رأس مال الآخر واشترطا الربح بينهما على السواء أو على التفاضل فإن الربح بينهما على الشرط، والوضيعة أبدًا على قدر رءوس أموالهما، كذا في السراج الوهاج. وإن عمل أحدهما ولم يعمل الآخر بعذر أو بغير عذر صار كعملهما معًا، كذا في المضمرات. ولو شرطا كل الربح لأحدهما فإنه لايجوز، هكذا في النهر الفائق.اشتركا فجاء أحدهما بألف والآخر بألفين على أن الربح والوضيعة نصفان فالعقد جائز و الشرط في حق الوضيعة باطل، فإن عملا وربحا فالربح على ما شرطا، وإن خسرا فالخسران على قدر رأس مالهما، كذا في محيط السرخسي."(كتاب الشركة، الفصل الثاني في شرط الربح، ج:2 ص:320 ط: مكتبه رشیدیة)بدائع الصنائع ميں ہے :’’( وأما ) عندنا فالربح تارة يستحق بالمال وتارة بالعمل وتارة بالضمان على ما بينا ، وسواء عملا جميعا أو عمل أحدهما دونالآخر ، فالربح بينهما يكون على الشرط ؛ لأن استحقاق الربح في الشركة بالأعمال بشرط العمل لا بوجود العمل ، بدليل أن المضارب إذا استعان برب المال استحق الربح ، وإن لم يوجد منه العمل ؛ لوجود شرط العمل عليه ، والوضيعة على قدر المالين ؛ لما قلنا ، وإن شرطا العمل على أحدهما ، فإن شرطاه على الذي شرطا له فضل الربح ؛ جاز ، والربح بينهما على الشرط فيستحق ربح رأس ماله بماله والفضل بعمله ، وإن شرطاه على أقلهما ربحا لم يجز ؛ لأن الذي شرطا له الزيادة ليس له في الزيادة مال .ولا عمل ولا ضمان ؛ وقد بينا أن الربح لا يستحق إلا بأحد هذه الأشياء الثلاثة وإن كان المالان متفاضلين ، وشرطا التساوي في الربح فهو على هذا الخلاف أن ذلك جائز عند أصحابنا الثلاثة إذا شرطا العمل عليهما ، وكان زيادة الربح لأحدهما على قدر رأس ماله بعمله ، وأنه جائز ، وعلى قول زفر لا يجوز ولا بد أن يكون قدر الربح على قدر رأس المالين عنده ، وإن شرطا العمل على أحدهما فإن شرطاه على الذي رأس ماله أقل ؛ جاز ، ويستحق قدر ربح ماله بماله والفضل بعمله ، وإن شرطاه على صاحب الأكثر لم يجز ؛ لأن زيادة الربح في حق صاحب الأقل لا يقابلها مال ولا عمل ولا ضمان .‘‘(فصل فی بیان شرائط جوازانواع الشرکة، ج:6ص:62ط: دارالکتب العلمیة)فقط واللہ اعلم

عنوان: انوسمنٹ میں فکس رقم لینے کا حکم
سوال: پٹرول پمپ مالک کو اس طور پر پیسے دینا کہ ہر سیل ہونے والے لیٹر میں سے تیس پیسے نفع لوں گا سودی معاملہ تو نہیں؟
جواب: واضح  رہے  کہ ایک شخص کی رقم اور دوسرے کی محنت کی بنیاد پر کی جانے والی سرمایہ کاری کوشرعاً   مضاربت  کہلاتی ہے،اور مضاربت  کے عقد  میں نفع  کی ایک مخصوص رقم مقرر کرنا جائز نہیں ہے،بلکہ حاصل شدہ نفع کو رب المال (انویسٹر) اور مضارب (محنت کرنے والے) کے درمیان فیصد کے اعتبار سے مقرر کرنا ضروری ہے، اگر کسی عقد مضاربت میں ایک مخصوص رقم کسی بھی فریق کے لئے  منافع کے طور پر طے کر دی جائے تواس سے یہ  عقد فاسد ہوجاتا ہے،اور اس کو ختم کرنا ضروری ہوتا ہے،اور اس سے حاصل شدہ نفع رب المال  کو ملے گا اور مضارب ( یعنی پٹرول پمپ مالک ) کو اجرت مثل (اس جیسے کام پر جتنی اجرت دینے کا رواج ہے) ملے گی   ؛لہذا صورت ِ مسئولہ میں اس طرح کا معاملہ کرنا ( ہر سیل ہونے والے لیٹر میں تیس پیسے نفع لوں گا )  مخصوص رقم نفع کے طور پر لینے کی وجہ سے شرعاً درست نہیں ۔فتاوی شامی  میں ہے :"(وكون الربح بينهما شائعا) فلو عين قدرا فسدت........ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها.(قوله: في الربح) كما إذا شرط له نصف الربح أو ثلثه بأو الترديدية س (قوله فيه) كما لو شرط لأحدهما دراهم مسماة س."( کتاب المضاربۃ،ج:5،ص:648،سعید)فقط واللہ اعلم

عنوان: انویسٹر اور تاجر کے درمیان اختلاف کی ایک صورت
سوال: زید نے بکر کو کہا کہ مثلا میں  دو کروڑ روپیہ میں،  مال منگواتا ہوں، اس میں آپ  کو بھی حصہ دوں گا ،اور ایک مہینہ کے اندر رقم بمع نفع لوٹا دوں گا، اسے پیسہ دیا اور زید نے مال منگوایا ،جس وقت زید مال منگوا رہا تھا اس وقت دبئی میں اس کے تقریباً تین کنٹینر مال پڑا تھا ،ان میں سے دو کوئٹہ پہنچ کر بیچ دیے ا،ور ایک کنٹینر کراچی پورٹ پر بعض وجوہ کی بنا اب تک کھڑا ہے، پاس نہیں ہوتا ،بکر زید سے کہتا ہے کہ وقت زیادہ گذرا ہے مقررہ مدت گزرگئی ہے تقریباً سال ہونے کہ قریب ہے، مجھے اصل سرمایہ اور نفع لوٹا دو، وہ کہتا ہے کہ میں نے آپ کی رقم اس کنٹینر میں لگائی ہے جو کراچی میں کھڑا ہے، اب زید اور بکر کے معاملے کا کیا حل ہے کیا وہ دیگر کنٹینرز  کامطالبہ کرسکتا ہے؟
جواب:
صورتِ مسئولہ میں  زید کی اس بات  پر   کہ "بکر کا مال اس  کنٹینر میں لگاہے جوابھی تک کراچی میں کھڑاہے"اگر کوئی  ثبوت ہوتو  اس صورت میں زید کی بات مانی جائے گی، اور  جب  اس کنٹینر کا مال فروخت ہوجائے گاتوزید بکر کو اس کی  رقم  منافع سمیت دے دےگا،اور اگر زید کے پاس  اپنی بات پر کوئی ثبوت نہ ہو  تو اس صورت میں بکر کی رقم کو  مع نفع کے واپس کرنا لازم ہے۔ترمذی شریف میں ہے:"حدثنا علي بن حجر قال: حدثنا علي بن مسهر، وغيره، عن محمد بن عبيد الله، عن عمرو بن شعيب، عن أبيه، عن جده، أن النبي صلى الله عليه وسلم قال في خطبته: «‌البينة ‌على ‌المدعي، واليمين على المدعى عليه."(ج:3، ص: 618،رقم الحدیث:1341، ط:شركة مكتبة ومطبعة مصطفى البابي الحلبي - مصر)فقط والله أعلم

Reference: Riyad as-Salihin 828 In-book reference : Book 4, Hadith 16: حوالہ

عنوان: فکس نفع کی شرط لگانا
سوال: اگر کسی شاپ میں انویسٹ کروں  پانچ 10 لاکھ روپے، محنت ان کی ہو وہ چلائے اور وہ ماہانہ  پرافٹ میں سے فکسڈ 30 ہزار مجھے دے تو کیا یہ جائز ہے؟ برائے مہربانی  رہنمائی کریں۔
جواب: مضاربت(ایک شخص کی محنت اور دوسرے کا سرمایہ) میں بنیادی طور پر یہ ضروری ہے کہ   حاصل شدہ نفع کی  تقسیم فیصد کی صورت میں ہو، رقم دے کر اس پر ماہانہ فکس/مقرر منافع لینا شرعاً ناجائز  ہے، لہذا سائل   کا پانچ دس لاکھ  دے کر ماہانہ فکس 30 ہزارلینا شرعاً جائز نہیں ہے۔  کاروبار کی جائز صورت یہ ہے کہ  سائل اپنی رقم  (پانچ یا دس لاکھ روپے)دوکان دار کو  دے کر عقد کے وقت ہی  باہمی رضامندی سے یہ طے کرلیں کہ اس رقم سے جو بھی نفع ہوگا، اس کا اتنا فیصد  (مثلاً پچاس فیصد )سائل  کا ہوگا اور اتنا فیصد(مثلاً پچاس فیصد ) دوکان دار کا ہوگا، یہ صورت شرعا جائز ہے۔فتاوی عالمگیری میں ہے:"وأن يكون الربح معلوم القدر فإن كان مجهولا تفسد الشركة وأن يكون الربح جزءا شائعا في الجملة لا معينا فإن عينا عشرة أو مائة أو نحو ذلك كانت الشركة فاسدة، كذا في البدائع."(كتاب الشركة، الباب الأوّل في بيان أنواع الشركة، ج:2، ص:302، ط: مكتبه رشيديه)فقط واللہ اعلم

عنوان: سرمایہ میں اضافہ کا حکم
سوال: ایک شخص نے دوسرے شخص کو بطور مضاربت چار لاکھ روپے دیے، جس پر منافع چالیس ہزار روپے ہوا، جس میں سے بیس ہزار روپے رب المال کے اور بیس ہزار روپے مضارب کے تھے، لیکن مضارب نے رب المال کو اس کے حصے کا منافع بیس ہزار روپے نہیں دیا اور رب المال کے منافع کو رأس المال کے ساتھ ملا کر دوسری دفعہ کاروبار کیا ،اب اگر مضارب رب المال کو سال یا مہینے کے آخر میں حساب دے گا تو چارلاکھ روپے کے حساب سے دے گا یا چارلاکھ بیس ہزار روپے کے حساب سے دے گا؟
جواب: صورتِ مسئولہ میں رب المال کا نفع اس کے اصل سرمایہ میں ملانے کی صورت میں اس کا سرمایہ  4لاکھ  20 ہزار ہوچکا، لہذا آئندہ مضارب 4لاکھ 20 ہزار کا حساب دےگا۔فتاوی شامی میں ہے:"(عقد شركة في الربح بمال من جانب) رب المال (وعمل من جانب) المضارب."(ج:5، ص:645، ط:سعید)فقط واللہ اعلم

عنوان: مضارب ثانی کا جان کر مال ہلاک کرنا
سوال: زید نے عمر سے بطور مضاربت رقم لی اور عمر سے کاروبار کی عام اجازت لی " میں جس طرح بھی چاہوں کاروبار کرسکتاہوں" پھر زید نے یہ رقم آگے بکر کو بطور مضاربت دی ۔بکر کے ساتھ مضاربت کے طریقے پر کام کرنے سے پہلے اس کے کام، دوکان  اورگودام ہر چیز کی مکمل تسلی کرلی اور ایگریمنٹ سائن کیا ۔ایک سال بعد بکر نے چھپ چھپ کر لوگوں سے بطور مضاربت اور رقم وصول کی ،جب وہ منافع اداکرنے پر قادر نہ ہوا تو بھاگ گیا چند دن بعد آیا اقرار کیا کہ میں نے کاروبار نہیں کیا بلکہ صرف دھوکہ کیا اور لوگوں کی رقم بطور نفع واپس کرتا رہا تاہم دو دوکان اور گودام وغیرہ تھے جن پر لوگوں نے قبضہ کرلیا۔اب سوال یہ ہے کہ زید نے جو رقم عمر کو دی تھی اس رقم کا ضمان  عمر پر ہوگا یا نہیں موجودہ تمام صورت حال میں عمر  نے کوئی کوتاہی نہیں کی تھی ۔یہاں پر بعض علماء کہتے ہیں کہ اذن عام میں کسی دوسرے شخص کو مضاربت پر رقم دینا جائز تھا اور دوسرےمضارب ثانی نے تعدی کی ہے اور مضارب اول کے امر کا خلاف کیا ہے لہذا ضامن مضارب ثانی بکر ہوگا قرآن وسنت کی روشنی جواب عنایت فرمائیں اجرکم علی اللہ۔تنقیح:زید اور عمر کے درمیان اور پھر عمر اور بکر کے درمیان معاہدہ کن بنیادوں پر طے پایا تھا؟نفع کا تناسب وغیرہ  کیا طے پایا تھا؟معاہدہ کے تمام مندرجات تفصیل کے ساتھ بیان کریں۔عمر نے زید کو تجارت کے لئے رقم دی کہ زید اس سے تجارت کرے گا جو بھی منافع ہوگا دونوں نصف نصف کے حقدار ہوں گے۔معاہدہ میں یہ بات طے پائی کہ زید تجارت میں مکمل آزاد ہوگا چاہے خود تجارت کرے یا کسی اور کے ہاتھ کرے۔نفع اور نقصان کی صورت میں دونوں شریعت اسلامی کے تحت فیصلے کے پابند ہوں گے۔پھر زید نے بکر  کو رقم بطور مضاربت دی اس کے ساتھ بھی نصف نصف پر معاملہ طے ہوا۔زید نے بکر کو پابند کیا کہ تجارت خود کرے گا کسی اور کو مال نہیں دے سکتا،بکر اس رقم سے صرف سویٹ کا کاروبار کرسکتاہے۔زید چاہے تو بکرکے  ساتھ مضاربت چھ ماہ میں ختم کرکے رقم واپس حاصل کرسکتاہے۔نفع اور نقصان کی صورت میں معاملہ ایک مفتی صاحب کے سامنے رکھا جائے گا اور شریعت کے مطابق فیصلہ دونوں کو منظور ہوگا۔ان شرائط کے بعد ایک مفتی صاحب پر یہ معاملہ پیش کیا گیا انہوں نے فرمایا کہ اس صورت میں زید سدس عمر ثلث اور بکر نصف کا حق دار ہے لہذا اسی طریقہ پر نفع کی تقسیم بھی ہوئی ہے۔نوٹ زید نے بکر کا کاروبار چیک کیا تھا گودام وغیرہ بھی چیک کیے اور بعض دوکانداروں سے بھی بکر کے متعلق معلومات حاصل کی سب نے کاروبار کو سراہا تو رقم حوالہ یعنی رقم دینے میں جلد بازی نہیں کی بلکہ خوب تسلی کرکے دی تھی۔
جواب:
صورت مسئولہ میں سوال کے ظاہر کے مطابق مضارب ثانی رقم کا ضامن ہے اور اس سے وصولی مضارب اول کے ذمہ ہے۔فتاوی ہندیہ میں ہے:"رجل دفع إلى غيره مالا مضاربة وقال له اعمل برأيك على أن ما رزق الله تعالى من الربح يكون بيننا أو قال يكون بيننا نصفين فدفع الأول إلى غيره مضاربة وشرط للثاني ثلث الربح جاز ويكون للثاني ثلث الربح ولرب المال نصف الربح وللمضارب الأول سدس الربح وإن شرط الأول للثاني نصف الربح كان نصف الربح للمضارب الثاني والنصف لرب المال ولا شيء للأول..."(کتاب المضاربۃ،الباب السابع فی المضارب یضارب،ج4،ص300،ط؛دار الفکر)وفیہ ایضا: "في المنتقى بشر بن الوليد عن أبي يوسف - رحمه الله تعالى - دفع رجل إلى رجل ألف درهم مضاربة بالنصف وأمره أن يعمل فيه برأيه فدفعه المضارب إلى آخر مضاربة وقال ما رزقني فهو بيني وبينك فنصف الربح لرب المال والنصف الآخر للمضاربين لكل واحد منهما نصفه كذا في المحيط."(کتاب المضاربۃ،الباب السابع فی المضارب یضارب،ج4،ص300،ط؛دار الفکر)وفیہ ایضاً:"ولو استهلك المضارب الآخر المال أو وهبه كان الضمان على الآخر خاصة دون الأول لأنه في مباشرة هذا الفعل مخالف لما أمره الأول فيقتصر حكمه عليه..."(کتاب المضاربۃ،الباب السابع فی المضارب یضارب،ج4،ص299،ط؛دار الفکر)فقط واللہ اعلم

Reference: Arabic reference : Book 21, Hadith 2973: حوالہ

عنوان: مدرسہ کی رقم لے کر مضاربت پر کام کرنا
سوال: مدرسہ کے مہتمم نے مدرسہ کا مال کسی کو بطورِ مضاربت دیا تھا، اس کا آدھا نفع مدرسہ کو مل رہا تھا، اب مہتمم چاہتا ہے کہ اس مدرسہ کی رقم سے میں خود مضاربت کروں اور اس کا آدھا نفع مجھے مل جائے، تو کیا میرے لیے جائز ہو گا؟وضاحت:یہ وہ  رقم ہے جو لوگوں سے چندے کے عنوان سے جمع کی گئی ہے، جس میں زکوۃ کی رقم بھی شامل ہے۔
جواب: مدرسہ کے لیے جو رقم چندے کے عنوان سے ادارے کے اخراجات کے لیے دی جاتی ہے اس رقم کو مدرسہ کے مصارف کے علاوہ کسی دوسرے مصرف میں خرچ کرنا جائز نہیں، اس رقم کو صرف مدرسہ کے مصارف میں ہی لگانا ضروری ہوتا ہے،  لہذا مدرسہ کی رقم کو تجارت میں لگانا ناجائز ہے،نیز مدرسہ کی رقم سے خود اپنے لئے تجارت کرنا / مضاربت کرنا بھی کسی طور پر شرعا جائز نہیں بلکہ یہ صریح خیانت ہوگی۔اب مدرسہ کی جو رقم مضاربت پر دی ہوئی ہے وہ رقم  مدرسہ کے فنڈ میں جمع کروائی جائے، اس رقم کو بطورِ مضاربت استعمال کرنا درست نہیں۔نیز اس چندے کی رقم میں چوں کہ زکوۃ کی رقم بھی شامل ہے اور زکوۃ کی رقم کا حکم یہ ہے کہ کسی مستحق کو مالک بنا کر دے دی جائے، اس لیے خصوصاً زکوۃ کی رقم کو مضاربت پر دینا کسی طرح جائز نہیں۔البحر الرائق میں ہے:"وفي القنية ولا يجوز للقيم شراء شيء من مال المسجد لنفسه ولا البيع له وإن كان فيه ‌منفعة ‌ظاهرة للمسجد. اهـ."(کتاب الوقف، تصرفات الناظر فی الوقف، جلد:5، صفحہ: 259، طبع: دار الکتاب الاسلامی)فقط واللہ اعلم

عنوان: دومضاربوں میں سے ایک کا لوگوں کے اموال لے جانے کی صورت میں  شرعی حکم
سوال: میرا ایک دوست گارمنٹس کا کام کرتا تھا ،اس کے پاس تجربہ بھی تھا اور اس فیلڈ میں  اس کے لنکس بھی تھے  ، میرے اس سے اچھے تعلقات تھے تو اس نے مجھے انویسٹمنٹ کی آفر کی اور کام کے متعلق سمجھایا، میں نے اس سے کہا کہ ٹھیک ہے پروفٹ  میں  50٪آپ کا اور 50٪میرا ہوگا، اور محنت آپ کی ہوگی ، لیکن میں اس شرط پر پیسے دوں گا کہ آپ مجھے کام سکھائیں گے بھی اور  یہ کہ  جہاں سے کپڑا وغیرہ اٹھائیں گے اور جہاں دِیں گے وہ سب بھی دکھائیں گے، اور لوگوں سے بھی ملوائیں گے ،اس نے حامی بھری اور کام سٹارٹ ہوا، میں نے پیسے انویسٹ کردیئے ،سلسلہ چلتا رہا ایک وقت بعد میرے قریبی دوستوں کو اور رشتےداروں کو پتہ چلاتو  انہوں نے بھی میرے پاس انویسٹ کرنے کی خواہش ظاہر کی، میں نے انہیں  مضاربت کی کنڈیشن بتائی  کہ  پروفٹ کا 50٪آپ کا ہوگا اور 50٪میرےاور میرے دوست کا ہوگا، اور کل کو اگر نقصان ہوجاتا ہے تو میں ذمہ دار نہیں  ہوں گا، سب نے پیسے دینے سے پہلے ان باتوں پر حامی بھری اور پھر پیسے دیئے۔اب مُختصر یہ ہے کہ میرا دوست میرے سارے پیسے  لے کر بھاگ گیا، اور لوگ اب  مجھ سے مطالبہ کر رہے ہیں، میری اس مسئلے  میں  رہنمائی فرمائیں کہ میں نے صاف بتایا تھا کہ میں ذمہ دار نہیں ہوں گا پھر بھی لوگ مجھ سے مطالبہ کر رہے ہیں  تو اس بارے میں شرعی حکم کیا ہے؟
جواب: صورتِ مسئولہ میں سائل کے  پاس جو دوسرے لوگوں نے پیسے بطورِ مضاربت کے دیے تھے اور  ان لوگوں کے علم میں یہ بات تھی  کہ  سائل  خود اور دوسراشخص ان پیسوں سے کاروبار کرےگا، اس صورت میں سائل اور وہ  دوسر اشخص   دونوں مضارب تھے، اور مضارب  کی حیثیت  امین کی ہوتی ہے، جس کے لیے  شریعت کا عام  ضابطہ یہ ہے کہ امین اگر  امانت کے مال میں تعدی او ر اور لاپرواہی سے کام نہ لے اور مال ہلاک ہوجائے تو اس پر ضمان نہیں  آتا،اور تعدی کی صورت میں  وہ  ضامن بنتاہے، صورت مسئولہ میں   جب کہ وہ شخص مال لے کر بھاگ چکاہے   جس میں  سائل  اس کے ساتھ شریک نہیں   تھا، سائل   کی حیثیت  امین کی تھی   اور امانت میں  امین کے تعدی نہ  ہونے کی صورت   میں   وہ ضامن نہیں ہوتا اس وجہ سے  صورتِ مسئولہ میں اب ان لوگوں کا  سائل سے اپنے پیسوں کا مطالبہ کرنا شرعاً درست نہیں ،بلکہ وہی شخص ضامن ہے جو مال لے کر بھاگ چکاہے، جب بھی وہ شخص آئے  وہ ان لوگوں کے پیسوں کی واپسی کا ضامن ہے۔المسوط للسرخسی میں ہے:"‌المضارب ‌أمين فيما بقي في يده من المال ما لم يأخذه لنفسه، فإذا هلك صار كأن لم يكن."(ج:22، ص: 106، ط: دارالمعرفة)شرح المجلہ لسلیم رستم باز میں ہے:"الوديعة أمانة في يد المودَع، فإذا هلكت بلا تعد منه و بدون صنعه و تقصيره في الحفظ لايضمن، ولكن إذا كان الإيداع بأجرة فهلكت أو ضاعت بسبب يمكن التحرز عنه لزم المستودع ضمانها."( أحكام الوديعة، رقم المادة:777، ج:1، ص:342، ط:مكتبه رشيديه)فقط واللہ أعلم

عنوان: انویسمنٹ کی جائز و ناجائز صورت
سوال: عمر کی ایک دکان ہے، اور  عمر کے پاس بارہ لاکھ روپے ہیں،  اب وہ اس دوکان میں  کاروبار کرنے کے لیے   اپنے بارہ لاکھ  روپے لگا دیتا ہے، یعنی دکان  میں فروخت کرنے کے لیے  سامان خرید تا ہے، لیکن وہ سامان کم ہے، اور اس کو مزید سامان کی ضرورت ہے،لہذامزید سامان خریدنے کے لیے ،وہ زید سے کہتا ہے کہ: "آپ مجھے تین لاکھ روپے دےدو "میں اس سے  سامان خریدتا ہوں، اور آپ کو ہر مہینے میں نفع دوں گا،چار، پانچ یا چھ ہزار جب کہ  بعد میں عمر زید کو اس کے تین لاکھ روپے بھی واپس کرے گا، تو کیا عمر کے لیے اس طرح کرنا جائز ہے؟
جواب: صورت مسئولہ میں  اگر   عمر زید سے تین لاکھ روپے قرض لے کر ہر ماہ اس کو چار، پانچ یا چھ ہزارنفع دے گا، تو ایسی صورت میں نفع سود ہوگا، اور مذکورہ معاملہ ناجائز ہوگا، اور اگر  عمر زید سے تین لاکھ روپے بطورمضاربت لے رہا  ہے،تو منافع کے  4/5/6 ہزار متعین ہونے کے سبب ،مذکورہ معاملہ جائز نہیں ہوگا، اور اس طرح منافع دینا بھی سود ہے۔لہذا  شرعا صحیح صورت یہ ہے کہ عمر زید سے تین لاکھ  بطورمضاربت لے، پھر اس رقم سے باہمی مشورے سے  مخصوص اشیاء خرید لے، پھر ان مخصوص اشیاء کو بیچنے کی صورت میں جو نفع ہو،اس نفع سے زید اور عمر فیصدی اعتبار سے تناسب طے کرلیں، نیز اس صورت میں نفع میں زید اور عمر دونوں شریک ہوں گے مقررہ تناسب کے اعتبار سے۔ البتہ  نقصان  ہونے کی صورت میں پہلے نقصان  نفع سے پورا کیا جاۓ گا، اگر نفع  سے بھی نقصان کا ازالہ  نہ ہوا تو اصل سرمایہ کی طرف رجوع کیا جاۓ گا ۔قرآن کریم میں ہے:{وَاَحَلَّ اللّٰهُ الْبَیْعَ وَحَرَّمَ الرِّبٰوا}[البقرہ۲۷۵]ترجمہ:اللہ تعالیٰ نے خرید و فروخت کو حلال اور سود کو حرام قرار دیا ہے۔{ یَمْحَقُ اللّٰهُ الرِّبَا وَیُرْبِی الصَّدَقَاتِ}[البقرہ۲۷۶]ترجمہ:اللہ تعالیٰ سود کو مٹاتا ہے اور صدقات کو بڑھاتا ہے۔{یَا أَیُّهَا الَّذِیْنَ أٰمَنُوْا اتَّقُوْا اللّٰهَ وَذَرُوْا مَابَقِیَ مِنَ الرِّبوٰ إِنْ كُنْتُمْ مُّؤْمِنِیْنَ، فَإِنْ لَّمْ تَفْعَلُوْا فَأْذَنُوْا بِحَرْبٍ مِّنَ اللّٰهِ وَرَسُوْلِه} [البقرۃ:۲۷۸،۲۷۹]ترجمہ:اے ایمان والو! اللہ سے ڈرو اور جو کچھ سود کا بقایا ہے اس کو چھوڑدو، اگر تم ایمان والے ہو، پھر اگر تم اس پر عمل نہیں کروگے تو اشتہار سن لو جنگ کا اللہ کی طرف سے اور اس کے رسول ﷺ کی طرف سے۔ [بیان القرآن]حدیث شریف میں ہے:"عن جابر، قال: «لعن رسول الله صلى الله عليه وسلم آكل الربا، ومؤكله، وكاتبه، وشاهديه»، وقال: «هم سواء»".(صحیح مسلم، باب لعن آکل الربوٰ و موکله، 1219/3 ط:داراحیاءالتراث العربی)ترجمہ:حضرت جابر رضی اللہ عنہ سے روایت ہے کہ اللہ کے رسول ﷺ نے لعنت بھیجی ہے سود کھانے والےپر، سود کھلانے والے پر، سودی معاملہ کے لکھنے والے پر اور سودی معاملہ میں گواہ بننے والوں پر اور ارشاد فرمایا کہ یہ سب (سود کے گناہ میں )برابر ہیں۔فتاوی شامی میں ہے:"( كلّ قرض جرّ نفعًا حرام) أي إذا كان مشروطًا كما علم مما نقله عن البحر".(کتاب البیوع،باب المرابحة و التولية، فصل فی القرض ،مطلب كل قرض جر نفعا حرام،166/5،ط: سعيد)البحرالرائق میں ہے:"(قوله وتفسد إن شرط لأحدهما دراهم مسماة من الربح) ؛ لأنه شرط يوجب انقطاع حق الشركة فعساه لا يخرج إلا القدر المسمى لأحدهما."(كتاب الشركة ،ما تبطل به شركة العنان،ج:191/5،ط:دارالکتاب الاسلامى)مجمع الأنہر فی شرح ملتقی الابحر میں ہے:"وفي الشرع (هي) أي المضاربة (شركة) في (الربح) بأن يقول رب المال: دفعته مضاربة أو معاملة على أن يكون لك من الربح جزء معين كالنصف أو الثلث أو غيره، ويقول المضارب: قبلت، ففيه إشعار بأن كلا من الإيجاب والقبول ركن، والظرف للشركة (بمال من جانب) - وهو جانب رب المال - (وعمل من جانب) آخر وهو جانب المضارب، وهي مشروعة للحاجة إليها .... وبعث النبي - صلى الله تعالى عليه وسلم - والناس يباشرونه فقررهم عليه، وتعاملت به الصحابة - رضي الله تعالى عنهم."(كتاب المضاربة،321/2،دار إحياء التراث العربي، بيروت)مجمع الأنہر فی شرح ملتقی الابحر میں ہے:"(و) شرط (كون الربح بينهما مشاعا) أي لا تصح المضاربة حتى يكون الربح مشاعا بينهما بأن يكون أثلاثا أو منصفا ونحوهما، لأن الشركة لا تتحقق إلا به فلو شرط لأحدهما دراهم مسماة تبطل فيكون الربح لرب المال،.... (إن شرط لأحدهما عشرة دراهم مثلا) لأن اشتراط ذلك مما يقطع الشركة بينهما لأنه ربما لا يربح بالشرط فإذا لم يصح بقيت منافعه مستوفاة بحكم العقد فيجب أجر المثل."(كتاب المضاربة،323/2،دار إحياء التراث العربي، بيروت)فتاوی شامی میں ہے:"‌فما ‌كان ‌من ‌ربح ‌فهو ‌بينهما على قدر رءوس أموالهما، وما كان من وضيعة أو تبعة فكذلك، ولا خلاف أن اشتراط الوضيعة بخلاف قدر رأس المال باطل واشتراط الربح متفاوتا عندنا صحيح فيما سيذكر، فإن اشترطا التفاوت فيه كتباه كذلك."(كتاب الشركة،مطلب: اشتراط الربح متفاوتا صحيح، بخلاف اشتراط الخسران،305/4، ط:سعيد)فقط واللہ اعلم

عنوان: عقدِ مضاربت کے طور پر رقم دے کر نفع میں نصف حصہ مقرر کرنے کا حکم
سوال: میں نے ایک ساتھی سے کاروبار کے لئے کچھ رقم لی ہے رقم لیتے وقت ہمارے درمیان یہ معاہدہ ہوا میں نے کہا "میں کاروبار اپنی مرضی سے کروں گا میں جس طرح بھی چاہوں کاروبار کرسکتاہوں" اس نے مجھے کہا " تم اپنی مرضی کے مطابق کام کرو۔"  ہمارے درمیان حصہ 1/3 طے ہوا ،میرے کاروبار میں  چوں کہ منافع کم تھا اور میرے ایک دوست کے کاروبار میں منافع زیادہ تھا تو میں نے وہ رقم اپنے دوست کو بطور مضاربت دے دی اور ان کے ساتھ نصف حصہ مقرر کیا۔اب سوال یہ ہے، کہ کیا مجھے شرعا اس طرح کرنے کاحق ہے یا نہیں یعنی اپنے دوست کو بطور مضاربت رقم دینا جائزہے یا ناجائز ہے؟
جواب: صورتِ مسئولہ میں سائل کا اپنے ساتھی کوبطور مضاربت کے رقم دے کر(نفع میں)نصف حصہ مقرر کرناجائز ہے۔فتاوی ہندیہ میں ہے:ولو قال: خذ هذا الألف فاعمل بالنصف أو بالثلث أو بالعشر، أو قال: خذ هذا الألف وابتع به متاعاً، فما كان من فضل فلك النصف ولم يزد على هذا شيئاً، أو قال: خذ هذا المال على النصف أو بالنصف ولم يزد على هذا جازت استحساناً، ولو قال: اعمل به على أن ما رزق الله تعالى أو ما كان من فضل فهو بيننا جازت المضاربة قياساً واستحساناً، هكذا في المحيط"(كتاب المضاربة، الباب الأول في تفسير المضاربة وركنها وشرائطها وحكمها، ج:٤، ص:٢٨٥، ط:دار الفكر بيروت)فقط والله أعلم

عنوان: مضاربت کے نفع کا حکم
سوال: میرا ایک دوست ہے جو کہ ساتویں درجے میں علم حاصل کررہا ہےاس نے ایک انویسٹمنٹ کمپنی بنائی ہے۔ لوگ اسمیں انویسٹمنٹ کرتے ہیں۔ پہلے اس کا طریقہ کار اس طرح تھا کہ ایک ویب سائٹ بنائی تھی ،اس میں کچھ پیکیج تھے، کسی ایک کو باۓ کرنے کے بعد آپ کو ایڈز ملتے۔ایڈز علماء کرام کے آڈیو بیانات ہوتے تھے ۔اسکو دیکھنے پر پرافٹ اور ساتھ اپنے انویسٹ رقم کا بھی کچھ حصہ واپس ملتا تھا۔رقم کو وہ آگے کاروبار میں لگاتا تھا، اور بی فار یو کمپنی میں بھی انویسٹ کرتا ۔جب مجھے پتہ چلا کہ ایڈز دیکر منافع کمانا اور بی فار یو کمپنی سے منافع لینا ناجائز ہے تو میں نے اسکو فوراً بتادیا لیکن اس نے جواب میں کہا میں نے پتہ کیا ہے جائز ہے ،ویسے بھی ایڈز والی ترتیب ہم کچھ دنوں میں ختم کرتے ہیں۔مضاربت پر کام شروع کرتے ہیں۔پھر بھی اگر آپ مطمئن نہیں  تو آپ کی رقم اپنے ذاتی کاروبار میں انویسٹ کرلیں گے ۔ لیکن پرافٹ باقی انویسٹر سے کم آئے گا ،کیونکہ فزیکل کاروبار میں اتنا نہیں آسکتا ۔میں نے کہا ٹھیک ہے ،شرائط لکھ دیے اور ساتھ یہ بھی لکھ دیا کہ میری رقم صرف اپنے ذاتی کاروبار میں انویسٹ ہوگی ۔ان سے جو پرافٹ آئے وہ مجھے دیا کرو اس وقت جو کاروبار اس نے بتائے تھے پراپرٹی، کنسٹرکشن، کرنسی ڈالر ،درہم وغیرہ اور بھی کئی تھے ۔اسی طرح جب میں نے مضاربت پر انویسٹمنٹ کردی تواس نے مجھے کمیشن بھی دے دیا ۔اصل میں نئے انویسٹر لانے پر کمیشن ملتا تھا، لیکن مجھے وہ اپنی رقم پر بھی دیتا تھا۔ابھی میرے سوال کا جو اصل مقصد ہے وہ یہ ہے کہ ایڈز سے ملنے والا پرافٹ تو ناجائز ہے، لیکن جو مضاربت پر منافع ملا ہے اس کا کیا حکم ہے، اور جو کمیشن ملا ہے اس کا کیا حکم ہے ؟
جواب: صورت مسئولہ میں اگر سائل کو یقین یا غالب گمان ہے کہ اس  کے دوست نے مضاربت کے پیسے کسی حقیقی جائز  کاروبار میں لگائے تھے اور سائل اور اس کے دوست نے مضاربت کا معاملہ شرعی اصولوں کے مطابق کیا تھا  تو پھر سائل کے لیے اس مضاربت کے عقد سے ہونے والی آمدن شرعا حلال ہوگی۔اگر سائل کو غالب گمان یا یقین نہ ہو کہ مضاربت کے پیسے حقیقی کاروبار میں لگائے گئے ہیں بلکہ سائل کا غالب گمان یہ ہو کہ یہ رقم بھی بی فار یو یا اس طرح کی دیگر مشتبہ کمپنیوں میں لگائے گئے ہیں تو پھر معاملہ کو ختم کردے اور صرف اپنی اصل رقم وصول کرلے، نفع وصول نہ کرے۔نیز سائل کو اس کے دوست نے جو کمیشن دیا وہ کس عمل کے بدلہ وہ کمیشن دیا ؟ سوال میں اس بارے میں ابہام ہے۔ اس کمیشن والے معاملہ کی مکمل تفصیل بیان کرکے جواب معلوم کریں۔فتاوی ہندیہ میں ہے:"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر.....(وأما) (حكمها) فإنه أولا أمين وعند الشروع في العمل وكيل وإذا ربح فهو شريك."(کتاب المضاربۃ، ج نمبر ۴، ص نمبر ۲۸۵، دار الفکر)فقط واللہ اعلم

عنوان: رقم انویسٹ کرکے فکس نفع لینا
سوال: میرا بیڈشیٹ بنانے کا کارخانہ ہے، میں ایک شخص سے انویسٹ لیتا ہوں دس لاکھ روپے، اب وہ دس لاکھ روپے میں مختلف خام مال کی خریداری میں، اسی طرح کاریگروں کو دیہاڑی دینے میں لگاتا ہوں اور جب بیڈشیٹ تیار ہوتی ہیں تو میں انویسٹر کا ہر بیڈشیٹ پر نفع فکس کر دوں، مثلا :مجھے بیڈشیٹ 500 کی پڑی تو میں 50 روپے انویسٹر کے لگا کر 550 کوسٹ لگاؤں، اس طرح تین مہینہ میں جتنی بیڈشیٹ تیار ہوں اس کا نفع 50 روپے لگا کر اس کو دے دوں پھر تین مہینہ بعد اس کے دس لاکھ واپس کر دوں، سوال یہ ہے کہ یہ صورت جائز ہوگی؟ اگر نہیں تو جائز صورت کی طرف راہنمائی فرما دیں۔
جواب:
واضح رہے کہ شرکت (مثلاً دو افراد کا مشترکہ طور پر کاروبار کرنا ) یا مضاربت(ایک شخص کی محنت اور دوسرے کا سرمایہ) میں بنیادی طور پر یہ ضروری ہے کہ نفع کی تقسیم حاصل شدہ نفع کے فیصد کی صورت میں ہو، رقم دے کر  اس پر ماہانہ فکس/مقرر منافع لینا شرعاً ناجائز  ہے، لہذا صورت ِ مسئولہ میں انویسٹر کا  ہر  بیڈ شیٹ  پر 50روپے  فکس نفع  لینا شرعاً جائز نہیں ہے۔  کاروبار کی جائز صورت یہ ہے کہ  انوسٹر  دس  لاکھ   روپے دے کر  عقد کے وقت  دونوں فریق باہمی رضامندی سے یہ طے کرلیں کہ اس رقم سے جو بھی نفع ہوگا، اس کا اتنا فیصد  انوسٹر کا ہوگا اور اتنا فیصد   سائل کا ہوگا۔نیز  تین مہینہ بعد متعینہ طور پر دس  لاکھ روپے واپس کرنے کی ضمانت دینا بھی شرعاً درست نہیں ہے، کیوں کہ شرکت یا مضاربت میں دی ہوئی رقم امانت ہوگی، اس لیے معاملہ کے  جائز ہونے کی صورت یہ ہوگی کہ عقد کے وقت طے کیا جائے کہ معاہدے کی مدت پوری ہونے (مثلاً  تین مہینہ  کے اختتام) پر حساب کیا جائے گا، اگر اصل سرمایہ اور اس کے ساتھ نفع بھی ہو تو دونوں کا سرمایہ انہیں مکمل مل جائے گا اور نفع  کے فیصد کے اعتبار سے تقسیم ہوگی۔ اور اگر  مدت کے اختتام پر نفع ہی نہ ہو، صرف سرمایہ بچے تو بغیر نفع کے صرف سرمایہ واپس کیا جائے گا۔ اور  خدانخواستہ معاہدے کے اختتام پر کوئی نفع بھی نہیں ہوا، اور   سائل  کی کسی غلطی یا کوتاہی کے بغیر سرمائے کا بھی نقصان ہوگیا تو نقصان دونوں کو سرمائے کے تناسب سے برداشت کرنا ہوگا۔ خلاصہ یہ ہے کہ عقد کے وقت سرمائے کے تحفظ کی یقین دہانی جائز نہیں ہے، کیوں کہ اس کی وجہ سے مذکورہ  معاملہ قرض کا ہوجائے گا، گویا انوسٹر سائل  کو سال کی مدت کے لیے رقم قرض دے رہاہے جو سال کے اختتام پر پوری رقم واپس لے گا، مزید برآں وہ اس سے نفع بھی وصول کرے گا، جو کہ صراحتاً سود ہے۔فتاوی ہندیہ میں ہے :"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر۔۔۔۔۔(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط. فإن قال على أن لك من الربح مائة درهم أو شرط مع النصف أو الثلث عشرة دراهم لا تصح المضاربة كذا في محيط السرخسي."(کتاب المضاربۃ،الباب الاول فی تفسیر المضاربۃ،ج:4،ص:287،دارالفکر)در مختار میں ہے :"(وكون الربح بينهما شائعا) فلو عين قدرا فسدت."(کتاب المضاربۃ،ج:5،ص:648،سعید)وفيه أيضا :"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين  (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(کتاب المضاربۃ،ج:5،ص:656،سعید)فقط واللہ اعلم

Reference: Riyad as-Salihin 1616 In-book reference : Book 17, Hadith 106: حوالہ

عنوان: مال مضاربت کو آگے شراکت پر دینے میں ضمان کس پر؟
سوال: ایک شخص نے دوسرے شخص کو مضاربت پر کاروبار کے لیے رقم دی ایک مقررہ وقت کے لیے، پھر وہ رقم آگے جن کے ساتھ وہ مل کر کام کر رہے تھے جس کا علم پہلے شخص کو نہیں تھا، اس دوسرے ساتھی نے دھوکا اور فراڈ کیا،وہ رقم لے کر فرار ہوگیا ،بہت کوششوں کے باوجود رقم نہ نکل سکی۔ تو کیا اب یہ رقم جن کے ساتھ پیسہ لگایا گیا مضاربت پر ان کے ذمے  ادا کرنا  واجب ہے؟یا مضارب پر؟
جواب: واضح رہے کہ مضارب کو یہ اختیار حاصل نہیں ہوتا کہ وہ  رب المال کی اجازت کے بغیر مضاربت کے مال میں آگے کسی سے شراکت داری کا عقد کرے اور ایسا کرنے کی صورت میں مضارب ضامن ہوتا ہے۔لہٰذا صورتِ مسئولہ میں اگر واقعۃ مضارب نے رب المال کی اجازت کے بغیر  اس کے مال میں کسی اور کے ساتھ شراکت داری کا معاملہ کیا، اور وہ دوسرا شخص یہ رقم لے کر فرار ہوگیا، تو اس صورت میں رب المال کا جتنا نقصان ہوا ، اس کا ضامن مضارب ہوگا۔فتاویٰ شامی میں ہے:."(لا) يملك (المضاربة) والشركة والخلط بمال نفسه (إلا بإذن أو اعمل برأيك) إذ الشيء لا يتضمن مثلهوالأصل أن التصرفات في المضاربة ثلاثة أقسام: قسم...... وقسم: لا يملك بمطلق العقد بل إذا قيل اعمل برأيك كدفع المال إلى غيره مضاربة أو شركة أو خلط مالها بماله أو بمال غيره....لأن الشركة والخلط أعلى من المضاربة؛ لأنهما شركة في أصل المال." (فتاوی شامی ،5/ 649،کتاب المضاربۃ، ط: سعید)فتاوی ہندیہ میں ہے:"(و أما) (حكمها) فإنه أولا أمين و عند الشروع في العمل وكيل و إذا ربح فهو شريك و إذا فسدت فهو أجير و إذا خالف فهو غاصب."( كتاب المضاربة، الباب الأول في تفسير المضاربة و ركنها و شرائطها و حكمها، 288/4، ط: دار الفكر) فقط واللہ اعلم

عنوان: عقد مضاربت میں رب المال کے لیے مخصوص نفع مقرر کرنا
سوال: زید گاۓ کا کاروبار کرتا ہے اس کے پاس پیسے نہیں ہیں، عمر اس کو دس لاکھ دے رہا ہے، زید اس میں گاۓ خریدے گا اور ہر گاۓ پر ہزار روپیہ عمر کو دے گا، چاہے زید کاروبار میں نفع کرے یا نقصان ہر حال میں اس نے عمر کو فی گاۓ ہزار روپیہ دینا ہے، کیا اس طرح کا کاروبار جائز ہے کہ نہیں ؟
جواب: واضح رہے کہ عقدِ مضاربت میں منافع کی تقسیم حقیقی نفع کے تناسب سے طے کی جانی ضروری ہے، اگر کسی ایک کے لیے معین رقم یا سرمایہ کے تناسب سے پہلے سے نفع طے کرلیا (یعنی کل سرمایہ کا اتنا فیصد ملے گا) تو مضاربت جائز نہیں ہوگی۔لہذا صورتِ مسئولہ میں یہ طے کرنا کہ زید عمر کو ہر گائے پر ایک ہزار روپے دے گا یہ صورت جائز نہیں۔الاختیار لتعلیل المختار میں ہے:"ولا تصح إلا أن يكون الربح بينهما مشاعا، فإن شرط لأحدهما دراهم مسماة فسدت، والربح لرب المال، وللمضارب أجر مثله، واشتراط الوضيعة على المضارب باطل."(کتاب المضاربة، ج:3، ص:20، ط:دار الكتب العلمية)فقط واللہ اعلم

عنوان: مضارب اگر رب المال کی خلاف ورزی کرے
سوال: ایک کاروباری مسئلے کے متعلق سوال دریافت  کرنا ہے،ہماری  ایک  ملٹی نیشنل    کمپنی ہے،ہم  نے ایک   ملازم   پر انویسٹ کیا  کہ یہ  ہمارے لئے امریکہ کے  کلائنٹ پر  جاکر کام کرے گا،اور ہماری آمد نی کا ذریعہ بنے گا ،لیکن اس ملازم نے کینیڈا   ایمیگریشن   اپلائی    کی ، پہلے یابعد میں،  لیکن اس نے ہمیں اس دوران  نہیں بتایا ،اور دونوں  جگہ اس  کا  پروسز چلتارہااورآخر میں بتایا، جب اس کا کام ہوگیا کینیڈا  کا  ،اب  وہ شخص ہمارے پا س آکر ریزائن دیتاہےکہ  سوری میں   کینیڈا  جارہاہوں، مجھے وہاں فائدہ زیادہ  دکھ رہاہے،لیکن یہ بات  سن کر ہم نے  اس سے 3500 امریکی ڈالردینے  کا مطالبہ کیا جوکہ دس  لاکھ  پاکستانی بنتے ہیں، جو ہم نے اس پر انویسٹ کیا ہے،جس پر اس نے کہا آپ نے پہلے نہیں بتایاتھایاکوئی ایگریمنٹ نہیں کیا تھا ،جس پر ہم نے  کہاکہ ،آپ  بچے نہیں ہو ، ہرچیز پر  پیسے لگتے ہیں ،اور کینیڈا کا جب ارادہ تھا توہمارے ساتھ   امریکہ کے لئے کیوں تیا رہوئے، پہلے آپ نے   ارادہ بنایاتھایابعد میں ، اس کا یہ سوال  ہےکہ  ایگریمنٹ میں آپ نے  بتایانہیں جوکہ سچ بات ہےکہ ہم نےکوئی ایگریمنٹ تو نہیں کیا تھا نہ بتایاتھا،  بہر حال استعفی ٰ مکمل ہونے کی ڈیڑھ مہینے کی جو مدت تھی  وہ  اس نے مکمل کرلی  ،لیکن   ہم نے آخری دن اس کے  سارے پیسے 7.5لاکھ روک دئے ہیں اور ہم اس کو  ایکسپیرنس لیٹر بھی  ایشو نہیں کررہےہیں ،اس کو یہ   بتایا     ہے ہم نےکہ  یہ  ہماری کوسٹ ہےباقی 2.5 لاکھ  معاف کردیاہے، اب کیوں کہ  ہمیں  لگتا ہے کہ  ہے کہ  دینی اعتبارسے با لکل ٹھیک کررہے  ہیں  اس کے پیسے ہمیں واپس نہیں کرناچاہئیں، اس نے ہمیں نقصان پہنچایاہے جب کہ اس کا یہ  کہناہے کہ اگریمنٹ کوئی نہیں تھا،کیا ہم  نے ٹھیک کیا یا ہمیں  اس کے پیسے لوٹانا چاہئے؟
جواب:
صورتِ مسئولہ میں آپ لوگوں نے  اس شخص پر جو پیسے انویسٹ کیے کہ وہ امریکہ  کے کلائنٹ پر جاکر ہمارے لیے کام کرےگا،اس کے بعد اس شخص نے بتائے بغیر کنیڈا ایمیگریشن اپلائی کی،اور امریکہ کے کلاینٹ پر کام کرنے کے بجائےکنیڈاجانے کے لیے تیار ہوئے،اس صور ت میں اس شخص پر آپ لوگوں نے جو انویسٹ کیے ہیں،شرعاًاس پر لازم ہے کہ وہ آپ لوگوں  کو اتنی مقد ار  واپس کرے؛کیوں کہ  اس نے مذکورہ کاروبار میں تعدی کی ہے، اب وہ اس کاذمہ دار ہوگا،اور اس شخص کا یہ  کہناکہ ہمارے درمیان کوئی اگریمنٹ نہیں ہواتھا،تو واضح رہے کہ آپ لوگو ں کا اس پر پیسے انویسٹ کرنااور اس  شخص کا ان پیسوں کو لینامذکورہ کام کے لیے ،یہی  ایگریمنٹ ہے،باقاعدہ طورپر لکھنا ضروری نہیں ہے۔جب وہ  شخص آپ لوگوں کے پیسے اداکردے،تو پھر آپ لوگوں کےلیے اس کے مال کو واپس کرناہوگا،اپنے پاس روکے رکھناجائز نہیں،ہاں اگر وہ آپ لوگوں کی وہ رقم ادانہیں کرتاتو آپ لوگ اس کے مال میں سےاپنی رقم لےسکتے ہیں۔مشکاۃ شریف میں ہے:"قال رسول الله صلى الله عليه وسلم: ’’ألا تظلموا ألا ‌لا ‌يحل ‌مال امرئ إلا بطيب نفس منه ‘‘. رواه البيهقي في شعب الإيمان والدارقطني في المجتبى."ترجمہ:’’خبردار کسی پر ظلم و زیادتی نہ کرو، خبردار کسی آدمی کی ملکیت کی کوئی چیز اس کی دلی رضامندی کے بغیر لینا حلال اور جائز نہیں ہے ۔‘‘( باب الغصب والعاریة، حدیث:2946، ج:2، ص:889، ط:المكتب الإسلامي )فتاوی شامی میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(کتاب المضاربۃ،باب المضارب یضارب،فصل فی المتفرقات فی المضاربۃ،ج:5،ص:656،ط:سعید)شرح المجلہ لسلیم رستم باز میں ہے:"الوديعة أمانة في يد المودَع، فإذا هلكت بلا تعد منه و بدون صنعه و تقصيره في الحفظ لايضمن، ولكن إذا كان الإيداع بأجرة فهلكت أو ضاعت بسبب يمكن التحرز عنه لزم المستودع ضمانها."( أحكام الوديعة، رقم المادة:777، ج:1، ص:342، ط:مكتبه رشيديه)فقط والله أعلم

Reference: Mishkat al-Masabih 3387 In-book reference : Book 14, Hadith 6: حوالہ

عنوان: مضاربت کے حوالہ سے شرعی شرائط و احکام
سوال: جناب مفتی صاحب! مجھے پارٹنر شپ کے مندرجہ ذیل معاہدے سے متعلق چندسوالوں کے جوابات اور شرعی راہ نمائی درکار ہے:1:دو شخص ایک کاروبار شروع کرنا چاہ رہے ہیں، کاروبارسروسز کا ہے،یعنی ایک میڈیکل لیب بنایا جائے گا،اور اس میں ایکسرے،ٹیسٹ وغیرہ کا کام کیا جائے گا،معاملہ میں  ایک فریق کی انویسمنٹ (سرمایہ) اور دوسرے کی محنت ہوگی، جس کی انویسمنٹ ہےاس کا کاروبار کے نفع میں 75 فیصد ہوگا اور جس کی محنت ہے، اس کا 25 فیصد ہوگا،نقصان کے حوالہ یہ طے پایا کہ وہ سرمایہ دار کا ہوگا،ورکنگ پارٹنر کا نہیں ہوگا،اب ورکنگ شئیروالا(محنت کرنے والا) کہتا ہے کہ مجھے 25 فیصد نفع میں حصہ دینے کے ساتھ ماہانہ ایک متعین تنخواہ بھی دو؛ تاکہ میرے گھر کا گزربسر بھی ہوسکے، کیوں کہ ممکن ہے شروع میں کاروبار میں نفع نہ ہو۔تو کیا یہ جائز ہے؟2:اگر کام کرنے والے کی محنت سے کاروبار چل جائےاور ترقی کرجائے، اب اس کے بعد انویسٹر کام کرنے والے شریک سے یہ کہے کہ میں تمہیں فارغ کرنا چاہتا ہوں،اور یہ ساراکاروبار میرا ہے،تو کیا اُسے یہ حق حاصل ہوگا؟اور کیا اس قسم کی حالت سے بچنے کے لیے ابتداء میں معاہدہ میں یہ لکھ سکتے ہیں کہ اگر انویسٹر (سرمایہ کار)اس طرح کرےگا تو اسے ورکنگ پارٹنر کو نکالنے سے پہلے مکمل بزنس کی مالیت کا 25 فیصدحصہ دینا ہوگا،اس کا مقصدیہ ہے کہ محنت کرنے والے کو محنت کا صلہ مل جائے،اور اس کی محنت رائیگاں نہ جائے، تو کیا ایسا کیاجاسکتا ہے؟3:ورکنگ شئیرز والا(کام کرنے والا شریک) چوں کہ اس کمپنی / کاروبار کا(CEO) چیف ایگزیٹو آفیسر ہوگا،یعنی سارے معاملات وہی دیکھے گااور طے کرے گا، تو اس کو اپنے لیے"کمپنی مینٹین گاڑی مع فیول" مل سکتی ہے؟ یعنی جس طرح دیگر منیجرز وغیرہ کو کمپنی کی طرف سے استعمال کی گاڑی ملتی ہے، وہ اس ورکنگ شئیر والےکو بھی مل سکتی ہے یا وہ اس کو اپنے 25 فیصد نفع میں سے کرنا ہوگا؟کمپنی کے دیگر منیجرز کو اس ورکنگ پارٹنر(کام کرنے والے)نے کاروباری معاملات و ضروریات کے حوالہ سےاجرت پر رکھا ہوگا۔4:ورکنگ شئیر والا شخص مثلاً 20 سے 25 سال کام کرنے کے بعد ریٹائرڈ ہوجائے یا بوڑھاہوجائے،اور کام کے قابل نہ رہے یااس کا انتقال ہوجائے تو کیا معاہدہ میں یہ شرط رکھ سکتے ہیں کہ ان تینوں صورتوں میں مذکورہ بزنس کے نفع کا 25 فیصد حسبِ سابق، گزر بسر کے لیے اس کی فیملی کو ملتا رہے،تو کیا شرعاً اس کی اجازت ہے؟وضاحت: یہ معاملہ کسی خاص مدت و وقت کے ساتھ مشروط نہیں ہے، بلکہ ہمیشہ کے لیے ہے۔
جواب:
واضح رہے کہ دو شخصوں کے درمیان ایساکاروباری معاہدہ  جس میں ایک فریق کی  جانب سے سرمایہ(انویسمنٹ) اور دوسرےفریق کی جانب سے محنت(ورکنگ) ہو،تو شرعی و فقہی اعتبار سے وہ معاملہ "عقدِ مضاربت" کہلاتا ہے،اور اس میں مضاربت کے حوالہ سے شرعی و فقہی شرائط و قیود کی رعایت رکھنا لازم  ہے۔1:لہذا صورتِ مسئولہ میں مضاربت کےمذکورہ معاہدہ میں  انویسٹر (سرمایہ کار) کے لیے منافع کے75 فیصدحصہ اور  ورکنگ پارٹنر(کام کرنے والا) کے لیے منافع کے 25 فیصد حصہ مقرر کرنا تو درست ہے،البتہ اس پچیس فیصد حصہ کے ساتھ ورکنگ پارٹنر(مضارب)کے لیےماہانہ تنخواہ مقرر کرنا درست نہیں ہے،کیوں کہ مضاربت میں کسی بھی فریق کے لئے اپنے طے شدہ نفع کے علاوہ الگ سے رقم متعین کرنااور لینا جائز نہیں ہے، چاہے ربّ المال (سرمایہ دار) اس پر راضی ہی کیوں نہ ہوں، اس کی جائزصورت یہ ہے کہ مضاربت (کام کرنے والے)کا نفع میں حصہ بڑھا دیا جائے۔فتاوی ہندیہ میں ہے:"شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر."(كتاب المضاربة،الباب الأول في تفسيرها وركنها وشرائطها وحكمها، ج:4، ص:285، ط:دارالفكر)وفيه أيضا:"(وأما الشروط) الفاسدة فمنها ما تبطل المضاربة ومنها ما لا تبطلها بنفسها إذا قال رب المال للمضارب لك ثلث الربح وعشرة دراهم في كل شهر عملت فيه للمضاربة فالمضاربة جائزة والشرط باطل كذا في النهاية."(كتاب المضاربة،الباب الأول في تفسيرها وركنها وشرائطها وحكمها، ج:4، ص:287، ط:دارالفكر)شرح مختصر الطحاوی میں ہے:"(ولا تجوز المضاربة على أن لأحدهما دراهم معلومة)."( كتاب المضاربة 3/ 367، ط. دار البشائر الإسلامية)2: مذکورہ معاملہ میں ورکنگ پارٹنر کا انویسٹر  کی جانب سے مستقبل میں یہ کاروباری شراکت داری ختم کرنے کے اندیشہ کے پیشِ نظرمکمل بزنس ( سرمایہ)میں اپنے لیے 25 فیصد حصہ کی شرط لگانا درست نہیں ہے،نیز اگر درمیان میں رب المال (سرمایہ کار) مضاربت ختم کرنا چاہے تو اسے یہ حق حاصل ہوتا ہے،اس صورت میں ہر ایک فریق(انویسٹر اور ورکنگ پارٹنر) اپنے مقررہ نفع کے تناسب سے فقط منافع کا حق دار ہوگا۔3: نیزعرف و معاشرہ میں مذکورہ بالا کمپنیوں کے اندرکمپنی کے (CEO)چیف ایگزیٹو آفیسر کے لیے کام کاج کے حوالہ سے جو سہولیات رائج ہیں ،اس کو پیشِ نظر رکھتے ہوئے حسبِ عرف ورکنگ پارٹنر  کمپنی مینٹین یا گاڑی وغیرہ کی سہولت لے سکتاہے،اور  یہ سہولیات  اس کےمقررہ منافع کی شرح  25 فیصد  میں سے شمار نہیں ہوں گی۔فتاوی ہندیہ میں ہے:"(ومنها) أن يكون المشروط للمضارب مشروطا من الربح لا من رأس المال حتى لو شرط شيئا من رأس المال أو منه ومن الربح فسدت المضاربة كذا في محيط السرخسي."(كتاب المضاربة،الباب الأول في تفسيرها وركنها وشرائطها وحكمها، ج:4، ص:287، ط:دارالفكر)فتاوی شامی میں ہے:"ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت."( كتاب المضاربة 5/ 648، ط. سعيد)4:ورکنگ پارٹنرکااپنےانتقال کی صورت میں یا 20 سے 25 سال بعدکام سے عاجز آنے کی صورت میں  اپنی فیملی کے لیے حسبِ سابق نفع کی شرط لگانا اور وصول کرنا درست نہیں ہے، بلکہ ورکنگ پارٹنر کے انتقال کی صورت میں مضاربت کا معاملہ  ازخودختم ہوجائےگا،اورورکنگ پارٹنرکے کام نہ کرنے کی صورت میں سرمایہ دار کو اختیار ہوگا کہ چاہے تومعاملہ کو حسبِ سابق برقرار رکھے اور نفع دیتا رہے،یاپھر معاہدے کی ابتداء سے لے کر اب تک جتنا نفع نقصان ہوا ہو، اس کا حساب کتاب کرکے ورکنگ پارٹنر کے علم میں لاکر معاملہ ختم کردے۔ فتح القدير للكمال ابن الهمام میں ہے:"قال (وإذا مات رب المال أو المضارب بطلت المضاربة) لأنه توكيل على ما تقدم، وموت الموكل يبطل الوكالة، وكذا موت الوكيل ولا تورث الوكالة وقد مر من قبل."(کتاب المضاربة، فصل في العزل والقسمة، ج:8، ص:466، ط: دارالفکر)فتاوی شامی میں ہے:(وينعزل بعزله) ؛ لأنه وكيل (إن علم به) بخبر رجلين مطلقا أو فضولي عدل أو رسول مميز (وإلا) يعلم (لا) ينعزل (فإن علم) بالعزل ولو حكما كموت المالك."(كتاب المضاربة، ج:5، ص:654،ط:سعيد)باقی مضاربت میں اصولاً نفع کی تقسیم عقدِ مضاربت کی تکمیل پر ہوتی ہے،اور اسی اصول کے پیش نظر مضاربت کا معاملہ ایک معین مدت کے لیے کیا جانا چاہیے، اور اس مدت کے پورا ہونے کے بعد نفع نقصان کو دیکھ کر معاملات کرلینے چاہیے،لیکن اگر عاقدین کے درمیان مضاربت کی تکمیل کے حوالہ سے مدت متعین نہ ہو،اورنفع کے بارے میں  یہ طے ہوجائے کہ وہ  ماہانہ طور پر تقسیم کیا جائےگا تو یہ صورت بھی جائز ہے،بشرطیکہ ہر ماہ کاروبار میں نفع بھی ہواہو،اور اس تقسیم  کی حیثیت من وجہ قرض کی ہوتی ہے،اصل حساب مضاربت کا معاملہ ختم ہونے کے بعد ہوگااور آخری حساب کرنے کے بعد جس فریق کے پاس اس کے طے شدہ نفع سے زیادہ نفع آگیا ہو تو وہ دوسرے کو ادا کرے گا،مثلاً مضارب(عمل کرنے والا) نے زیادہ نفع لیا ہوتو وہ زائد نفع رب المال(انویسٹر) کوادا کرے گا۔نیزمضاربت میں نفع کی تقسیم کا طریقہ یہ ہے کہ جتنی مدت مضاربت کا معاملہ طے پایا ہو، وہ مدت  گزرنے یاسرمایہ خرچ ہونے کے بعد ،اولاً رب المال(انویسٹر) کو اس کی رقم دے دی جائے ، بعد ازاں جتنا نفع ہوا ہو،وہ فریقین میں مقررہ شرح فیصد کے اعتبار سے تقسیم کردیا جائے،اور اگر نقصان کی صورت پیش آئے توپہلے نفع سے نقصان کو پورا کیا جائےگا،اگر اس سے بھی پورا نہ ہوتورب المال (انویسٹر) اپنے سرمایہ کے حساب سے نقصان برداشت کرے گا،اور (مضارب)سائل کو اس کی محنت کے بدلے میں کچھ نہیں ملے گا۔مبسوط سرخسی میں ہے:"وإذا أراد القسمة، ‌بدأ ‌برأس ‌المال، فأخرج من المال، وجعلت النفقة مما بقي، فإن بقي من ذلك شيء، فهو الربح يقسم بين المضارب ورب المال على ما اشترطا."(كتاب المضاربة، باب نفقة المضارب، ج:22، ص:64، ط:دارالمعرفة)وفيه أيضا:"الربح بعد انتهاء العقد بوصول رأس المال إلى يد رب المال، أو إلى يد وكيله، فأما مع بقاء المال في يد المضارب، وقيام عقد المضاربة فلا يصح قسمة الربح بينهما."(كتاب المضاربة، باب نفقة المضارب، ج:22، ص:105، ط:دارالمعرفة)تبیین الحقائق شرح کنزالدقائق میں ہے:"قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد".(کتاب المضاربة،باب المضارب یضارب،ج:5،ص:67،ط:المطبعة الكبرى الأميرية)فتاوی شامی میں ہے:"(وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(كتاب المضاربة، ج:5، ص:656،ط:سعيد)فقط والله اعلم بالصواب

Reference: مضاربت کے  سے شرعی شرائط و احکام حوالہ

عنوان: مضاربت میں جس کا عمل نہ ہو اس کے لیے نفع مقرر کرنے کا حکم
سوال: میرے والدصاحب نے مجھے 50لاکھ روپے کاروبار کرنے کے لیے دیےاوریہ کہا کہ، جومنافع آئے گا اس میں سے10فیصدآپ(سائل)کا، 5فیصد بھائی کا، 2فیصد بہن کاہوگاباقی میرا(والدصاحب کا)ہوگا، ان پیسوں سے میں نے کاروبار شروع کیا، مذکورہ کاروبار میں میرا بھائی اور والدصاحب میرے ساتھ کام نہیں کرتے ہیں، بلکہ میں اکیلے کرتا ہوں۔اب پوچھنا یہ ہے کہ منافع کا تناسب مذکورہ افراد کے درمیان کیا ہوگا؟
جواب: صورتِ مسئولہ میں سائل کے والدنے کا کاروبارکرنے کے لیے50لاکھ سائل کو اس شرط کے ساتھ دیےکہ منافع میں سے 10فیصد سائل کے ہیں، 5فیصد سائل کے بھائی کے اور 2فیصد سائل کی بہن کے، باقی(83فیصد)میرے یعنی والد کے ہوں گے، مذکورہ معاملہ مضاربہ کا معاملہ ہےاوریہ صحیح  ہےلیکن یہ شرط لگاناکہ 5فیصد بھائی اور2فیصد بہن کا ہوگامذکورہ شرط صحیح نہیں ہے، جبکہ بہن بھائی میں سے کوئی ایک بھی مذکورہ کاروبار کرنےمیں سائل کے ساتھ شریک نہیں ہے۔  لہذا مذکورہ کاروبار سے حاصل شدہ نفع میں سے 10فیصد سائل کے ہوں گے، باقی سائل کے والد کے ہوں گے۔فتاوی ہندیہ میں ہے:"(وأما) (ركنها) فالإيجاب والقبول وذلك بألفاظ تدل عليها من لفظ المضاربة والمقارضة والمعاملة وما يؤدي معاني هذه الألفاظ بأن يقول رب المال خذ هذا المال مضاربة على أن ما رزق الله أو أطعم الله تعالى منه من ربح فهو بيننا على كذا من نصف أو ربع أو ثلث أو غير ذلك من الأجزاء المعلومة وكذا إذا قال مقارضة أو معاملة ويقول المضارب أخذت أو رضيت أو قبلت أو نحو ذلك يتم الركن بينهما هكذا في البدائع."(كتاب المضاربة، الباب الأول في تفسيرها وركنها وشرائطها وحكمها، ج:4، ص:285، ط:دار الفكر بيروت)وفیہ ایضاً:"(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط."(كتاب المضاربة، الباب الأول في تفسيرها وركنها وشرائطها وحكمها، ج:4، ص:287، ط:دار الفكر بيروت)وفیہ ایضاً:"إذا شرط في المضاربة بعض الربح لغير المضارب ورب المال...وإن لم يشترط عمل الأجنبي فالمضاربة جائزة والشرط غير جائز ويجعل المشروط للأجنبي كالمسكوت عنه فيكون لرب المال."(كتاب المضاربة، الباب الثاني فيما يجوز من المضاربة من غير تسمية الربح، ج:٤، ص:٢٨٩، ط:دار الفكر بيروت)فقط والله أعلم

عنوان: مضارب کے انتقال کے بعد عقد مضاربہ کا حکم
سوال: زید اور اس کے ساتھ چند افراد ہوٹل میں مضارب کی حیثیت سے کام کرتے تھے ، بات یہ ہوئی تھی کہ جو بھی نفع ہوگا اس میں سے 25 فیصد مضاربین میں تقسیم ہوگا اور 75 فیصد شرکاء کے درمیان ، چند سال کے بعد زید کا انتقال ہوگیا ، زید کو مضارب کی حیثیت سے جس قدر فیصدی نفع زندگی میں ملتا تھا، زید کے انتقال کے بعد بھی اسی قدر فیصدی نفع اس کے ورثاء کو مل رہا ہے، حالانکہ زید کے ورثاء ہوٹل میں کسی قسم کی دیکھ بھال نہیں کرتے ہیں اور نہ ان کی ذمہ داری ہے ، تو کیا زید کے ورثاء کو اس قدر نفع لیتے رہنا جائز ہوگا ؟
جواب: واضح رہے کہ مضارب اگر فوت ہوجائے تو عقد مضاربہ ختم ہوجاتا ہے،  لہذا صورتِ مسئولہ میں زید کے ورثاء کا عقد مضاربہ  باقی نہ رہنے کی وجہ سے نفع لینا جائز نہیں، اب تک ورثاء نے  جو نفع لیا ہے ، وہ لینا جائز  نہیں تھا، لہذا اس کا لوٹانا ضروری ہے، البتہ زید کے انتقال کے وقت جو نفع زید وصول نہ کرسکا تھا، وہ تمام ورثاء کے درمیان ان کے شرعی حصوں کے بقدر تقسیم ہوگا۔فتح القدير للكمال ابن الهمام میں ہے:"قال (وإذا مات رب المال أو المضارب بطلت المضاربة) لأنه توكيل على ما تقدم، وموت الموكل يبطل الوكالة، وكذا موت الوكيل ولا تورث الوكالة وقد مر من قبل."(کتاب المضاربة، فصل في العزل والقسمة، ج:8، ص:466، ط: دارالفکر)فقط واللہ اعلم

عنوان: مضاربت میں پیسے ڈوب جائیں تو اس کا حکم
سوال: میں نے لوگوں سے پیسہ لیے اس شرط پہ کہ میں ان کے پیسوں سے کام کروں گا اور جو بھی نفع ہوگا اس میں سے 60 فیصد نفع دوں گا اور 40 فیصد میں لوں گا اور کافی عرصے تک کام ہوتا رہا اور اچھا خاصہ میں نے لوگوں کو نفع پہنچایا لیکن کورونا کی صورتحال کے اندر جن کمپنیوں میں میں نے پیمنٹ دی تھی اور مال اٹھانا تھا  وہ کمپنیاں ڈوب گئی اور انہوں نے ہاتھ اٹھا لیے اور منظر سے غائب ہو گئے ۔سوال یہ ہے کہ میری طرف سے کوئی کوتاہی نہیں ہوئی ہے ،میں پوری ایمانداری اور دیانتداری سے لوگوں کا پیسہ لگاتا تھا اور میں دیانتداری سے کام کرتا تھا اور 60 فیصد لوگوں دیتا اور 40 فی صد میں رکھتا تھا لیکن اب کی بار بھاری نقصان کے نیچے آگیا ہوں کیونکہ کمپنیاں چلی گئی اور لوگوں کا پیسہ ڈوب گیا اب آپ ارشاد فرمائیے کہ جو تقاضہ کر رہے ہیں  شرعی اعتبار سے وہ تقاضہ کر سکتے ہیں یا نہیں ؟اور کیا میرے لئے اس معاملے میں کوئی رخصت ہے ؟
جواب: واضح رہے کہ  مضاربت میں پیسے ڈوب جانے کی صورت میں اگر کاروبار میں پہلے نفع ہوا تھا اور وہ تا حال باقی ہو تو نقصان کی تلافی  نفع  لینے والوں کے نفع سے کی جائے گی،نفع سے نقصان پورا کرنے کے بعد بھی اگر  نقصان باقی ہو تو  وہ نقصان سرمایہ دار کا شمار ہوگا اور مضارب(ورکنگ پارٹنر) کی محنت  رائیگاں  جائے گی ، لہذا صورتِ مسئولہ میں اگر سائل کی جانب سے کوتاہی نہیں تھی  بلکہ مذکورہ وجوہات کی وجہ سے سرمایہ ڈوب گیا ہے تو  سرمایہ کاروں کا ان سے پیسوں کا تقاضہ کرنا درست نہیں ہے ۔حاشیہ ابن عابدین میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين"(‌‌كتاب المضاربة،فصل في المتفرقات في المضاربة،ج5،ص656،ط:سعید)فقط واللہ أعلم

عنوان: اسلامی بینک مضاربہ اسکیم میں پیسے رکھنے کا حکم
سوال: میرے دو بیٹے ہیں، دونوں کی ایک ایک بیٹی ہیں، دونوں کی عمر آٹھ، آٹھ سال ہے، دونوں بیٹوں کا کام الگ الگ ہے،اور ذاتی کاروبار ہے، لیکن ان کی غیر ذمہ داری اور لاپرواہی کی وجہ سے مسائل پیدا ہو رہے ہیں ،اس لیے ان بچیوں کے مستقبل کی فکر ہوتی ہے ، میرا خیال ہے کہ میں اپنی پوتیوں کے نام الگ الگ کچھ معقول رقم 15 سال کے لیے اسلامی بینک کی عالمانہ مضاربہ اسکیم میں ڈپازٹ کرا دوں،تا کہ ان کو تعلیم وغیرہ کا خرچہ ملتا رہے اور جب ان کی شادی کاوقت آئے تو ان کی شادی بیاہ پر کام آئے ، شریعت کے مطابق اس کے کیا احکامات ہیں؟
جواب: صورتِ مسئولہ میں سائل کاکسی بھی مروجہ غیر سودی بینک میں مضاربہ اسکیم  یا اس جیسی دوسری اسکیم اور پراڈکٹ کے تحت پیسے جمع کرانااور اس پر نفع وصول کرنا شرعاً درست نہیں، لہذا مذکورہ اسکیم میں پیسے رکھنے سے اجتناب کریں۔فتاوی شامی میں ہے:"قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به."(كتاب البيوع، باب المرابحة و التولية، ج: 5، ص: 166، ط: سعيد)فتاوی ہندیۃ میں ہے:"(الفصلُ السّادس في تفسير الرِّبا وأحكامه) وهو في الشرع عبارةٌ عن فضلِ مالٍ ‌لا ‌يُقابله ‌عوضٌ في معاوضة مالٍ بمالٍ وهو محرَّمٌ في كلِّ مكيلٍ وموزونٍ بِيعَ مع جنسه وعلّتُه القدر والجنس".(الفتاوی الهندیة، کتاب البیوع، الباب التاسع، الفصل السادس،ج:۳،ص:۱۱۷،ط:دار االفکر)فقط والله أعلم

عنوان: رب المال کا مضارب سے نقصان کا مطالبہ کرنے کا حکم
سوال: میں نے اپنے ایک عزیز کے ساتھ کاروبار کیا ، کاروبار کی نوعیت کچھ اس طرح تھی ، بندہ 2009ء تا 2015ء "پاک قطر فیملی تکافل" میں کام کرتا رہا ، میرے مذکورہ عزیز نے مجھے اور میرے گھر والوں کو کہا کہ یہ کام درست نہیں ، آپ ان کہیں کہ "پاک قطر فیملی تکافل" چھوڑ دیں ،میں ان کو پیسے دیتا ہوں  یہ ان سے کاروبار کریں، اس آفر کے بعد بندہ نے اور میرے گھر والوں نے کہا کہ اگر نقصان ہوجاتا ہے  تو ہم آپ کو اتنی رقم کہاں سے دیں گے ! تو میرے رشتہ دار نے کہا پھر کیا ہوا کاروبار میں نقصان تو ہوتا رہتا ہے ، چنانچہ میں نے ہامی بھر لی اور کاروبار شروع کردیا ، جس میں اونچ نیچ ہوتی رہی ، میں نے تمام تر آمدنی و اخراجات کو لکھا ، لیکن چوں کہ اس کاروبار میں (Raw Material) خام مال باہر سے آتا تھا جس کی وجہ سے نقصان زیادہ ہوا ، تو میں نے 2019ء میں اپنے رشتہ دار سے کہا کہ اس کاروبار کو بند کردیتے ہیں ، نقصان زیادہ ہورہا ہے ، چنانچہ ان کی رضامندی سے بند کردیا ، اس کی مشینری کو فروخت کردیا ، اس کے پیسے بھی میرے رشتہ دار نے لے لیے ، اب میرا رشتہ دار کا مطالبہ ہے کہکاروبار میں جو بھی نقصان ہوا ہے اس کا پچاس فی صد آپ ادا کریں، اس کی رقم تقریباً بائیس لاکھ روپے بنتی ہے ، واضح رہے کہجب کاروبار شروع ہوا تھا اس وقت میرے رشتہ دار نے کہا تھا کہ نفع آدھا آدھا ہوگا ، نقصان کا ذکر نہ تحریراً تھا نہ زبانی، ویسے بھیاس کاروبار میں پیسہ رشتہ دار کا تھا اور محنت میری تھی، میں نے ان سے عرض کی کہ میرے ذمّہ نقصان نہیں بنتا ، یہ کاروبار (مضاربت) کی بنیاد پر تھا ، دوسرا ان سے میں نے یہ عرض کی کہ آپ کسی مستند عالم و مفتی صاحب کے پاس مجھے لے چلیں اگر وہ مجھے فرمادیں کہ میرا نقصان بنتا ہے تو تب بھی میں ادا کروں گا وہ اس بات پر بھی راضی نہیں ہوئے ، ان کا مطالبہ ہے کہ آپ پچاس فی صد نقصان ادا کریں۔
جواب:
صورتِ مسئولہ میں مذکور معاملہ عقد مضاربت کا  ہےاور "مضاربت" کے معاملہ میں اصول یہ ہے کہ اگر نقصان ہو جائے تو اس نقصان کو اولاً نفع سے پورا کیا جاتا ہے اگر نقصان نفع سے پورا نہ ہو تو اس  نقصان کی ذمہ داری رب المال ( انویسٹر ) پر عائد ہوتی ہے بشرط یہ کہ اس نقصان میں مضارب کی کوتاہی اور غفلت کوئی دخل نہ ہو لہذا صورتِ مسئولہ میں اگر واقعۃً سائل کو اس کے کسی رشتہ دار نے سرمایہ فراہم کیا اور سائل نے اس کے سرمایہ سے کام کیا تو شرعاً یہ معاملہ مضاربت کا ہے  اب اگر اس کاروبار میں نقصان ہوا ہے ،تو اس نقصان کو  سب سے پہلے اس نفع سے پورا کیا جائےگا   جو اس  مضاربت سے حاصل ہوا ہے  ، یعنی جب سے یہ معاملہ شروع ہوا تاحال فریقین نے نفع کا نام پر جتنی رقم وصول کی ہے پہلے وہ واپس لی جائے گی اور نقصان کو اس سے پورا کیا جائے گا ، اگر وہ نقصان نفع سے پورا نہ ہو تو پھر یہ نقصان  رب المال (سرمایہ لگانے والے) کا شمار ہوگا ، سرمایہ لگانے والے کا سرمایہ کم ہوگا اور محنت کرنے والے کی محنت ضائع ہوگی۔"مصنف عبد الرزاق" میں ہے:"أخبرنا عبد الرزاق، قال: قال القيس بن الربيع، عن أبي الحصين، عن الشعبي، عن علي في المضاربة: ‌الوضيعة ‌على ‌المال، ‌والربح ‌على ‌ما ‌اصطلحوا ‌عليه."(كتاب البيوع، باب نفقة المضارب ووضيعته، رقم الحدیث:16029، ج:8، ص:68، ط:دار التأصيل)"سنن الكبرى للبيهقي"  میں ہے:"ويروى عن النبي صلى الله عليه وسلم أنه قال:  ‌كل ‌أحد ‌أحق بماله من والده وولده والناس أجمعين."(‌‌‌‌كتاب النفقات، باب نفقة الأبوين، ج:7، ص:790، ط:العلمية)"مشكاة المصابيح" میں ہے:"قال رسول الله صلى الله عليه وسلم: ألا تظلموا ‌ألا ‌لا ‌يحل مال امرئ إلا بطيب نفس منه."(‌‌‌‌كتاب البيوع، باب الغصب والعارية، الفصل الثاني، ج:2، ص:889، ط:المكتب الإسلامي بيروت)"الهداية في شرح بداية المبتدي" میں ہے:"‌المضاربة ‌عقد ‌على ‌الشركة بمال من أحد الجانبين ومراده الشركة في الربح وهو يستحق بالمال من أحد الجانبين والعمل من الجانب الآخر."(‌‌كتاب المضاربة، ج:3، ص:200، ط:دار احياء التراث العربي)فتاو یٰ شامی میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(کتاب المضاربة، باب المضارب یضارب، فصل فی المتفرقات فی المضاربة، ج:5، ص:656، ط:سعید)"مجلة الأحکام العدلية" میں ہے:"إذا تلف مقدار من مال المضاربة فيحسب في بادئ الأمر من الربح ولا يسري إلى رأس المال ، وإذا تجاوز مقدار الربح وسرى إلى رأس المال فلا يضمنه المضارب سواء كانت المضاربة صحيحة أو فاسدة."(الکتاب العاشر الشرکات، الباب السابع في حق المضاربة، الفصل الثالث في بيان أحكام المضاربة، المادة:1427، ص:275، ط:دار الجیل)"درر الحکام في شرح مجلة الأحکام" میں ہے:"(يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط) . يعود الضرر والخسار في كل حال على رب المال إذا تجاوز الربح إذ يكون الضرر والخسار في هذا الحال جزءا هالكا من المال فلذلك لا يشترط على غير رب المال ولا يلزم به آخر. ويستفاد هذا الحكم من الفقرة الثانية من المادة الآنفة وإذا شرط أن يكون مشتركا بينهما أو جميعه على المضارب فلا يعتبر ذلك الشرط. انظر المادة (83) أي يكون الشرط المذكور لغوا فلا يفسد المضاربة (الدرر) ؛ لأن هذا الشرط زائد فلا يوجب الجهالة في الربح أو قطع الشركة فلا تفسد المضاربة به حيث إن الشروط الفاسدة لا تفسد المضاربة (مجمع الأنهر)."(الکتاب العاشر الشرکات، الباب السابع في حق المضاربة، الفصل الثالث في بيان أحكام المضاربة، المادة:1428، ج:3، ص:459، ط:دار الجیل)فتاو یٰ شامی میں ہے:"(وركنها الإيجاب والقبول وحكمها) أنواع؛ لأنها (إيداع ابتداء) ۔۔۔ (وتوكيل مع العمل) لتصرفه بأمره (وشركة إن ربح وغصب إن خالف وإن أجاز) رب المال (بعده) لصيرورته غاصبا بالمخالفة (وإجارة فاسدة إن فسدت فلا ربح) للمضارب (حينئذ بل له أجر) مثل (عمله مطلقا) ربح أو لا (بلا زيادة على المشروط) خلافا لمحمد والثلاثة.""(قوله: مطلقا) هو ظاهر الرواية قهستاني (قوله ربح أو لا) وعن أبي يوسف إذا لم يربح لا أجر له وهو الصحيح لئلا تربو الفاسدة على الصحيحة سائحاني ومثله في حاشية ط عن العيني (قوله على المشروط) قال في الملتقى: ولا يزاد على ما شرط له كذا في الهامش أي فيما إذا ربح وإلا فلا تتحقق الزيادة فلم يكن الفساد بسبب تسمية دراهم معينة للعامل تأمل (قوله خلافا لمحمد) فيه إشعار بأن الخلاف فيما إذا ربح، وأما إذا لم يربح فأجر المثل بالغا ما بلغ؛ لأنه لا يمكن تقدير بنصف الربح المعدوم كما في الفصولين لكن في الواقعات ما قاله أبو يوسف مخصوص بما إذا ربح وما قاله محمد إن له أجر المثل بالغا ما بلغ فيما هو أعم قهستاني (قوله: والثلاثة) فعنده له أجر مثل عمله بالغا ما بلغ إذا ربح در منتقى كذا في الهامش."(كتاب المضاربة، ج:5،ص:646، ط:سعيد)"مجلة الأحكام العدلية" میں ہے:"لايجوز لأحد أن يأخذ مال أحد بلا سبب شرعي."(المقالة الثانیة، المادة:97، ج:1، ص:51، ط:نور محمد كارخانه تجارتِ كتب آرام باغ كراتشي)فقط والله أعلم

Reference: Sunan Ibn Majah 3507 In-book reference : Book 31, Hadith 72 English translation : Vol. 4, Book 31, Hadith 3507: حوالہ

عنوان: مضاربت میں مضارب اور رب المال کی حیثیت
سوال: مضاربت کے کاروبار میں کاروبار کا مالک کون ہوگا رب المال یا مضارب؟
جواب: مضاربت کے کاروبار  میں عمل مضارب کا ہوتا ہے اور راس المال یعنی پیسوں کامالک رب المال ہوتا ہے ،تفصیل اس کی یہ ہے کہ رب المال اپنا سرمایہ اور پیسہ مضارب کو حوالے کرتاہے، پھر مضارب اپنی مرضی سے کاوباری اور تجارتی قواعد و اصول کا لحاظ کرتے ہوئے تصرف کا مالک ہوتا ،لیکن پیسہ اور سرمایہ اصلاً اس کا نہیں ہوتا، بلکہ رب المال کا ہوتا ہے، چنانچہ مضاربت کے کاروبار میں نفع باہمی طے شدہ فیصد کے اعتبار سے دونوں کے درمیان ہوتا ہے۔فتاوی ہندیہ میں ہے:"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر."(الباب الأول في تفسير المضاربة وركنها وشرائطها وحكمها، ج:٤، ص:٢٨٦، ط:دار الفكر بيروت)تبیین الحقائق میں ہے:"وإنما صار وكيلا بالتصرف؛ لأنه متصرف في ملكه بأمره وهذا معنى الوكالة."(كتاب المضاربة، ج:٥، ص:٥٣، ط:دار الكتاب الإسلامي)فتاوی ہندیہ میں ہے:"(ومنها) أن يكون المال مسلما إلى المضارب لا يد لرب المال فيه فإن شرطا أن يعمل رب المال مع المضارب تفسد المضاربة."(الباب الأول في تفسير المضاربة وركنها وشرائطها وحكمها، شرائط صحتها، ج:٤، ص:٢٨٦، ط:دار الفكر بيروت)بدائع الصنائع میں ہے:"المقصود من عقد المضاربة هو الربح، والربح لا يحصل إلا بالشراء والبيع إلا أن شراءه يقع على المعروف، وهو أن يكون بمثل قيمة المشترى، أو بأقل من ذلك مما يتغابن الناس في مثله؛ لأنه وكيل وشراء الوكيل يقع على المعروف."(كتاب المضاربة، فصل في بيان حكم المضاربة، ج:٦، ص:٨٧، ط:دار الكتب العلمية بيروت)نہایہ شرح الہدایہ میں ہے:"المضاربة تنعقد لإيجاب الشركة في الربح."(كتاب المضاربة، حكم المضاربة، ج:١٨، ص:٢٢٩، ط:مركز الدراسات الإسلاميةبجامعة أم القرى)فقط والله أعلم

عنوان: فی کلوپچاس روپے نفع لینے کا حکم
سوال: ہم نے چائے کی دکان کے لیے ایک صاحب سے چار لاکھ روپے لیے اس بنیاد پر کہ چار لاکھ کا مال لے کر دکان میں ڈالیں گے اور اس مال پر ہر کلو میں پچاس روپے نفع اس صاحب کو دینا ہوگا اور جب معاہدہ ختم ہو تو ان کی ساری رقم چار لاکھ واپس دیں گے، نقصان میں اس کا کچھ حصہ نہیں ہوگا آیا یہ سودی معاملہ ہے کہ نہیں اگر سودی معاملہ ہے تو جو ہر ماہ نفع دیا گیا اس کا کیا حکم ہے؟معاہدے کی کاپی ساتھ لگی ہوئی ہے.
جواب: مذکورہ معاملہ قرض کا ہے اور قرض پر نفع کا لینا دینا خالص سودی معاملہ ہےلہذا  اس کوفوراً ختم کرنا  ضروری ہے ، مذکورہ شخص صرف اپنے چار لاکھ لینے کا حقدار ہے اس سے زائد لینے کا حقدار نہیں، اگر چار لاکھ سے زائد کوئی رقم لی تووہ اس کے حصے سے کٹوتی ہوگی ۔بدائع الصنائع  میں ہے:"(ومنها) : أن يكون الربح جزءًا شائعًا في الجملة، لا معينًا، فإن عينا عشرةً، أو مائةً، أو نحو ذلك كانت الشركة فاسدةً؛ لأن العقد يقتضي تحقق الشركة في الربح والتعيين يقطع الشركة لجواز أن لايحصل من الربح إلا القدر المعين لأحدهما، فلايتحقق الشركة في الربح".(6/ 59، کتاب الشرکة، فصل في بيان شرائط جواز أنواع الشركة، ط: سعید)فقط والله اعلم

عنوان: یقینی نفع پر سرمایہ کاری کرنا
سوال: ایک انویسٹمنٹ کمپنی ہے جو کہ پڑاپڑتی کا کاروبار اور ساتھ ساتھ گراسری سٹور چلاتی ہے، وہ کمپنی کہتی ہے میرے کاروبار میں پیسہ انویسٹ کروائیں تو 14 ماہ بعد آپ کو آپ کی انویسٹ کی گئی رقم کا دوگناہ نفع ملے گا، مطلب کہ ہر ماہ آپ کو آپ کی انویسٹ کی گئی رقم کا 14 سے 16 فیصد منافع ملے گا۔ جس میں 7% سے 8% فیصد آپ کی اپنی انویسمنٹ کا پیسہ آۓ گا ،جب کہ 7% فیصد سے 8% فیصد آپ کو پرافٹ آۓ گا، اس طرح 14 مہینے میں آپ کو کمپنی آپ کا پیسہ دوگناہ کر کے دے گی اور کمپنی کہتی ہے ہم آپ کو ہر ماہ پرافٹ لازمی دیں گے ،کیوں کہ ہم پراپرٹی کا کام کرتے ہیں، ہمیں نقصان نہیں ہوسکتا، کیا ایسی کمپنی میں پیسہ انویسٹ کرنا جائز ہے یا نہیں؟ شریعت اس بارے میں کیا حکم دیتی ہے؟
جواب: صورتِ مسئولہ میں لگائی گئی رقم پر ہر ماہانہ   یقینی اور متعین نفع پر سرمایہ کاری کرنا سود کے حکم میں ہے ،لہذا ایسی کمپنی میں پیسے لگانا صحیح نہیں ہے۔حاشیۃ ابن عابدین میں ہے :"ما في الزيلعي قبيل باب الصرف في بحث ما يبطل بالشرط الفاسد حيث قال: والأصل فيه أن كل ما كان مبادلة مال بمال يبطل بالشروط ‌الفاسدة ..........، لأن الشروط ‌الفاسدة من باب الربا،..........، لأن الربا هو الفضل الخالي عن العوض، وحقيقة الشروط ‌الفاسدة هي زيادة ما لا يقتضيه العقد ولا يلائمه فيكون فيه فضل خال عن العوض وهو الربا بعينه اهـ ملخصا."(کتاب البیوع، باب الربا، 5/ 169، ط: سعید)فقط والله اعلم

عنوان: مضاربت میں بغیر کاروبار نفع لینا اور دینا
سوال: ایک آدمی نے دوسرے شخص کو 2 لاکھ رقم دے کر کہا کہ  آپ ان پیسوں سے کاروبار کرو اور  نفع اورنقصان میں ہم برابر کے شریک ہوں گے،  پھر یہ پیسے اس شخص سے ضائع ہو گئے، لیکن یہ شخص   اپنی جیب سے     اندازے کے مطابق پیسے دینے والے شخص  کو نفع دیتارہا،کیا از روئے شریعت اس طرح کا نفع دینا درست ہے یا نہیں؟
جواب: صورتِ مسئولہ میں جو معاملہ کیا گیا ہے، شرعاً یہ مضاربتِ فاسدہ کا معاملہ ہے، کیوں کہ اس میں نفع اور نقصان دونوں آدھاآدھا ہونے کی شرط لگائی ہے، جب کہ اگر مضارب پر نقصان ادا کرنے کی شرط لگائی جائے، تو اس سے مضاربت فاسد ہوجاتی ہے نیز   مضا ربت میں مضارب امین ہوتا ہے، یعنی اگر اس سے مضاربت کا مال بغیر کسی کوتاہی و غفلت کے ہلاک ہوجائے، تو اس پر ضمان نہیں آتا اور اگر اس کی کوتاہی سے مال ہلاک ہو، تو اس پر ضمان آتا ہے۔لہٰذا صورتِ مسئولہ میں اگر 2 لاکھ کی  رقم مضارب  سے بغیر کسی کوتاہی کے ضائع ہوئی ہے، تو وہ اس رقم کا ضامن نہیں ہوگا ، مضارب نے اصل رقم ہلاک ہونے کے باوجود بغیر کسی کاروبار کے اصل مالک کو جو نفع کے نام پر  پیسے دیے ہیں، ان پیسوں کا اصل مالک کے لیے جائز نہیں ہے، بلکہ اس پر لازم ہے کہ وہ  پیسے مضارب کو لوٹائے۔اور اگر 2 لاکھ روپے مضارب کی کوتاہی سے ضائع ہوئے ہیں،  تو وہ  پیسے جو نفع کے نام پر مضارب نے رب المال کو دیے ہیں، وہ  دو لاکھ میں سے منہا کرلیے جائیں اور رب المال  بقیہ رقم وصول کرلے۔فتاوی عالمگیری میں ہے:"ولو قال خذ هذا الألف فاعمل بالنصف أو بالثلث أو بالعشر أو قال خذ هذا الألف وابتع به متاعا فما كان من فضل فلك النصف ولم يزد على هذا شيئا أو قال خذ هذا المال على النصف أو بالنصف ولم يزد على هذا جازت استحسانا ولو قال اعمل به على أن ما رزق الله تعالى أو ما كان من فضل فهو بيننا جازت المضاربة قياسا واستحسانا هكذا في المحيط."(کتاب المضاربة، ج:4، ص:285، ط:دار الفكر)الدر المختار مع رد المحتار میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين". (کتاب المضاربة، ج:5،ص:656، ط: سعيد)’’النتف في الفتاوى  للسغدی‘‘ میں ہے:"والخامس ان يدفع رب المال ماله الى المضارب ويشترط عليه الربح بنصفين والوضيعة بنصفين فهي فاسدة وفي قول ابي يوسف الربح يكون لرب المال والوضيعة عليه ففي جميع هذه الوجوه الخمسة يكون الربح لرب المال وتكون الوضيعة عليه ويكون للمضارب اجر المثل وان هلك المال على يده فلا ضمان عليه ‌لانه ‌أمين ‌وان ‌كانت ‌المضاربة فاسدة."(كتاب المضاربة، أنواع المضاربة من حيث الصحة والفساد،ج:1،ص:541، ط: مؤسسة الرسالة۔ بيروت)البحر الرائق میں ہے:"لا يجوز لأحد من المسلمين أخذ مال أحد بغير سبب شرعي."(كتاب الحدود، ج:5، ص:44، ط:دار الكتاب الاسلامي)فقط والله أعلم

عنوان: کاروبار میں متعین رقم بطورِ نفع طے کرنا
سوال: عدنان زید سے ایک لاکھ روپے کاروبار کے لیے لیتا ہے، عدنان زید کے ساتھ ایک لاکھ روپے پر تین فیصد منافع طے کرتا ہے، ایک مہینے کے لیے جو کہ تین ہزار روپے بنتے ہیں، عدنان تین فیصد اس لیےطے کرتا ہے؛ تاکہ اخراجات میں بھول چوک کی وجہ سے زید کو نقصان نہ ہو، کیا یہ تین فیصد طے کرنا ٹھیک ہے جو کہ مہینہ کے تین ہزار روپے بنتے ہیں؟  کیا یہ سود تو نہیں ہے ؟
جواب: صورتِ مسئولہ میں ایک لاکھ کے تین فی صد یعنی تین ہزار روپے کو نفع طے کرنا شرعا  درست نہیں،بلکہ سود ہے جو کہ حرام ہے، اس بچنا ضروری ہے اور آئندہ  اگر پارٹنرشپ کرنا چاہتے ہیں تو اگر عدنان کا اپنا سرمایہ ہو تو شراکت کا معاہدہ کیا جائے اور اگر  عدنان کا سرمایہ نہ ہو ،بلکہ صرف محنت ہو تو مضاربت  کا معاملہ کیا جا سکتا ہے،  لہذا   اس کی صورت واضح کر کے مسئلہ معلوم کیا جائے ۔حاشیۃ ابن عابدین میں ہے :ما في الزيلعي قبيل باب الصرف في بحث ما يبطل بالشرط الفاسد حيث قال: والأصل فيه أن كل ما كان مبادلة مال بمال يبطل بالشروط ‌الفاسدة ..........، لأن الشروط ‌الفاسدة من باب الربا،..........، لأن الربا هو الفضل الخالي عن العوض، وحقيقة الشروط ‌الفاسدة هي زيادة ما لا يقتضيه العقد ولا يلائمه فيكون فيه فضل خال عن العوض وهو الربا بعينه اهـ ملخصا(کتاب البیوع، باب الربا، 5/ 169، ط: سعید)بدائع الصنائع میں ہے :(وأما) ‌حكم ‌المضاربة ‌الفاسدة، ........... ولا يستحق النفقة، ولا الربح المسمى، وإنما له أجر مثل عمله، سواء كان في ‌المضاربة ربح أو لم يكن؛ لأن ‌المضاربة ‌الفاسدة في معنى الإجارة ‌الفاسدة، ........، والربح كله يكون لرب المال؛ لأن الربح نماء ملكه( کتاب المضاربة، فصل في بيان حكم المضاربة، 6/86، ط: دار الكتب العلمية)فقط واللہ اعلم

عنوان: جس کرنسی پر مضاربت کا معاملہ ہوا ہے کیا سرمایہ دار مضارب سے اُس کے علاوہ کسی اور کرنسی کا مطالبہ کرسکتا ہے؟
سوال: احمد اور زید نے کاروبار کیا، جس میں احمد نے سر مایہ یعنی پاکستانی روپیہ لگایا اور زید نے محنت کر کے مال کی خرید وفروخت کی، دونوں کے درمیان یہ طے ہوا تھا کہ  جو منافع آئیں گے وہ دونوں میں برابر تقسیم ہوں گے، کاروبار 2015ء میں شروع ہوا، 2018ء میں ختم ہوا اور 2018ء میں منافع کی تعیین ہوگئی کہ اتنا نفع زید کا بنتا ہے اور اتنا احمد کا، لیکن  زید نے احمد کو یک مشت اُس کے حصے کی نفع کی رقم ادا نہیں کی، بلکہ وہ تھوڑا تھوڑا کر کے ادا کرتا رہا، یہاں تک کہ 2019ء سے اب تک تین لاکھ روپے زید کے ذمہ باقی رہ گئے ہیں، اب سوال یہ ہے کہ جو تین لاکھ روپے زید کے ذمہ احمد کے باقی رہتے ہیں، کیا احمد زید سے یہ رقم ڈالر یا سونے کی صورت میں وصول کر نے کامطالبہ کرسکتاہے؟
جواب: صورتِ مسئولہ میں جب معاملہ پاکستانی روپیہ پر ہواتھا تو اب زید کے ذمہ احمد کو پاکستانی تین لاکھ روپے ہی دینا لازم ہے، ڈالر یا سونا ادا کرنا لازم نہیں ہے، البتہ اگر  فریقین باہمی رضامندی سے ادائیگی کے وقت تین  لاکھ روپے مالیت کے بقدر  ڈالر یا سونے  کی صورت میں ادا کرنے پر متفق ہوجائیں  تو شرعًا ایسا کرنا جائز ہے۔العقود الدریۃ فی تنقیح الفتاوی الحامدیۃ میں ہے:"(سئل) في رجل استقرض من آخر مبلغا من الدراهم وتصرف بها ثم غلا سعرها فهل عليه رد مثلها؟(الجواب) : نعم ولا ينظر إلى غلاء الدراهم ورخصها كما صرح به في المنح في فصل القرض مستمدا من مجمع الفتاوى."(كتاب البيوع، باب القرض، 279/2، ط: دار المعرفة)وفیہ ایضًا:"(سئل) فيما إذا اشترى زيد من عمرو بضائع معلومة بثمن معلوم من الدراهم معاملة البلدة التي وقع فيها عقد البيع وتسلم زيد المبيع ولم يدفع الدراهم حتى تغيرت ونقص قيمتها إلا أنها رائجة في التجارات فهل على المشتري رد مثلها؟(الجواب) : حيث نقص قيمتها قبل نقد الثمن وهي رائجة في التجارات فعلى زيد المشتري رد مثلها لعمرو البائع كما في الجوهرة وقاضي خان والخلاصة والبزازية اشترى شيئا بدراهم نقد البلد فلم ينقده حتى تغير الثمن إن كانت لا تروج في السوق فسد البيع وإن كانت تروج لكن انتقص لا ينتقض البيع وليس للبائع إلا ذلك خلاصة وبزازية ..... لأنها إذا غلت أو رخصت كان عليه رد المثل بالاتفاق."(كتاب البيوع، باب الصرف، 280/2، ط: دار المعرفة)وفیہ ایضًا:"ولكن قد تكرر في زماننا ورود الأمر السلطاني بتنقيص سعر بعض النقود الرائجة فإذا كان عقد البيع أو القرض وقع على نوع معين منها كالريال الفرنجي مثلا فلا شبهة في أن الواجب دفع مثل ما وقع عليه البيع أو القرض."(كتاب البيوع، باب الصرف، 281/2، ط: دار المعرفة)درر الحکام فی شرح مجلۃ الاحکام میں ہے:"ولأن ‌الديون ‌تقضى ‌بأمثالها."(الكتاب الحادي عشر في الوكالة، الباب الثاني في بيان شروط الوكالة، المادة: 1459، 526/3، ط: دار الجيل) کتاب الاصل لمحمد بن الحسن الشیبانی میں ہے:"وإذا مات المضارب ومال المضاربة في يديه، وعليه دين...وكذلك لو كان الذي  في يديه دنانير والمضاربة دراهم باع الوصي الدنانير، فأعطى رب المال رأس ماله وحصته من الربح، وقسم حصة المضارب بين غرمائه، فإن أراد رب المال أن يأخذ من الدنانير بقدر رأس ماله وحصته من الربح فأعطاه الوصي فذلك جائز." (‌‌كتاب المضاربة،‌‌ باب إقرار المضارب بالمضاربة في الصحة والمرض، 4/ 281، ط: دار ابن حزم)فقط واللہ اعلم

عنوان: مضاربت میں نقصان کی ذمہ داری کس پر ہو گی رب المال پر یا مضارب پر؟
سوال: ایک شخص نے دوسرے شخص کو مضاربت پر کاروبار کیلئے رقم دی ایک مقررہ وقت کیلئے پھر وہ رقم آگے جن کے ساتھ وہ مل کر کام کر رہے تھے جس کا علم پہلے شخص کو نہیں تھا، اس دوسرے ساتھی نے دھوکا اور فراڈ کیا وہ رقم لے کر فرار ہوگیا بہت کوششوں کے باوجود رقم نہ مل سکی تو کیا اب یہ رقم جن کے ساتھ پیسہ لگایا گیا مضاربت پر ان کے ذمہ یہ رقم ادا کرنا ہے ؟
جواب: واضح رہے کہ  مذکورہ معاملہ عقد مضاربت کا  ہےاور "مضاربت" کے معاملہ میں اصول یہ ہے کہ اگر نقصان ہو جائے تو اس نقصان کو اولاً نفع سے پورا کیا جاتا ہے اگر نقصان نفع سے پورا  ہوجائے تو فبہا ورنہ اس  نقصان کی ذمہ داری رب المال ( انویسٹر ) پر عائد ہوتی ہے بشرطیکہ اس نقصان میں مضارب (عامل) کا کوئی دخل نہ ہو یعنی وہ نقصان مضارب کی غفلت، کاہلی وغیرہ کی وجہ سے نہیں ہوا ہو ۔اگر نقصان مضارب کے قصور اور تعدی کی وجہ سے ہوا ہو تو اس نقصان کی ذمہ داری صرف مضارب پر عائد ہوتی ہے۔صورت مسئولہ میں اگر رب المال ( انویسٹر )نے مضارب(عامل) کو مطلقاً اجازت دی تھی اور مضارب کی صوابدید پر  چھوڑ دیا تھاکہ وہ جس طرح چاہے کام کرے ، آگے کام کی وجہ سے دوسرا شخص دھوکہ دے کر ساری رقم لے کر فرار ہو گیا  تو  مضارب نقصان کا ضامن نہیں ہو گا بلکہ نقصان اولاً مضاربت سے حاصل ہونے والے نفع سے پورا کیا جائے گا، اگر نفع سے پورا نہ ہو یا نفع بالکل ہی نہ ہوا ہو تو ایسی صورت میں نقصان  رب المال (انویسٹر) کا شمار ہو گا۔اور اگررب المال (انویسٹر)  نے کاروبار کے لیے اس شرط کےساتھ رقم دی تھی کہ مضارب خود کاروبار کرے گا کسی اور کو شریک نہیں کرے گا، لیکن اس نے اس کے باوجود کسی اور کو بھی کاروبار میں شامل کیا  تو اسے مضارب کی غفلت شمار کیا جائے گا اور یہ  غفلت، تعدی  اور رب المال کی مخالفت شمار ہو گی  اور نقصان کی ذمہ داری بھی اسی پر عائد ہوگی۔تبيين الحقائق شرح كنز الدقائق وحاشية الشلبي میں ہے: "قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد".(کتاب المضاربة، باب المضارب یضارب، ج: 5، ص: 67، ط:المطبعة الكبرى الأميرية - بولاق، القاهرة) مجمع الضمانات  میں ہے:"ثم المدفوع إلى المضارب أمانة في يده لأنه يتصرف فيه بأمر مالكه لا على وجه البدل والوثيقة، وهو وكيل فيه لأنه يتصرف فيه بأمر مالكه فإذا ربح فهو شريك فيه، وإذا فسدت ظهرت الإجارة حتى استوجب العامل أجر مثله، وإذا خالف كان غاصبا لوجود التعدي منه على مال غيره".(مجمع الضمانات، المؤلف: أبو محمد غانم بن محمد البغدادي الحنفي (المتوفى: 1030هـ)، باب في مسائل المضاربة،الفصل الأول في المضاربة، ص: 303، ط:  دار الكتاب الإسلامي)تنویر الابصار مع الدر المختار میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر".(کتاب المضاربة، باب المضارب یضارب، فصل فی المتفرقات فی المضاربة، ج: 5، ص:656، ط: سعید)فقط والله اعلم

عنوان: چلتے ہوئے کا روبار میں رقم لگانا
سوال: میں کسی شخص کے ساتھ اُس کے کاروبار میں رقم لگاتا ہوں نفع نقصان کی بنیاد پر لیکن اُس کے ساتھ خود کام نہیں کرتا صرف رقم لگاتا ہوں یہ سود تو نہیں ہوگا؟
جواب: 1۔اگر آپ کسی کے کاروبار میں رقم لگاتے ہیں اور وہ شخص آپ کی متعین  رقم سے  اپنے پُرانے کاروبار سے علیحدہ کسی اور چیز کی خرید وفروخت شروع  کرتا ہے یا اپنے ہی کاروبار میں اس رقم سے خریدی گئی اشیاء کا حساب وکتاب اپنے کاروبار سے علیحدہ رکھتا ہے،تو یہ شرعی اعتبار سے مضاربت ہے۔جس میں نفع فیصد کے اعتبار سے طے کیاجائے گا،اور نقصان کی صورت میں نقصان کی تلافی سب سے پہلے دونوں کے نفع سے کی جائے،اس کے بعد (اگر نقصان زیادہ ہوگیا ہے تو)نقصان کی تلافی سرمایہ کار کے مال سے کی جائے گی،اور محنت کرنے والے کی محنت رائیگاں جائے گی۔2۔اگر چلتے ہوئے کاروبار میں وہ شخص آپ کی رقم اپنے پاس رکھ کر آپ کو  آپ کی رقم کے تناسب سے اپنے کاروبار کے اثاثے  آپ کو فروخت کردے،پھر  جب دونوں کا مشترک مال فروخت ہوجانے کے بعد رقم وصول ہوجائے تو اس رقم میں شرکت کا معاملہ کرلیں،اس طرح آپ اور وہ مذکورہ شخص کاروبار اور سرمایہ میں شریک ہوجائیں گے،اس صورت میں  نفع کا تناسب فیصد سے طے کرنا ضروری ہے،بشرط یہ کہ نفع میں آپ کا حصہ آپ کے مال کے تناسب سے زیادہ نہ ہو، جب کہ نقصان ہوجانے کی صورت میں ہر ایک شریک اپنے مال کے تناسب سے نقصان برادشت کرے گا۔پہلی صورت آپ کے کام نہ کرنے کی بنیاد پر ہے،جبکہ دوسری صورت میں آپ کام نہ کریں تب بھی جائز ہے،لیکن کوئی بھی صورت سود نہیں ہے۔درر الحکام فی شرح مجلۃ الاحکام میں ہے:"(المادة 1428) - (يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط) . يعود الضرر والخسار في كل حال على رب المال إذا تجاوز الربح إذ يكون الضرر والخسار في هذا الحال جزءا هالكا من المال فلذلك لا يشترط على غير رب المال ولا يلزم به آخر. ويستفاد هذا الحكم من الفقرة الثانية من المادة الآنفة وإذا شرط أن يكون مشتركا بينهما أو جميعه على المضارب فلا يعتبر ذلك الشرط."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ج3،ص459،ط؛دار الجیل)درر الحکام فی شرح مجلۃ الاحکام میں ہے:"إذا كان المال الذي هو من قبيل العروض والعقار ملكا لأحد فإذا باع نصفه لآخر فلهما أن يعقدا الشركة على مالهما المشترك هذا (رد المحتار)."(کتاب الشرکات،ج3،ص356،ط؛دار الجیل)الدر المختار وحاشیہ ابن عابدین میں ہے:"و (مع التفاضل في المال دون الربح وعكسه، وببعض المال دون بعض، وبخلاف الجنس كدنانير) من أحدهما (ودراهم من الآخر، و) بخلاف الوصف كبيض وسودوإن تفاوتت قيمتهما والربح على ما شرطا...(قوله: ومع التفاضل في المال دون الربح) أي بأن يكون لأحدهما ألف وللآخر ألفان مثلا واشترطا التساوي في الربح، وقوله وعكسه: أي بأن يتساوى المالان ويتفاضلا في الربح، لكن هذا مقيد بأن يشترط الأكثر للعامل منهما أو لأكثرها عملا، أما لو شرطاه للقاعد أو لأقلهما عملا فلا يجوز كما في البحر عن الزيلعي والكمال.قلت: والظاهر أن هذا محمول على ما إذا كان العمل مشروطا على أحدهما.وفي النهر: اعلم أنهما إذا شرطا العمل عليهما إن تساويا مالا وتفاوتا ربحا جاز عند علمائنا الثلاثة خلافا لزفر والربح بينهما على ما شرطا وإن عمل أحدهما فقط؛ وإن شرطاه على أحدهما، فإن شرطا الربح بينهما بقدر رأس مالهما جاز، ويكون مال الذي لا عمل له بضاعة عند العامل له ربحه وعليه وضيعته، وإن شرطا الربح للعامل أكثر من رأس ماله جاز أيضا على الشرط ويكون مال الدافع عند العامل مضاربة، ولو شرطا الربح للدافع أكثر من رأس ماله لا يصح الشرط ويكون مال الدافع عند العامل بضاعة لكل واحد منهما ربح ماله والوضيعة بينهما على قدر رأس مالهما أبدا هذا حاصل ما في العناية اهـ ما في النهر."(کتاب الشرکۃ،ج4،ص312،ط؛سعید)فقط واللہ اعلم

عنوان: رقم کے مالک کی اجازت سے گائے خریدی اور نفع کمایا تو نفع کی آدھی آدھی تقسیم کا حکم
سوال: اگر كسى شخص نے دوسرے کسی شخص کو تجارت کے طور پر کچھ روپے دیے اور اس دوسرے شخص نے اس روپےسے روپے کے مالک كى اجازت يا حكم سے ايک گائے خريد لی جو بعد ميں فروخت كي جائے اور جو نفع ہو وہ دونوں میں آدھا آدھا يعنى نصفاً تقسیم ہوگا اور اصل روپیہ مالک کو دیا جائے،  تو اس طریقے سے عقد جائز ہوگا یا نہیں؟
جواب: صورت مسئولہ میں رقم کے مالک نے جب گائے خریدنے کی اجازت یا حکم دیا، اگر اس وقت دونوں کا معاہدہ ہوا تھا کہ اسے فروخت کریں گے اور نفع آدھا آدھا تقسیم کریں گے، تو مذکورہ معاہدہ جائز تھا اور اس کے تحت فروخت کرکے اصل رقم اور آدھا نفع رقم کے مالک کو لوٹانا اور آدھا نفع گائے کی خریداری کے بعد نفع کے ساتھ بیچنے والے شخص کے لیے رکھنا جائز ہے۔تاہم اگر نفع کی تقسیم کی کوئی بات نہیں تھی تو اصل رقم اور نفع، دونوں رقم کے مالک کا ہوگا اور اگر نفع کی تقسیم کی بات ہوئی تھی، لیکن تناسب طے نہیں ہوا تھا تو اصل رقم اور نفع رقم کے مالک کا ہے اور گائے خرید کر بیچنے والے کو اجرتِ مثل (یعنی ایسا عمل کرنے پر مارکیٹ میں جو اجرت ملتی ہے) ملے گی۔اللباب في شرح الكتاب  میں ہے:"(المضاربة) لغةً: مشتقة من الضرب  في الأرض، سمى به لأن المضارب يستحق الربح بسعيه وعمله، وشرعاً: (عقد) بإيجاب وقبول (على الشركة) في الربح (بمال من أحد الشريكين) وعمل من الآخر، كما في بعض النسخ، ولا مضاربة بدون ذلك؛ لأنها بشرط الربح لرب المال بضاعة، وللمضارب قرض، وإذا كان المال منهما تكون شركة عقد."...وإجارة فاسدة: إن فسدت، فله أجر عمله بلا زيادة على المشروط.(كتاب المضاربة، ج2، ص131، المكتبة العلمية)فقط والله أعلم

عنوان: طے شدہ نفع اور سرمائے کی واپسی کی شرط کے ساتھ مضاربت کا معاملہ کرنے کا حکم
سوال: اگر کسی شخص نے کسی شخص کے ساتھ بزنس میں پیسے لگائے اور اس بزنس کرنے والے شخص نے پیسے لے کر کہا کہ محنت اور لین دین میں کروں گا،  آپ کے پیسے ہوں گے اور تقریباً پچاس ہزار  ہر مہینے  اور ہر  ہفتے دو ہزار روپیے منافع دوں گا، اور جب آپ اپنے سرمائے کا مطالبہ کریں گے، تو آپ کو سرمایہ مکمل واپس کردوں گا ، تو کیا اس طرح پیسے دینا اور اس پر منافع لینا درست ہے۔؟ اور کیا جب معاملہ ختم ہو تو صاحب معاملہ اپنی مکمل جمع شدہ رقم  واپس لینے کا حقدار ہے یا نہیں؟ جب کہ اس شرط کے ساتھ ہی شرکت ہوئی تھی کہ جس دن جب جمع شدہ رقم کی ضرورت پیش آئے گی تو جمع شدہ مکمل رقم واپس کرنی ہوگی۔ اس طرح کے معاملے میں مشارکت مضاربت کوئی شکل ہے یا یہ ربا اور سود کے درجے میں ہے۔ اگر کسی نے اس طرح کا معاملہ کرلیا ہےتو اس سے حاصل شدہ آمدنی کا کیا کرے۔؟ اور اس طرح کا معاملہ کیسے ختم کرے۔؟ مذکورہ مسئلہ کا قرآن و حدیث کی روشنی میں مدلل جواب عنایت فرمائیں۔
جواب: صورت مسئولہ میں ماہانہ  اور ہفتہ وار متعین نفع  کی شرط  اور سرمائے کی واپسی کی یقین دہانی کے ساتھ  معاملہ کرنا شرعا  سودی معاملہ ہےلہذا  مذکورہ معاملہ ختم کرنا ضروری ہے اور سرمایہ لگانے والا شخص کے لیے نفع حلال نہیں ہے، صرف اپنے سرمائے کے بقدررقم  وصول کرسکتا ہے۔سرمایہ لگانے والے شخص  نے جتنی رقم وصول کرلی ہے اگر وہ کل سرمائے سے زیادہ ہے تو اضافی رقم محنت کرنے والے کو واپس کردے اور  اگر وصول کردہ  رقم کل سرمائے  سے کم ہے تو مزید وصول کرلے  ۔فتاوی شامی میں ہے:"وفي الأشباه كل قرض جر نفعا حرام.(قوله كل قرض جر نفعا حرام) أي إذا كان مشروطا كما علم مما نقله عن البحر، وعن الخلاصة وفي الذخيرة وإن لم يكن النفع مشروطا في القرض، فعلى قول الكرخي لا بأس به ويأتي تمامه.قوله فيجب رد عين الربا لو قائما لا رد ضمانه إلخ)....قلت: وحاصله أن فيه حقين حق العبد وهو رد عينه لو قائما ومثله لو هالكا وحق الشرع وهو رد عينه لنقض العقد المنهي شرعا وبعد الاستهلاك لا يتأنى رد عينه فتعين رد المثل وهو محض حق العبد ويصح إبراء العبد عن حقه فقول ذلك البعض إن الإبراء لا يعمل في الربا لأن رده لحق الشرع إنما يصح قبل الاستهلاك والكلام فيما بعده."(کتاب البیوع باب الربا ج نمبر ۵ ص نمبر ۱۶۶، ایچ ایم سعید)فتاوی شامی میں ہے:"هو لغة: مطلق الزيادة وشرعا (فضل) ولو حكما فدخل ربا النسيئة والبيوع الفاسدة فكلها من الربا فيجب رد عين الربا لو قائما لا رد ضمانه لأنه يملك بالقبض قنية وبحر (خال عن عوض)....(بمعيار شرعي)....مشروط) ذلك الفضل (لأحد المتعاقدين) أي بائع أو مشتر فلو شرط لغيرهما فليس بربا بل بيعا فاسدا (في المعاوضة)."(کتاب البیوع باب المرابحۃ، فصل فی القرض ج نمبر ۵ ص نمبر ۱۶۸، ایچ ایم سعید)فقط واللہ اعلم

عنوان: مضارب کی حیثیت اور مضاربت کا طریقہ
سوال: زید کا بکر کے ساتھ مضاربت کی بنیاد پر ٹافی وغیرہ کی خرید و فروخت کا کاروبار ہے، زید رب المال ہے اور بکر مضارب، (اہم بات یہ ہے کہ بکر کا ٹافی کی تجارت کا اپنا ذاتی کاروبار بھی ہے) زید  نے بکر کو ٹافی خریدنے کے لئے سات لاکھ روپے کی ایڈوانس رقم دی، کیونکہ بکر کے ٹافی تیار کرنے والی کمپنی کے ساتھ پہلے سے تعلقات ہیں، بکر نے وہ مال خرید لیا ہے اور خرید کر پورا مال اپنے مضاربت والے کاروبار میں نہیں ڈالا بلکہ جتنا ضرورت ہوتی ہے اتنے مال کا بل بنا کر وہ مال گاہک کو بھیج دیتا ہے، بقیہ مال بکر کے قبضہ میں ہے اور زید کو یہ خدشہ ہے کہ یہ مال بکر کے ذاتی کاروبار میں مکس ہو کر غلطی سے بک بھی سکتا ہے جس کو اس صورت میں رکھنا جائز نہیں ہے، زید کی یہ رائے اس بنیاد پر ہے کہ نبی صلی الله علیہ وسلم کا فرمان ہے کہ مسلمان کا خون، عزت اور مال دوسرے مسلمان کے لئے حرام ہے، زید کی رائے یہ ہے کہ یہ بیع سلم ہے اور اس صورت میں بکر کے لئے لازم ہے کہ وہ مال خرید کر اس سارے مال کا بل بنا کر قبضہ مال کی تعداد اور دام کے تعین کے ساتھ مضاربت کو منتقل کر دے اور اسکو اپنے ذاتی مال میں مکس نہ ہونے دے، زید کی رائے غلط ہے یا درست؟
جواب: واضح رہے کہ عقدِ مضاربت میں مضارب کی حیثیت امین کی ہوتی ہے، اس لیے مضارب پر لازم ہوتا ہے کہ اگر رب المال نے اسے مطلق اجازت نہیں دی(کہ جیسے چاہو تجارت کرو) تو وہ راس المال کو اسی طرح استعمال کرے جیسے کہ رب المال نے کہا ہے، ورنہ خیانت اور تعدی کرنے والاشمار ہو گا اور ضمان لازم آئے گا۔لہذا صورتِ مسئولہ میں جب زید نے بکر کو ٹافی کے کاروبار کے لیے سات لاکھ روپے دیے اور بکر نے سارے راس المال سے (ٹافیاں )مالِ مضاربت خرید لیا ہے، تواب وہ سارا مال مضاربت کا ہی شمار ہو گا۔بکر پر لازم ہے کہ وہ مال کا تعین کرے،اس کا بل بنائے،اسے الگ رکھے تاکہ معاملات شفاف رہیں اور مضاربت کے معاہدے کے مطابق  اس مال کی خرید و فروخت کرے،اور اپنے ذاتی مال میں خلط نہ کرے،البتہ بکر کو یہ اختیار ہے کہ وہ چاہے تو مضاربت کے کل راس المال سےسارا مال ایک ہی ساتھ خریدے یا بقدرِ ضرورت، باقی اسے بیع سلم کہنا یا قرار دینا درست نہیں۔بدائع الصنائع  میں ہے:"أما الذي يرجع إلى حال المضارب في عقد المضاربة فهو أن رأس المال قبل أن يشتري المضارب به شيئا أمانة في يده بمنزلة الوديعة؛ لأنه قبضه بإذن المالك لا على وجه البدل والوثيقة، فإذا اشترى به شيئا صار بمنزلة الوكيل بالشراء والبيع؛ لأنه تصرف في مال الغير بأمره، وهو معنى الوكيل فيكون شراؤه على المعروف، وهو أن يكون بمثل قيمته أو بما يتغابن الناس في مثله، كالوكيل بالشراء وبيعه على الاختلاف المعروف في الوكيل بالبيع المطلق."(کتاب المضاربۃ ،فصل فی بیان حکم المضاربۃ ج نمبر ۶ ص نمبر ۸۷،دار الکتب العلمیۃ)فقط واللہ اعلم

عنوان: چلتے ہوئے کاروبار میں سرمایہ لگاکر شرکت کا حکم
سوال: زید بیٹریزکی خریدو فروخت کا کاروبار کرتا ہے ،زید نے ایک دوسرے شخص خالد سے چارلاکھ روپے لےکراسے اپنےکاروبار میں شریک کیا ہے، اور دونوں کے مابین یہ معاہدہ طے پایاکہ زید اس چار لاکھ روپے سے بیٹریاں خریدے گا،اوراس رقم کی جتنی بیٹریاں آئیں گی، زیدفی بیٹری دوسو روپے نفع خالد کو دے گا ایسامعاہدہ کرنا کیسا ہے؟یہ نئی بیٹریاں الگ رکھ کر یعنی ان کاالگ سےحساب وکتاب رکھ کرفروخت کی جائیں یاپہلے سے موجود بیٹریوں کے ساتھ ملاکرفروخت کی جائیں؟ کیااس وجہ سے حکم میں کوئی فرق ہوگا ؟اسی طرح فی بیٹری دوسو روپے نفع ملے گا ،آیا یہ رقم خرید کرتے ساتھ ہی دی جاۓ یافروخت ہونے کے بعد دی جاۓ؟بہر صورت حکم شرع کیا ہوگا؟مزید یہ کہ اگر یہ معاہدہ جائز نہ ہو تو خالد نے اس معاہدہ کی رو سے گزشتہ ایک سال سے جو نفع وصول کیا اس کاکیا حکم ہوگا؟اوردرست معاہدہ کی کیا صورت ہوگی؟
جواب: صورتِ مسئولہ میں چوں کہ زید کا بیٹریوں کا کاروبار پہلے سے جاری تھا، بعدازاں خالد کی جانب سے اداکردہ چار لاکھ روپے بطورِ شرکت نہیں بطورِ مضاربت شامل ہوئے ہیں،نیز خالد(سرمایہ دار)اور زید(مضارب) کے درمیان مذکورہ معاملہ میں فی بیٹری دوسو روپے نفع کی تقسیم بھی شرعاً درست نہیں ہے،کیوں کہ منافع فیصد کے حساب سے مقرر کرنا ضروری ہے،اور مضاربت کے معاملے  میں کسی بھی فریق کے لیے بطورِ نفع مخصوص رقم مقرر کرنے سے معاملہ فاسد ہوجاتا ہے، لہذا مذکورہ معاملے کے تحت خالد کا سالانہ نفع وصول کرنا بھی شرعاً درست نہیں ہے،اب مضارب(زید)  اجرتِ مثل(مارکیٹ ویلیو کے اعتبار سے ایک مزدور کی مزدوری) کا حق دار ہے، اور چار لاکھ کی بیٹریوں کی خرید و فروخت میں جتنا نفع نقصان ہوا ہے، وہ سرمایہ کے مالک( خالد) کا ہے۔اس کی بہتر صورت یہ ہے کہ زید خالد کی مذکورہ بیٹریوں کی خرید و فروخت میں بطورِ مضارب کام کرے،ان بیٹریوں کو اپنی بیٹریوں کے ساتھ ملا کر فروخت کرسکتا ہے البتہ ان کا حساب کتاب اپنی ذاتی بیٹریوں سے الگ کرے، نیز دونوں آپس میں فیصد کے حساب سے نفع کی شرح مقرر کریں، نفع کی تقسیم بیٹریوں کے خریداری یا ماہانہ بنیاد پر نہ کی جائے ، بلکہ خالدکی جتنی بیٹریاں ہوں ، وہ تمام فروخت ہونے کے بعد پہلے اس کا سرمایہ چار لاکھ روپے  الگ کر کے باقی نفع سے اخراجات نکالنے کے بعد باقی جتنا نفع ہوا ہو وہ دونوں مقررکردہ شرح فیصد کے اعتبار سے تقسیم کردیں،اور اگر اس دوران کاروبار میں نقصان ہوجائے ،اور مضارب(زید) کی طرف سے تعدی(یعنی لاپرواہی اور کوتاہی) کے بغیر نقصان ہوا ہو، تو یہ اولاً  کاروبار سے حاصل ہونے والے منافع سے پورا کیا جائےگا اور اگر منافع موجود نہ ہوتو سرمایہ دار(خالد) کے سرمایہ کا نقصان ہوگااورمحنت کرنے والے کی محنت ضائع ہوجائے گی۔بدائع الصنائع میں ہے:"(أما) الشركة بالأموال فلها شروط: (منها) أن يكون رأس المال من الأثمان المطلقة وهي التي لا تتعين بالتعيين في المفاوضات على كل حال، وهي الدراهم والدنانير، عنانا كانت الشركة أو مفاوضة عند عامة العلماء، فلا تصح الشركة في العروض، وقال مالك - رحمه الله -: هذا ليس بشرط وتصح الشركة في العروض، والصحيح قول العامة."(كتاب الشركة، فصل في بيان شرائط انواع الشركة، ج:6، ص:59، ط:دار الكتب العلمية)فتاوی عالمگیریہ میں ہے:"الشركة إذا كانت بالمال لا تجوز عنانا كانت أو مفاوضة إلا إذا كان رأس مالهما من الأثمان التي لا تتعين في عقود المبادلات نحو الدراهم والدنانير، فأما ما يتعين في عقود المبادلات نحو العروض والحيوان فلا تصح الشركة بهما سواء كان ذلك رأس مالهما أو رأس مال أحدهما، كذا في المحيط ... والحيلة في جواز الشركة في العروض وكل ما يتعين بالتعيين أن يبيع كل واحد منهما نصف ماله بنصف مال صاحبه حتى يصير مال كل واحد منهما نصفين وتحصل شركة ملك بينهما ثم يعقدان بعد ذلك عقد الشركة فيجوز بلا خلاف، كذا في البدائع ولو كان بينهما تفاوت بأن تكون قيمة عرض أحدهما مائة وقيمة عرض صاحبه أربعمائة يبيع صاحب الأقل أربعة أخماس عرضه بخمس عرض الآخر فصار المتاع كله أخماسا، كذا في الكافي، وكذلك إذا كان لأحدهما دراهم وللآخر عروض ينبغي أن يبيع صاحب العروض نصف عروضه بنصف دراهم صاحبه ويتقابضان ثم يشتركان إن شاءا مفاوضة، وإن شاءا عنانا، كذا في المحيط."(كتاب الشركة، الباب الثاني، الفصل الاول، ج:2، ص:307، ط:دارالفكر)بدائع الصنائع میں ہے:"(وأما) القسم الذي للمضارب أن يعمله إذا قيل له: اعمل برأيك وإن لم ينص عليه، ‌فالمضاربة ‌والشركة ‌والخلط، فله أن يدفع مال المضاربة مضاربة إلى غيره، وأن يشارك غيره في مال المضاربة شركة عنان، وأن يخلط مال المضاربة بمال نفسه، إذا قال له رب المال: اعمل برأيك وليس له أن يعمل شيئا من ذلك، إذا لم يقل له ذلك أما المضاربة فلأن المضاربة مثل المضاربة ... وكذا له أن يخلط مال المضاربة بمال نفسه؛ لأنه فوض الرأي إليه، وقد رأى الخلط وإذا ربح قسم الربح على المالين، فربح ماله يكون له خاصة، وربح مال المضاربة يكون بينهما على الشرط."(كتاب المضاربة، فصل في بيان حكم المضاربة، ج:6، ص:95 تا 97، ط:دارالكتب العلمية)مبسوط سرخسی میں ہے:"وإذا أراد القسمة، ‌بدأ ‌برأس ‌المال، فأخرج من المال، وجعلت النفقة مما بقي، فإن بقي من ذلك شيء، فهو الربح يقسم بين المضارب ورب المال على ما اشترطا."(كتاب المضاربة، باب نفقة المضارب، ج:22، ص:64، ط:دارالمعرفة)وفيه ايضا:"الربح بعد انتهاء العقد بوصول رأس المال إلى يد رب المال، أو إلى يد وكيله، فأما مع بقاء المال في يد المضارب، وقيام عقد المضاربة فلا يصح قسمة الربح بينهما."(كتاب المضاربة، باب نفقة المضارب، ج:22، ص:105، ط:دارالمعرفة)تبیین الحقائق شرح کنزالدقائق میں ہے:"قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد".(کتاب المضاربة،باب المضارب یضارب،ج:5،ص:67،ط:المطبعة الكبرى الأميرية)فقط والله اعلم

عنوان: ایزی پیسہ سیونگ اکاؤنٹ میں رقم رکھ کر منافع حاصل کرنا
سوال: ایزی پیسہ اکاؤنٹ نے ایک سیونگ اکاؤنٹ شروع کیا ہے جس پر وہ فیصد کے اعتبار سے منافع دیتے ہیں تو کیا یہ مضاربت کی طرح ہوگا یا ناجائز ہے؟
جواب: فقہائےکرام نے کتبِ فقہ میں مضاربت کی جو شرائط ذکر فرمائی ہیں اُن شرائط میں سےایک  بنیادی شرط یہ بھی ذکر فرمائی ہے کہ مضاربت کے معاملہ کے شرعاً درست ہونے کے لیے یہ ضروری ہے کہ مضاربت پر دی ہوئی رقم سے کوئی حلال کاروبار کیا جائے، اگر مضابت کی رقم سے کوئی حلال کاروبار نہ کیا جا رہا ہو تو مضاربت کا معاملہ درست نہیں ہو گا۔ باقی مضاربت کے بنیادی اصول وشرائط  درج ذیل ہیں: (1)  مضاربت میں سرمایہ کا نقدی ہونا ضروری ہے، اگر سرمایہ سامان، قرض یا جامد اثاثوں کی شکل میں ہوگا تو مضاربت صحیح نہیں ہوگی۔(2)  عقدِ مضاربت کے وقت سرمایہ کا اس طور پر معلوم ہونا ضروری ہے کہ بعد میں کسی قسم کا کوئی جھگڑا پیدا نہ ہو، یعنی رب المال مضارب کو سرمایہ پر قبضہ کرادے  یا اس کی طرف اشارہ کردے۔(3) عقدِ مضاربت میں سرمایہ مکمل طور پر مضارب کے حوالہ کرنا ضروری ہے، اس طور پر کہ پھر اس سرمایہ میں رب المال کا کسی قسم کا کوئی عمل دخل نہ رہے، اسی طرح رب المال کوئی کام بھی نہیں کرے گا، بلکہ کا م صرف مضارب ہی کرے گا، اگر رب المال پر بھی کام کی شرط  لگائی گئی تو مضاربت فاسدہو جائے گی۔(4) عقدِ مضاربت میں منافع کی تقسیم حقیقی نفع کے تناسب سے طے کی جانی ضروری ہے، اگر کسی ایک کے لیے معین رقم یا سرمایہ کے تناسب سے پہلے سے نفع طے کرلیا (یعنی کل سرمایہ کا اتنا فیصد ملے گا) تو مضاربت جائز نہیں ہوگی۔(5) مضارب کو صرف حاصل شدہ نفع میں سے ہی حصہ ملے گا، اصل سرمایہ میں سے کچھ بھی نہیں لے سکتا۔(6) اگر مضارب کے لیے اصل سرمایہ میں سے کچھ مشروط کیا گیا تو مضاربت فاسد ہو جائے گی۔(7)  اگر نقصان ہوگیا تواس کو پہلے حاصل شدہ نفع سے پورا کیا جائے گا، اگر اس سے بڑھ گیا تو وہ رب المال کے ذمہ ہوگا اور اصل سرمایہ سے پورا کیا جائے گا، مضارب کو نقصان کا ذمہ دار ٹھہرانا جائز نہیں، بلکہ نقصان کی صورت میں سرمایہ کار نقصان برداشت کرے گا اور مضارب کی محنت رائیگاں جائے  گی،  مضارب امین کی حیثیت سے کام کرے گا۔(8 ) مضاربہ میں سرمایہ اور کاروبار حلال ہو، معاملہ میں کوئی شرطِ فاسد نہ ہو۔ صورتِ مسئولہ میں ایزی پیسہ سیونگ اکاؤنٹ میں جو رقم رکھوائی جاتی ہے  اور کمپنی اس رقم کی حفاظت کی ذمہ دار ہوتی ہے  اور اس رقم پر اضافی رقم  دیتی ہے ، تو اس کو مضاربت قرار دیکر جائز نہیں کہا جاسکتا، یہ معاملہ  شرعا ناجائز ہے ،اس سے اجتناب کرنا ضروری ہے۔فتاویٰ ہندیہ میں ہے:"(كتاب المضاربة)(وهو يشتمل على ثلاثة وعشرين بابا)(الباب الأول في تفسيرها وركنها وشرائطها وحكمها)أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر."(کتاب المضاربۃ، الباب الاول، جلد:، صفحہ:285، طبع: دار الفکر)فقط واللہ اعلم

عنوان: مضاربت میں نفع مضارب کی مرضی پر چھوڑنا
سوال: مال انویسٹ کرنے کے متعلق علماء یہ کہتے ہیں کہ آمدنی کا نفع فیصد میں متعین کیا جائے، اب اگر جس کے پاس انویسٹ کررہے ہیں وہ اپنی آمدنی نہ بتانا چاہے اور وہ کہے کہ جتنا آپ، نفع چاہیں اتنا دے دیا جائے گا، اس لیے کہ فیصد متعین کرنے میں آمدنی کا اندازہ ہوجائے گا تو ایسی صورت میں کیا طریقہ اختیار کیا جائے؟
جواب: مضاربت (ایک شخص کی محنت اور دوسرے کا سرمایہ) میں بنیادی طور پر شرعا  یہ ضروری ہے کہ نفع  کی تقسیم حاصل شدہ نفع کے فیصد کی صورت میں ہو، رقم دے کر اس پر ماہانہ فکس (متعین)  منافع لینا  شرعاً ناجائز  ہے، مضاربت میں کسی ایک یا دونوں فریقوں کے نفع کو  بطور  رقم متعین کرنے سے مضاربت کا معاملہ فاسد ہوجاتا ہے؛ لہٰذا   مضاربت میں   نفع کی تعیین  کا   جو طریقہ سوال  میں  مذکور ہے کہ "جتنا آپ چاہیں دے دیا جائے گا"اس طرح   مضاربت کا معاملہ کرنا بھی شرعا ناجائز ہے،مضاربت میں نفع کی تقسیم نفع کی  فی صد کی صورت میں طے کرنا بہرحال شریعت نے لازمی  قرار دیا ہے ورنہ مذکورہ طریقہ سے کاروبار کرنا سودی کاروبار ہونے کی وجہ سے ناجائز اور حرام ہوگا اور اس کو ختم کرنا لازم ہوگا۔البحرالرائق    میں ہے:"قال : (ولاتصح إلا أن یکون الربح بینهما مشاعاً، فإن شرط لأحدهما دراهم مسماةً فسدت )؛ لما مر في الشرکة، وکذا کل شرط یوجب الجهالة في الربح یفسدها لاختلال المقصود".(كتاب الشركة ،ما تبطل به شركة العنان،ج:5،ص:191،ط:دارالکتب العلمیة)فقط واللہ اعلم

عنوان: کسی  کو قرض دے کر اسی رقم کو مضاربت میں لگانے کا حکم
سوال: میرا ذاتی طور پر ماربل کا جاری کاروبار ہے،میں نے کاروبار میں تقریباً 10 لاکھ روپے انویسٹ کیا ہے،میرے کچھ جاننے والے لوگ بے روزگار ہیں ،کام کاج میں میرا ہاتھ بٹاتے ہیں،کیا میں ان کو مضاربت کی صورت میں مالی فائدہ پہنچا سکتا ہوں ؟لیکن ان کے پاس رقم نہیں ہے،کیا یہ صورت جائز ہوگی کہ میں ان کو اپنے ہی سرمایہ 10 لاکھ روپے کے حصہ کرکے رقم بطور قرض حسنہ  مختص کردوں یا ان کے نام کردیتا ہوں ،یا ان کو حقیقتاً دے دیتا ہوں، پھر وہ لوگ واپس  مجھے یہ رقم مضاربت کے طور پر دے دیں،تاکہ میں یہ رقم کاروبار میں لگاؤں اور ان کو جائز نفع دوں،اور اسی طرح اور لوگوں کو بھی راغب کروں،تو کیا یہ صورت جائز ہے یا نہیں ؟اگر نہیں تو جائز صورت کی راہ نمائی فرمائیں۔
جواب: صورتِ مسئولہ میں اگر سائل اپنے جاننے والے ایسے لوگوں کے ساتھ خیرخواہی کرنا چاہتا ہے جن کے پاس کاروبار  کے لیے رقم نہیں ہے ،تو اس کی جائز صورت یہ ہے کہ وہ ان افراد کو  اپنی رقم قرض کے طور پر دیدے،پھر وہ لوگ مضاربت کے طور پر وہ رقم آپ کے کاروبار میں لگادیں یعنی یہ معاہدہ کریں کہ ان رقوم سے کاروبار کرنے سے جو نفع ہوگا اس کا اتنا حصہ ان کو اور اتنا حصہ آپ کو ملے گا،پھر نفع ہونے کی صورت  میں نفع کو اس معاہدہ کے مطابق تقسیم کیا جائے تو معاملہ درست ہوگارقم ان کو قرض کے طور پر دینے کے بعد پھر وہ افراد رقم بطورِ مضاربت کے لگادیں تو یہ صورت جائز ہے،بغیر حوالے کیے صرف ان کے نام کردینے سے مضاربت درست نہیں ہوگی،باقي آپ ان افراد كو اپني طرف سے تعاون كرنا چاهيں تو كرسكتے ہیں۔فتاوی ہندیہ میں ہے:"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر حتى لو شرط الربح كله لرب المال كان بضاعة ولو شرط كله للمضارب كان قرضا هكذا في الكافي. فلو قبض المضارب المال على هذا الشرط فربح أو وضع أو هلك المال بعد ما قبضه المضارب قبل أن يعمل به كان الربح للمضارب والوضيعة والهالك عليها كذا في المحيط."(كتاب المضاربة،الباب الاول في تفسير الضاربة،285/4،ط:رشيدىة)الاختيار لتعليل المختار ميں ہے:"ولا تصح إلا أن يكون الربح بينهما مشاعا، ‌فإن ‌شرط ‌لأحدهما ‌دراهم ‌مسماة ‌فسدت، والربح لرب المال، وللمضارب أجر مثله، واشتراط الوضيعة على المضارب باطل، ولا بد أن يكون المال مسلما إلى المضارب."(كتاب المضاربة،20/3،ط:دار الكتب العلمية)فتاوی شامی میں ہے:"(وكون الربح بينهما شائعا) فلو عين قدرا فسدت (وكون نصيب كل منهما معلوما) عند العقد.ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها.قوله: في الربح) كما إذا شرط له نصف الربح أو ثلثه بأو الترديدية س (قوله فيه) كما لو شرط لأحدهما دراهم مسماة."(كتاب المضاربة،شرائط المضاربة،648/5ط:سعيد)فقط واللہ اعلم

عنوان: مضارب کا ربّ المال سے دکان کا کرایہ لینے کا حکم
سوال: محمد امین جنرل سٹور کی دکان کھولنے کا خواہشمند ہے اپنے اس خواہش کی تکمیل کے لیے انہوں نے دکان اپنے ذاتی پیسوں سے تعمیر کی دکان تیار ہے، بس سامان لانے کی دیر ہے مگر اس کے پاس پیسے نہیں ہیں انہوں نے خلیل الرحمٰن سےمثلاً پانچ لاکھ روپےلئے،  اور خلیل الرحمن نے شرط یہ  رکھی ہے کہ میں منافع میں آپ کے ساتھ شریک ہوں جتنا منافع ہوگا ہم دونوں آپس میں برابر تقسیم کر دیں گے محمد امین صاحب نے کہا صحیح ہے مگر چونکہ میں نے دکان بنایا ہے جس پر تقریباً ڈھائی تین لاکھ روپے خرچہ کیاہوا ہے، تو میں ہر مہینے کا کرایہ (جو بھی آپس میں طے ہو مثلاً پانچ ہزار روپے) بھی لوں گا، اس پر خلیل الرحمٰن بولے بالکل کرایہ آپ کو ضرور دوں گا،  واضح رہے کہ خلیل الرحمٰن نے صرف پیسے ہی دیئے ہیں بس باقی دکان سنبھالنا بالکلیہ محمد امین صاحب کے ذمہ اب درجِ ذیل سوالات پوچھنے ہیں:1. اب دریافت طلب امر یہ کہ آیا اس طرح کا معاملہ کرنا شرعاً درست ہے یا نہیں، اوردکان کا کرایہ محمد امین صاحب لے سکتا ہے یانہیں؟ ۔2.نفع میں کمی بیشی کا معاملہ باہمی رضا مندی سےطے کرنا درست ہے یا نہیں (کسی بھی وقت) مثلاً محمد امین صاحب کہے کہ میں آپ کو کل نفع کے نصف کے  بجائے تہائی یا مثلاً چوتھائی دوں گا،  اگرچہ پہلے میں نصف پر راضی ہوا تھا۔3.خدانخواستہ اگر نقصان ہوجائے یہ محمد امین کو برداشت کرنا پڑے گا یا خلیل الرحمٰن صاحب کو یا دونوں کو؟اورنقصان کی شرح کس پر کتنی عائد ہوگی ؟4.کیا مذکورین میں سے کوئی ایک خود کو نقصان سے بری کر سکتا ہے یا نہیں؟5.کیا مدت کی تعیین کرنا لازم ہے، وضاحت سے تحریر کیجئے۔6.اگر کسی وقت دونوں حضرات کاروبار ختم کرنا چاہیں تو ہر ایک کو کیا ملے گا مثلاً محمد امین کہے کہ میں آج کے بعد آپ کو نفع نہیں دوں گا تو صورت میں ہر ایک دوسرے سے کیا کیا مطالبہ کر سکتا ہے ؟
جواب: 1: صورتِ مسئولہ میں سوال میں ذکر کردہ صورت مضاربت کی ہے،  اور مضاربت میں کسی کے لئے بھی اپنے طے شدہ نفع کے علاوہ الگ سے کرایہ لینا جائز نہیں ہے، چاہے ربّ المال (شریک) اس پر راضی ہی کیوں نہ ہوں؛ اس لیے کہ مضاربت بھی شرکت ہے، اور  ایک شریک کا دوسرے شریک کے لیے اجیر بننا درست نہیں ہے، البتہ اس کی جائز صورت یہ ہوسکتی ہے کہ مضارب کا نفع میں  حصّہ باہمی رضامندی سے ربّ المال کے حصّے کے مقابلہ میں کچھ زیادہ مقرر کر لیا جائے۔2:نفع کا تناسب طے ہوجانے کے بعد درمیان میں منافع بڑھانا یا کم کرنا درست نہیں ہے، تاہم منافع تقسیم ہوجانے کے بعد از سرِّ نو فریقین کی رضامندی سے نفع کا تعیّن کیا جاسکتا ہے۔ 3:نقصان ہوجانے کی صورت میں اس کو اوّلاً منافع میں سے منہا کیا جائےگا، اگر پورا منافع ہی نقصان میں ختم ہوجائےتو راس المال (سرمایہ) سے پورا کیا جائےگا۔4: نقصان ہوجانے کے بعد ربّ المال یا مضارب میں سے کوئی اپنے آپ کو نقصان سے بری نہیں کرسکتا۔5:مضاربت میں مدّت کی تعیین کرنا ضروری نہیں ہے، منافع حاصل ہونے کے بعد یہ عقد  ختم کیا جاسکتا ہے۔6: جب مضاربت ختم کرنے کا ارادہ ہو تو اوّلاً ربّ المال کو سرمایہ دیا جائےگا، اس کے بعد مضاربت سے حاصل شدہ منافع طے شدہ تناسب کے حساب سے تقسیم کیاجائےگا۔فتاویٰ (الدر المختار ورد المحتار) میں ہے:"(ولو) استأجره (لحمل طعام) مشترك (بينهما فلا أجر له) ؛ لأنه لا يعمل شيئا لشريكه إلا ويقع بعضه لنفسه فلا يستحق الأجر.(قوله فلا أجر له) أي لا المسمى ولا أجر المثل زيلعي؛ لأن الأجر يجب في الفاسدة إذا كان له نظير من الإجارة الجائزة وهذه لا نظير لها إتقاني، وظاهر كلام قاضي خان في الجامع أن العقد باطل؛ لأنه قال: لا ينعقد العقد تأمل. (قوله؛ لأنه لا يعمل إلخ) فإن قيل: عدم استحقاقه للأجر على فعل نفسه لا يستلزم عدمه بالنسبة إلى ما وقع لغيره".(کتاب الاجارۃ، باب الاجارۃ الفاسدۃ، ج:6، ص:60، ط:ایچ ایم سعید)فتاوی شامی میں ہے:"(وكون الربح بينهما شائعا) فلو عين قدرا فسدت".(كتاب المضاربة، ج:5، ص:648، ط:ايج ايم سعيد)تبيين الحقائق شرح كنز الدقائق وحاشية الشلبي میں ہے: "قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد".(کتاب المضاربۃ،باب المضارب یضارب،ج:5،ص:67،ط:المطبعة الكبرى الأميرية )فقط والله اعلم

عنوان: سلیپنگ پارٹنر/ ورکنگ پارٹنر کی شرعی حیثیت
سوال: ہم لوگ سٹی گروپ آف کمپنیز کے نام سے جوتوں کا کام کرتے ہیں،جیسے باٹا،سروس وغیرہ،اس کی تفصیل یہ ہے کہ کچھ لوگ ہم سے مال خرید  کراپنی دکانوں یا مارکیٹ میں خود فروخت کرتے ہیں،اور کچھ سلیپنگ پاٹنر کے طور پر سرمایہ کاری کرتے ہیں،ہم ان کے اس سرمایہ سے کام کرکے منافع دیتے ہیں ،منافع کی شرح متعین نہیں ہوتی منافع کی شرح آٹھ سے بارہ فیصد کے درمیان ہوتی ہے،زیادہ فروخت پر زیادہ نفع اور کم فروخت پر کم  نفع،کمپنی کا معاہدہ اٹھارہ ماہ کا ہوتا ہے،اگر کوئی شخص اپنی رقم واپس لینا چاہے تو اس کو ایک ماہ پہلے تحریری طور پراطلاع دینی ہوتی ہے،رقم اٹھارہ ماہ بعد ہی ملتی ہے،اب سوال یہ ہے کہ اس طرح کا کاروبار کرنا شرعاً درست ہے یا نہیں؟نیز سلیپنگ پاٹنر اور ورکنگ پاٹنر کی کیا حیثیت ہے؟
جواب: صورتِ مسئولہ میں کاروبار کی جو صورت بیان کی گئی ہے اس کو شریعت کی اصطلاح میں "مضاربت " کہتے ہیں،جس میں ایک فرد کا سرمایہ ہوتا ہے جس کو  شرعی اصطلاح میں رب المال (سلیپنگ پاٹنر) کہتے ہیں،اور دوسرے فرد کی محنت ہوتی ہے جس کو مضارب(ورکنگ پاٹنر)کہتے ہیں،مضاربت کے بنیادی اصول وشرائط  درج ذیل ہیں: (1)  مضاربت میں سرمایہ کا نقدی ہونا ضروری ہے، اگر سرمایہ سامان، قرض یا جامد اثاثوں کی شکل میں ہوگا تو مضاربت صحیح نہیں ہوگی۔(2)  عقدِ مضاربت کے وقت سرمایہ کا اس طور پر معلوم ہونا ضروری ہے کہ بعد میں کسی قسم کا کوئی جھگڑا پیدا نہ ہو، یعنی رب المال مضارب کو سرمایہ پر قبضہ کرادے  یا اس کی طرف اشارہ کردے۔(3) عقدِ مضاربت میں سرمایہ مکمل طور پر مضارب کے حوالہ کرنا ضروری ہے، اس طور پر کہ پھر اس سرمایہ میں رب المال کا کسی قسم کا کوئی عمل دخل نہ رہے، اسی طرح رب المال کوئی کام بھی نہیں کرے گا، بلکہ کا م صرف مضارب ہی کرے گا، اگر رب المال پر بھی کام کی شرط  لگائی گئی تو مضاربت فاسدہو جائے گی۔(4) عقدِ مضاربت میں منافع کی تقسیم حقیقی نفع کے تناسب سے طے کی جانی ضروری ہے، اگر کسی ایک کے لیے معین رقم یا سرمایہ کے تناسب سے پہلے سے نفع طے کرلیا (یعنی کل سرمایہ کا اتنا فیصد ملے گا) تو مضاربت جائز نہیں ہوگی۔(5) مضارب کو صرف حاصل شدہ نفع میں سے ہی حصہ ملے گا،نیز منافع کی تقسیم حصوں کے اعتبار سے ہو،یعنی نفع کے اتنے حصے مضارب(عامل) کے ہیں اور اتنے حصے رب المال (سرمایہ دار) کے ہیں،یا نفع کی تقسیم شرح فیصد کے اعتبار سے ہو شرح فیصد متعین ہو مجہول نہ ہو،اگر نفع کی شرح فیصد متعین نہیں ہوگی تو مضاربت فاسدہ ہوگی۔(6) اگر مضارب کے لیے اصل سرمایہ میں سے کچھ مشروط کیا گیا تو مضاربت فاسد ہو جائے گی۔(7)  اگر نقصان ہوگیا تواس کو پہلے حاصل شدہ نفع سے پورا کیا جائے گا، اگر اس سے بڑھ گیا تو وہ رب المال کے ذمہ ہوگا بشرطیکہ وہ نقصان مضارب کی غفلت اور تعدی کی وجہ سے نہ ہوا ہو،اور اس نقصان کو اولاًاصل سرمایہ سے پورا کیا جائے گا، مضارب کو نقصان کا ذمہ دار ٹھہرانا جائز نہیں، بلکہ نقصان کی صورت میں سرمایہ دار نقصان برداشت کرے گا اور مضارب کی محنت رائیگاں جائے  گی،  مضارب امین کی حیثیت سے کام کرے گا۔(8 ) مضاربہ میں سرمایہ اور کاروبار حلال ہو، معاملہ میں کوئی شرطِ فاسد نہ ہو۔ان تمام شرائط کو ملحوظ رکھ کر مضاربت کا کاروبارکرنا ضروری ہے،مذکورہ تفصیل کی رو سے صورتِ مسئولہ میں مذکورہ کمپنی کی طرف سے مضاربت میں نفع  کی شرح فیصد غیرمتعین  ہونے کی وجہ سے یہ معاملہ شرعاً درست نہیں ہےہر شریک کا نفع  (حاصل شدہ نفع کی) شرح فیصد کے اعتبارسے متعین ہونا ضروری ہے،لہذاسائل کو چاہیے کہ اپنی کمپنی کے کاروبار کو شرعی اصولوں کے مطابق درست کریں؛ تاکہ یہ کارو بار ان کے لیے خیر وبرکت کا ذریعہ بن سکے،اور کاروبار شرعی شرائط کے مطابق،شریعت کے اصولوں کے مطابق ہو،یعنی سرمایہ دار سے یہ معاہدہ کریں کہ آپ کی رقم سے کاروبار کرکے جو نفع ہوگا اس نفع کا اتنا فیصد آپ کو اور اتنا فیصد ہمیں ملے گا،پھر کاروبار کرنے کے بعد اخراجات نکال کر جو نفع ہوگا اس کو معاہدہ کے مطابق تقسیم  کیا جائے،تو مضاربت درست ہوجائے گی۔فتاوی ہندیہ میں ہے:"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر حتى لو شرط الربح كله لرب المال كان بضاعة ولو شرط كله للمضارب كان قرضا هكذا في الكافي. فلو قبض المضارب المال على هذا الشرط فربح أو وضع أو هلك المال بعد ما قبضه المضارب قبل أن يعمل به كان الربح للمضارب والوضيعة والهالك عليها كذا في المحيط."(كتاب المضاربة،الباب الاول في تفسير الضاربة،285/4،ط:رشيدىة)الاختيار لتعليل المختار ميں ہے:"ولا تصح إلا أن يكون الربح بينهما مشاعا، ‌فإن ‌شرط ‌لأحدهما ‌دراهم ‌مسماة ‌فسدت، والربح لرب المال، وللمضارب أجر مثله، واشتراط الوضيعة على المضارب باطل، ولا بد أن يكون المال مسلما إلى المضارب."(كتاب المضاربة،20/3،ط:دار الكتب العلمية)فتاوی شامی میں ہے:"(وكون الربح بينهما شائعا) فلو عين قدرا فسدت (وكون نصيب كل منهما معلوما) عند العقد.ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها.قوله: في الربح) كما إذا شرط له نصف الربح أو ثلثه بأو الترديدية س (قوله فيه) كما لو شرط لأحدهما دراهم مسماة."(كتاب المضاربة،شرائط المضاربة،648/5ط:سعيد)فقط واللہ اعلم

عنوان: این جی آر ایپ پر پیسہ لگانا
سوال: NGR App کا استعمال کرنا کیسا ہے؟ اس پر پیسہ لگا کر منافع حاصل کرنا کیسا ہے ، اس App پر پیسہ انویسٹ کیا جاتا مثلا 4000 ہزار روپے انویسٹ کیے تو وہ اس پر نفع دیتے ہیں لیکن نفع متعین نہیں ہے البتہ نفع حاصل کرنے کے لیے ضروری ہے کہ App کو تھوڑی دیر کے بعد اوپن کرکے دیکھنا پڑتا ہے ورنہ نفع آیا اور اگر آپ نے ایپ کھول کر چیک نہیں کیا تو 24 گھنٹے بعد وہ ضایع ہوجائے گا،براہ کرم اس App کے بارے میں تحقیق کرکے رہنمائ فرمائیں کہ ہم اس میں اپنا پیسا لگائیں کہ نہیں؟ NGR کو گوگل ایپ پر سرچ کیا جاسکتا ہے۔
جواب: این جی آر ایپلیکیشن پر پیسہ انویسٹ کرنا درج ذیل شرعی مفاسدکی  وجہ سے شرعا جائز نہیں ہے۔1۔این جی آر ایپ میں  پیسہ انویسٹ کرنا شرعی اعتبار سے مضاربت کے حکم میں ہے،اور مضاربت کا شرعی قاعدہ یہ ہے کہ منافع کی تقسیم فیصد کے اعتبار سے کی جائے،جبکہ مذکورہ ایپلیکیشن پر متعین رقم پر متعین نفع دیا جاتا ہے جو کہ شرعا جائز نہیں ہے۔2۔نیز اس ایپلیکیشن میں انویسٹر کو اس کی اصل رقم کے محفوظ رہنے کی شرط پر معاہدہ کیا جاتا ہے جو کہ شرعا جائز نہیں ہے،عقد مضاربت میں اگر کاروبار میں نقصان ہوجائےتو سب سے پہلے اس نقصان کو کا مشترکہ نفع سے مکمل کیا جاتا ہے اور اگر نقصان زیادہ ہوگیا ہے تو انویسٹر کا مال ضائع ہوگا اور محنت کرنے والے کی محنت رائگاں جائے گی،لہذا کا روبار میں نقصان کی صورت میں کمپنی کا نقصان اپنے ذمے لینا شرعا جائز نہیں ہے۔3۔اس ایپلیکیشن میں انویسٹر کو چوبیس گھنٹے کے اندر اپنا نفع وصول کرنا ہوتا ہے ورنہ وہ نفع کمپنی ضبط کرلیتی ہے،شرعی اعتبار سے یہ شرط بھی جائز نہیں ہے،کیونکہ    انویسٹرکے نفع پرانویسٹر کا حق ہے،اور کسی دوسرے کا حق اس کی رضامندی کے بغیر بطور جرمانہ ضبط کرلینا شرعا جائز نہیں ہے،لہذا اگر انویسٹر کو اس کا نفع نہ دیا گیا تو نفع کی تقسیم ہی درست نہ ہوگی۔باقی کمپنی انویسٹر کے اکاؤنٹ وغیرہ میں رقم خود بھی ٹرانسفر کرسکتی ہے۔4۔نیز یہ کمپنی انویسٹر کو مزید ممبر بنانے پر بونس کے علاوہ ان کی انویسٹ کا کچھ فیصد بھی بطور کمیشن دیتی ہے،پہلی مرتبہ ممبر بنانے پر بونس لینا تو شرعا جائزہے کیونکہ اس میں انویسٹر کی محنت شامل ہے،لیکن بونس کے بعدانویسٹرنے جس کو ریفر کیا ہے وہ آگے جس کو ریفر کرے اس کا کمیشن لینا اور اس کی  ہر انویسٹ پر کمیشن لینا شرعا جائز نہیں ہے۔باقی یہ کمپنی نہ پاکستان میں رجسٹرڈ ہے اور نہ ہی پاکستان میں لوگوں سےپیسہ وصول کرکے سرمایہ کاری کرنے کی مجاز ہے،اس لیے اس طرح کی کمپنی میں پیسہ انویسٹ کرنے سے شرعی وقانونی اعتبار سے احتراز کرنا چاہیے۔فتاوی ہندیہ میں ہے:"(ومنها) أن يكون نصيب المضارب من الربح معلوما على وجه لا تنقطع به الشركة في الربح كذا في المحيط. فإن قال على أن لك من الربح مائة درهم أو شرط مع النصف أو الثلث عشرة دراهم لا تصح المضاربة كذا في محيط السرخسي.(ومنها) أن يكون المشروط للمضارب مشروطا من الربح لا من رأس المال حتى لو شرط شيئا من رأس المال أو منه ومن الربح فسدت المضاربة كذا في محيط السرخسي."(کتاب المضاربۃ،الباب الأول في تفسيرها وركنها وشرائطها وحكمها،ج4،ص238،ط؛دار الفکر)وفیہ ایضاً:" الأصل أن قسمة الربح قبل قبض رب المال رأس ماله موقوفة إن قبض رأس المال صحت القسمة وإن لم يقبض بطلت، كذا في محيط السرخسي."(کتاب المضاربة،الباب السادس عشر في قسمة الربح،ج4،ص321،ط؛دار الفکر)درر الحکام فی شرح مجلۃ الاحکام میں ہے:"(المادة 1428) - (يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط) . يعود الضرر والخسار في كل حال على رب المال إذا تجاوز الربح إذ يكون الضرر والخسار في هذا الحال جزءا هالكا من المال فلذلك لا يشترط على غير رب المال ولا يلزم به آخر. ويستفاد هذا الحكم من الفقرة الثانية من المادة الآنفة وإذا شرط أن يكون مشتركا بينهما أو جميعه على المضارب فلا يعتبر ذلك الشرط."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ج3،ص459،ط؛دار الجیل)فقط واللہ اعلم

عنوان: Fxglobals کمپنی میں انویسٹ کرنے کا حکم
سوال: فرانس کی ایک کمپنی ہے جس کانام fxglobals ہے، اس میں لوگ انویسٹ کرتے ہیں، اس کمپنی میں انویسٹ کرتے وقت اور اسی طرح نکالتے وقت ایک ایک ڈالر کٹتاہے،اسی طرح  انویسٹ کردہ پیمنٹ بھی واپس نہیں ملتی، بلکہ صرف  اس انویسٹ کردہ پیمنٹ پر چار مہینوں تک نفع ملتا رہتاہے، یہ کمپنی کرنسیوں کے تبادلے کا کام کرتی ہے، تو کیااس کمپنی میں انویسٹ کرنا جائز ہے؟
جواب: مذکورہ کمپنی میں انویسٹ کرنا مندرجہ ذیل وجوہات کی بنا پر ناجائز ہے:1-ابتداءً کمپنی کو جوائن کرنے پر اور معاملہ کے اختتام پر کمپنی ایک ایک ڈالر کاٹتی ہے، جبکہ یہ کٹوتی دو وجہ سے ناجائز ہے، ایک تو اس وجہ سے کہ یہ شرط مقتضائے عقد کے خلاف ہے، دوسرا یہ رقم بلا عوض ہے، نہ یہ کسی مال کا بدل ہے اور نہ ہی کسی منفعت کا بدل ہے، بلکہ غیر کا مال بلا وجہ لینا ہے جو کہ ناجائز ہے۔2-چوں کہ یہ شرعاً مضاربت کا معاملہ ہے، اور مضاربت کا حکم یہ ہے کہ اس کو ختم کرتے وقت نفع کی طے شدہ تقسیم کے بعد رب المال (انویسٹر ) کو اس کا کل سرمایہ واپس کر دیا جائے، جبکہ مذکور ہ کمپنی معاملہ کے اختتام پر صرف نفع تقسیم کرتی ہے، اصل سرمایہ سرمایہ کار کو واپس نہیں کرتی، اس لیے شرعاً یہ معاملہ فاسد ہے۔نیز کمپنی کے کرنسیوں کے کاروبار کے حوالے سے تفصیل نہیں لکھی گئی اس وجہ سے اس پر گفتگو نہیں کی جاسکتی۔درر الحکام میں ہے:"المادة (1404) - (المضاربة نوع شركة على أن يكون رأس المال من طرف والسعي والعمل من الطرف الآخر...إيضاح القيود:1 - من طرف - من الطرف الآخر، فهذا التعبير يشمل كون الطرفين شخصا واحدا كما أنه يشمل كونهما اثنين أو أكثر ويشمل أيضا أن يكون الطرف شخصا واحدا وأن يكون الطرف الآخر أزيد من ذلك.والسعي والعمل من الطرف الآخر...ويفهم من هذه الإيضاحات أنه يقتضى في المضاربة أن يكون الاشتراك في الربح، فلذلك إذا شرط للمضارب شيء من رأس المال أو مقدار من رأس المال ومقدار من الربح تفسد المضاربة (البحر والدر المنتقى)."(الكتاب العاشر الشركات، الباب السابع في حق المضاربة، الفصل الاول، ج:3، ص:426، ط:دار الجيل)فتاویٰ شامی میں ہے:"لا يجوز لأحد من المسلمين ‌أخذ ‌مال ‌أحد بغير سبب شرعي."(كتاب الحدود، باب التعزير، ج:4، ص:61، ط:سعيد)احکام القرآن للجصاص میں ہے:"قوله تعالى: {يا أيها الذين آمنوا لا تأكلوا أموالكم ‌بينكم ‌بالباطل إلا أن تكون تجارة عن تراض منكم}،  فحظر أخذ مال كل واحد من أهل الإسلام إلا برضاه على وجه التجارة."(سورة البقرة، ج:1، ص:183، ط: دار الكتب العلمية)تفسیر قرطبی میں ہے:"ولا تأكلوا أموالكم بينكم بالباطل وتدلوا بها إلى الحكام لتأكلوا فريقا من أموال الناس بالإثم وأنتم تعلمون...فيه ثماني مسائل:...الثالثة- من أخذ مال غيره لا على وجه إذن الشرع فقد أكله بالباطل."(سورة البقرة، آيت:188، ج:2، ص:338، ط:دار الكتب المصرية)عمدۃ القاری میں ہے:"قلت: عند أصحابنا البيع بالشرط على ثلاثة أوجه:...الوجه الثاني: البيع والشرط كلاهما فاسدان، وهو ‌كل ‌شرط ‌لا ‌يقتضيه العقد ولا يلائمه، وفيه منفعة لأحدهما أو للمعقود عليه."(كتاب الصلاة، باب ذكر البيع والشراء علي المنبر في المسجد، ج:4، ص:226، ط: دار احياء التراث العربي)فقط والله اعلم

عنوان: سرمایہ کاری میں متعین نفع دینا
سوال: ایک کمپنی کا کاروبار اس طرح ہے یعنی وہ  100روپیہ لیتی ہے اور دس دنوں کےبعد 130روپیہ واپس کرتی ہے ۔ اور وہ لوگوں کے پیسہ کو سرمایہ داروں کو دیتی ہے اور ان سے متعین مدت کا منافع لے کر اپنے یوزر میں تقسیم کر دیتی ہے ۔ کیا یہ جائز ہے ؟
جواب: واضح رہے کہ کاروبار میں رقم لگاکر نفع کو متعین کردینا مثلاً یہ کہناکہ ہر مہینے یا اتنی مدت بعد مجھے نفع کے طور پر اتنی رقم دی جائے، یا انویسمنٹ کا اتنا فیصد دیا جائے یہ طریقہ درست نہیں ہے۔ اسی طرح اپنے آپ کو نقصان میں شریک نہ کرنا یہ بھی درست نہیں۔لہٰذا صورت مسئولہ میں جس کاروبار میں 100 روپے سرمایہ کاری کرنے پہ دس دن بعد 30 روپے نفع کے ساتھ یہ رقم واپس مل جاتی ہے، یہ طریقہ کار شرعاً درست نہیں ۔ اور جو کمپنی اس طریقہ کار پہ کام کرتی ہو اس میں سرمایہ کاری کرنا بھی جائز نہیں ہوگا۔بلکہ اس کا جائز طریقہ کار یہ ہے کہ کاروبار میں نفع کی تعیین فیصد، حصص کے اعتبار سے کی جائے ،مثلاً نفع دونوں کے درمیان آدھا آدھا ہوگا، یا کسی ایک فریق کے لیے ساٹھ فیصد اور دوسرے کے لیے چالیس فیصد یادونوں کے سرمایہ کے تناسب سے نفع تقسیم کیاجائےنیز یہ بھی واضح رہے کہ  جس کاروبار میں سرمایہ کاری کی جا رہی ہو اس سرمایہ کاری کے حلال ہونے کے لئے اس کاروبار کا حلال ہونا بھی ضروری ہے ۔اسی طرح  یہ بھی ملحوظ رہے کہ جس کمپنی کو لوگ روپے مضاربت (سرمایہ کاری)  کے طور پر دے رہے ہوں وہ یہ رقم آگے  مضاربت پر تو دے سکتی ہے، البتہ شراکت داری(اس طور پر کہ کاروبار کرنے والا کا اپنا پیسہ بھی کاروبار میں لگا ہو) پر  اس وقت تک نہیں دے سکتے جب تک کہ پیسے دینے والے  کی طرف سے صراحتاً اس کی اجازت نہ ہو۔ہندیہ میں ہے:"ونوع لا يملكه بمطلق العقد ويملكه إذا قيل له اعمل برأيك وهو ما يحتمل أن يلتحق به فيلحق به عند وجود الدلالة وذلك مثل دفع المال مضاربة أو شركة إلى غيره وخلط المضاربة بماله أو بمال غيره."(الفتاوى الهندية ،كتاب المضاربة، الباب الرابع فيما يملك المضارب من التصرفات وما لا يملك،4 / 292، الناشر: دار الفكر)فتاوی شامی میں ہے:"(ضارب المضارب) آخر (بلا إذن) المالك (لم يضمن بالدفع ما لم يعمل الثاني ........ (فإن أذن) المالك (بالدفع ودفع بالثلث وقد قيل) للأول (ما رزق الله فبيننا نصفان فللمالك النصف) عملا بشرطه (وللأول السدس الباقي وللثاني الثلث) المشروط(قوله فإن أذن) مفهوم قوله: بلا إذن."(الدر المختار وحاشية ابن عابدين (رد المحتار)، باب المضارب يضارب، كتاب المضاربة، 5 / 652، ط: سعید)فقط واللہ اعلم

عنوان: شرکت میں پورا نفع ایک شریک کےلیے رکھنے کا حکم
سوال: میں نے چندسال قبل دوفلیٹ خریدنےکی مد میں اپنےبھائیوں سے33لاکھ روپےلیےتھےاور میں نے ان سےکہاتھاکہ جتنا نفع ہوگا وہ میں آپ کو دوں گا،(نقصان سےمتعلق کوئی بات نہیں ہوئی تھی)لیکن مجھے نفع کی بجائےنقصان ہوا اور اتنا نقصان ہواکہ میں ڈیڑھ کروڑ کامقروض ہوگیا،اس وقت میرےبھائیوں نےمجھےزکوٰۃ کی رقم دی تھی تاکہ میں اس سےاپنا قرضہ اتارسکوں،اور یہاں تک کہا کہ ہمارےان فلیٹوں کےپیسےاستعمال کرکےاپنا قرضہ اتاردو،اور ہماری جو مشترکہ ایک دکان ہے وہ بھی بیچ کر اپنےمسئلے حل کردو،لیکن اب کچھ عرصہ قبل انہوں نے اپنےپیسوں کا مطالبہ کیا اور یہ کہا کہ اب چونکہ ان فلیٹوں (جس کی خریداری میں ہم نےآپ کو پیسے دئیےتھے)کی قیمت ڈبل ہوگئی ہے،لہٰذا اس کے بدلےہماری اس مشترکہ دکان میں اپنا حصہ چھوڑکر دکان پوری کی پوری ہماری طرف کردو۔اب پوچھنا یہ ہےکہ کیا میں اپنے بھائیوں کوان کی رقم نفع سمیت واپس کرنے کا پابند ہوں؟ حالانکہ ان فلیٹوں میں میرا نقصان ہوا تھااور اتنا نقصان ہواتھاکہ میں مقروض ہوگیا تھا،اب بھی مقروض اور مستحقِ زکوٰۃ ہوں؟نوٹ:سائل نےاپنےبھائیوں سےمذکورہ33لاکھ روپےکاروبار میں لگانےکےلئےلیےتھے۔
جواب: صورتِ مسئولہ میں جب سائل نےمذکورہ پلاٹس خریدنے  کے لیے اپنےبھائیوں سےرقم لی اوران پلاٹس میں نفع ہونےکی صورت میں پورا نفع اپنےبھائیوں کےلیےرکھا تو  سائل ان (اپنےبھائیوں)کےلیےبلامعاوضہ کام کرنےوالااور متبرع(احسان کرنےوالا)بنا،ایسی صورت میں مذکورہ پلاٹس کانفع پوراکا پورا سائل کےبھائیوں کا ہوگا،البتہ صورتِ مسئولہ میں اگر واقعۃً سائل کو مذکورہ پلاٹس میں نفع کی بجائےنقصان ہوا ہےتو وہ نقصان سائل اور اس کےبھائیوں پر اپنےاپنےسرمایہ کےبقدر لازم ہوگا،نقصان کی صورت میں سائل اپنےبھائیوں کو نفع دینےکا پابند نہیں ہے،لہٰذا سائل کےبھائیوں کا مذکورہ پلاٹس میں نقصان ہونےکےباوجود اپنےبھائی(سائل) سےپلاٹس کی قیمت زیادہ ہونےکی بناء پر مذکورہ مشترکہ دکان پوری کی پوری اپنی طرف کرنےکا مطالبہ کرنا درست نہیں ہے۔"مجمع الأنھرفي شرح ملتقى الأبحر"میں ہے:"(وإن شرط) ‌كل ‌الربح (لرب المال فمستبضع) حيث يكون عاملا لرب المال بلا بدل، وعمله لا يتقوم إلا بالتسمية فكأنه كان وكيلاً متبرعاً."(کتاب المضاربة، 322/2، ط: دارإحياء التراث العربي)"البحرالرائق" میں ہے:"وحكمها أنه أمين بعد دفع المال إليه ووكيل عند العمل وشريك عند الربح وأجير عند الفساد فله أجر مثله والربح كله لرب المال . . .  ومستقرض عند اشتراط ‌كل ‌الربح له ومستبضع عند اشتراطه لرب المال فلا ربح له ولا أجر ولا ضمان عليه بالهلاك."(كتاب المضاربة، 264/7، ط: دارالكتاب الإسلامي)فقط واللہ اعلم

عنوان: مضاربت میں متعین منافع اور اصل سرمایہ محفوظ رہنے کی شرط لگانا
سوال: میں نے ۲۰۲۰ء میں اپنی ذاتی مالیت تقریباً ۳ لاکھ  سے آٹو پارٹس کا کاروبار شروع کیا ،پھر ایک ماہ کے اندر اس میں مزید لوگوں نے پیسے لگائے،اور اب تقریباً کل ۲۴ لوگوں کی رقم میرے اس کاروبار میں لگی ہوئی ہے،اور کل رقم تقریباً ۶۰ لاکھ روپے بن رہی ہے،جب کہ کام صرف میں کرتا رہا،دیگر شرکاء کے صرف پیسے لگے ہوئے تھے،اور جس شریک سے جتنی رقم لگاتاتھا اس کے ساتھ اس کی لگائی گئی رقم کےحساب سے متیعین رقم کے منافع طے کر لیے جاتے تھے(مثلاً اگر کسی  رقم ۴ لاکھ روپے ہے تو اس کے ساتھ ماہانہ۲۰ ہزار روپے منافع کی بات طے تھی)اور ان میں سے بعض شرکاء کے ساتھ اصل رقم کے محفوظ رہنے کا تحریراً معاہدہ ہواتھا،ڈھائی سال تک یوں کام چلتارہا،اس کاروبار میں مجھے نقصان بھی ہوتارہا ،لیکن میں نے نقصان کو بوجھ اپنے ذمہ لیا اور شرکاء کا ان کے طے شدہ منافع کے حساب سے رقم دیتارہا،بالآخر اب میں اس کاروبار شرکاء کوصرف منافع دیتے ہوئے تقریباً ایک کروڑ بیس لاکھ کا   مقروض ہوچکا ہوں ،بعض شرکاء کو ہر ماہ منافع دیتے ہوئے ان کی اصل رقم سے زائد منافع کی مد میں واپس بھی کرچکاہوں ،بعض شرکاء کو  منافع میں ان کی اصل رقم سے کم ملے ہیں ،اب سوال یہ ہےکہ کیا یہاں جو کام کیا گیا ،اور سے جو رقم منافع کی صورت میں تقسیم ہوئی اس طرح یہ کام کرنا جائزتھا؟اب جن لوگوں کی اصل رقم مجھے واپس کرنی ہےاسے کس طرح واپس کیاجائے،آیا پوری رقم واپس کردی جائے یا اس میں کٹوتی کی جائےکیوں کہ بعض ایسے شرکاء ہیں جن کے ساتھ تحریراً اصل رقم کی واپسی کا معاہدہ ہواہے۔
جواب:
سائل نے شرکاء سے رقم لے کر کاروبار میں لگائی اور کام صرف سائل کرتارہا جب کہ دیگر شرکاء نے صرف رقم لگائی،تو  شرعا ً سائل نے دیگر شرکاء کےساتھ  مضاربت کا معاملہ کیا ہے،اورمضاربت  کے عقد  میں نفع  کی ایک مخصوص رقم مقرر کرنا جائز نہیں ہے،بلکہ حاصل شدہ نفع کو رب المال (انویسٹر) اور مضارب (محنت کرنے والے) کے درمیان فیصد کے اعتبار سے مقرر کرنا ضروری ہے، اگر کسی عقد مضاربت میں ایک مخصوص رقم منافع کے طور پر طے کر دی جائے یا اصل سرمایہ کے محفوظ ہونے کی شرط لگائی جائے بہر دو صورت عقد فاسد ہوجاتا ہےاور مضاربتِ فاسدہ کا حکم یہ ہے کہ اس میں نفع یا نقصان سرمایہ دار کا اور محنت والا اجرتِ مثل (اس جیسے کام کرنے والے کی  اجرت )کا حق دار ہوتاہے۔  صورتِ مسئولہ میں سائل نے  کاروبار میں شرکاء کےساتھ مخصوص نفع کی شرط بھی لگائی اور اصل رقم محفوظ رہنےکی یقین دہائی کا معاہدہ بھی کیا، نیز سائل نے اس کاروبار میں نقصان ہونے کے  باوجود شرکاء کو منافع ہی دیتارہا،جس کے بعد سائل کا روبار میں مقروض ہوچکا ہےتو ایسی صورت میں مذکورہ  معاملہ مضاربت فاسدہ کاہے،لہٰذاایسی صورت میں سائل مذکورہ معاملے  میں صرف اجرت ِ مثل کا حق دارہے،جن شرکاء کو سائل نے باوجود نقصان کےمنافع دیے وہ منافع  دینا جائز نہیں تھا ،لہٰذ ا اداکردہ کل منافع اور کل سرمایہ جمع کرکے  اس سے  قرض کی کٹوتی کی جائے گی ،کٹوتی   کرنے کے بعد  دیکھا جائے گا،اگر  کا روبار میں نفع ہوا تھا ،تو یہ نفع ہر سرمایہ دار کو اس کی لگائی گئی رقم کے حساب سے دیا جائے گا،لیکن یہ معاملہ چوں کہ فاسد  تھا اس لیے ان منافع کی رقم  کا استعمال کرنا جائز نہیں بلکہ ان منافع کو صدقہ کردیا جائے،اور اگر کل سرمایہ اور شرکاء کو اداکردہ منافع کا حساب کرنے کےبعداور  قرض کی کٹوتی کرنے کےبعد   اس میں  نقصان  ہورہاہے ، تو یہ نقصان  ہر شریک کی لگائی گئی رقم پر فیصد کے حساب سے آئے گا،اور نقصان ہر شریک کی اصل  رقم سے فیصد کے حساب سے کٹوتی کرکے باقی  ماندہ اصل رقم  شرکاء کو واپس کی جائے گی۔ نقصان کی صورت میں جن شرکاء کو منافع کی رقم دی گئی ہے ان سے واپس کرکے دیگر شرکاءکو ان کی اصل رقم (نقصان کی کٹوتی کرنے کے بعد )واپس کی جائے گی۔اور جن شرکاء کے ساتھ تحریری طور پر اصل رقم محفوظ ہونے کا معاہدہ کیاتھا،شرعاً یہ معاہدہ جائز نہیں تھا،نیز سائل  صرف اس مدت کی اجرتِ مثل کا حق دار ہے ۔البحرالرائق    میں ہے:"قال : (ولاتصح إلا أن یکون الربح بینهما مشاعاً، فإن شرط لأحدهما دراهم مسماةً فسدت )؛ لما مر في الشرکة، وکذا کل شرط یوجب الجهالة في الربح یفسدها لاختلال المقصود".(كتاب الشركة ،ما تبطل به شركة العنان،ج:5،ص:191،ط:دارالکتب العلمیة)مجلۃ الاحکام العدلیۃ میں ہے:"المادة (1427) إذا تلف مقدار من مال المضاربة فيحسب في بادئ الأمر من الربح ولا يسري إلى رأس المال ، وإذا تجاوز مقدار الربح وسرى إلى رأس المال فلا يضمنه المضارب سواء كانت المضاربة صحيحة أو فاسدة."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ص275،ط؛دار الجیل)درر  الحکام فی شرح مجلۃ الاحکام میں ہے:"(المادة 1428) - (يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط) . يعود الضرر والخسار في كل حال على رب المال إذا تجاوز الربح إذ يكون الضرر والخسار في هذا الحال جزءا هالكا من المال فلذلك لا يشترط على غير رب المال ولا يلزم به آخر. ويستفاد هذا الحكم من الفقرة الثانية من المادة الآنفة وإذا شرط أن يكون مشتركا بينهما أو جميعه على المضارب فلا يعتبر ذلك الشرط. انظر المادة (83) أي يكون الشرط المذكور لغوا فلا يفسد المضاربة (الدرر) ؛ لأن هذا الشرط زائد فلا يوجب الجهالة في الربح أو قطع الشركة فلا تفسد المضاربة به حيث إن الشروط الفاسدة لا تفسد المضاربة (مجمع الأنهر)."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ج3،ص459،ط؛دار الجیل)فتاو یٰ شامی میں ہے:’’ (وركنها الإيجاب والقبول وحكمها) أنواع؛ لأنها (إيداع ابتداء) ۔۔۔ (وتوكيل مع العمل) لتصرفه بأمره (وشركة إن ربح وغصب إن خالف وإن أجاز) رب المال (بعده) لصيرورته غاصبا بالمخالفة (وإجارة فاسدة إن فسدت فلا ربح) للمضارب (حينئذ بل له أجر) مثل (عمله مطلقا) ربح أو لا (بلا زيادة على المشروط) خلافا لمحمد والثلاثة‘. وفي الرد:’’ (قوله: مطلقا) هو ظاهر الرواية قهستاني (قوله ربح أو لا) وعن أبي يوسف إذا لم يربح لا أجر له وهو الصحيح لئلا تربو الفاسدة على الصحيحة سائحاني ومثله في حاشية ط عن العيني (قوله على المشروط) قال في الملتقى: ولا يزاد على ما شرط له كذا في الهامش أي فيما إذا ربح وإلا فلا تتحقق الزيادة فلم يكن الفساد بسبب تسمية دراهم معينة للعامل تأمل (قوله خلافا لمحمد) فيه إشعار بأن الخلاف فيما إذا ربح، وأما إذا لم يربح فأجر المثل بالغا ما بلغ؛ لأنه لا يمكن تقدير بنصف الربح المعدوم كما في الفصولين لكن في الواقعات ما قاله أبو يوسف مخصوص بما إذا ربح وما قاله محمد إن له أجر المثل بالغا ما بلغ فيما هو أعم قهستاني (قوله: والثلاثة) فعنده له أجر مثل عمله بالغا ما بلغ إذا ربح در منتقى كذا في الهامش.‘‘ (كتاب المضاربة، ج:5،ص:646، ط: سعيد)فقط واللہ اعلم

Reference: Mishkat al-Masabih 5583 In-book reference : Book 28, Hadith 58: حوالہ

عنوان: مضاربت میں اصل رقم محفوظ رہنے کی شرط لگانا
سوال: میں نے اپنے دوست کو بزنس میں پیسے انویسٹ کرنے کو دیے اس شرط پرکہ  اصل رقم بھی محفوظ رہے گی اور ماہانہ دس فیصد پرافٹ وصول ہو گا۔جس بزنس میں انویسٹ کیا اس کا پرافٹ بھی پہلے سے فکس تھا۔اس نے اپنے پرافٹ سے دس فیصد دینے کا وعدہ کیا ہے۔اس بزنس میں نقصان کی قطعی گنجائش نہیں تھی۔کیا حاصل شدہ رقم جائز ہے یا سود کے زمرے میں آتی ہے؟
جواب: صورت مسئولہ میں سائل نے اپنے دوست کو بزنس میں پیسے انویسٹ کرنے کے لیے اس شرط پر دیے کہ اصل رقم محفوظ رہے گی، اور ماہانہ دس فیصد  پرافٹ وصول کرے گا،یہ سودی معاملہ ہے ناجائز ہے،لہذا حاصل شدہ رقم جائز نہیں ہوگی۔البتہ مضاربت پر دینا جائز ہے اس کی صورت یہ ہے کہ رقم دیتے وقت یہ معاہدہ کریں کہ اس رقم سے کاروبار کرنے کے بعد جو نفع ہوگا،اس سے اخراجات نکالنے کے بعد جو نفع بچے گا اس میں سے مثلاً دس فیصد نفع سرمایہ دار کو اور نوے فیصد نفع مضارب (محنت کرنے والے)کو ملے گا اور ماہانہ نفع حساب کرکے اسی طرح تقسیم کرتے رہیں گے،اور ااگر اتفاق سے نقصان ہوجائے تو پہلے دونوں کے نفع سے اس کو پورا کیاجائے گا،اور دونوں کے نفع سے پورا نہ ہو تو پھر سرمایہ دار کا نقصان ہوگا اور محنت کرنے والے کی محنت ضائع ہوجائے گی،اس کو محنت کے عوض کچھ نہیں ملے گا،اس طرح معاہدہ کرکے مضاربت کرنا جائز ہوگا۔مجلۃ الاحکام العدلیۃ میں ہے:"المادة (1427) إذا تلف مقدار من مال المضاربة فيحسب في بادئ الأمر من الربح ولا يسري إلى رأس المال ، وإذا تجاوز مقدار الربح وسرى إلى رأس المال فلا يضمنه المضارب سواء كانت المضاربة صحيحة أو فاسدة."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ص275،ط؛دار الجیل)درر  الحکام فی شرح مجلۃ الاحکام میں ہے:"(المادة 1428) - (يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط) . يعود الضرر والخسار في كل حال على رب المال إذا تجاوز الربح إذ يكون الضرر والخسار في هذا الحال جزءا هالكا من المال فلذلك لا يشترط على غير رب المال ولا يلزم به آخر. ويستفاد هذا الحكم من الفقرة الثانية من المادة الآنفة وإذا شرط أن يكون مشتركا بينهما أو جميعه على المضارب فلا يعتبر ذلك الشرط. انظر المادة (83) أي يكون الشرط المذكور لغوا فلا يفسد المضاربة (الدرر) ؛ لأن هذا الشرط زائد فلا يوجب الجهالة في الربح أو قطع الشركة فلا تفسد المضاربة به حيث إن الشروط الفاسدة لا تفسد المضاربة (مجمع الأنهر)."(الکتاب العاشر الشرکات،الباب السابع في حق المضاربة،الفصل الثالث في بيان أحكام المضاربة،ج3،ص459،ط؛دار الجیل)فقط واللہ اعلم

عنوان: مال مضاربت ہلاک ہونے کاحکم
سوال: میں تجارت کرتاتھاٹانک شہر میں میری دوکان تھی کچھ لوگوں نے مجھےبطور مضاربت روپے دیے اس طرح کہ منافع آپس میں نصف نصف تقسیم کریں گے ،مثلاًسال کے بعد دس ہزار منافع میں نصف میرے لیے اور نصف سرمایہ د ینے والے کےلیے ہوں گے اس طر ح  کئی سالوں کے منافع تقسیم کیے گئے میں اپنے زمانے کے مطابق ان پیسوں کی حفاظت کرتاتھا اپنی دکان میں ایک اسٹیل  کی الماری اس رقم کے لیے وقف کردی تھی اور بینک اکاؤنٹ میں بھی رقم جمع کی جاتی تھی پھر دودفعہ ایسا ہوا کہ رات کوچوروں  نے میری دکان کے تالے توڑ دی اور رقم نکال کرفرار ہوگئے پھر ایک دفعہ میں نقد کیش بینک میں جمع کرنے کےلیے جارہاتھاکہ اچانک بینک کے قریب مجھےڈاکووں نےگن پوائنٹ پر اغوا کیاکئی دنوں تک کسی خفیہ مقام میں رکھا مجھ سے ساری رقم لےلی اور تقریباً 25 دنوں تک مجھے یرغمال رکھا 25 دنوں کے بعد مجھے ایک دن ایک جنگل میں چھوڑ دیا بڑی مشکل سے اپنے گھر آیامزید یہ کہ کچھ لوگوں نے میرے پاس عارضی طور پر نقد رقم جمع کردی تھی یہ بھی ان حادثوں میں ضائع ہوگئی ،اب میں خالی ہاتھ ہوں اب سوال یہ ہے کہ کیا شرعاً میں ان لوگوں کویہ رقم دینے کا ذمہ دار ہوں یانہیں کسی بھی ترتیب سے میں ان کو دینے کا ذمہ دار ہوں یانہیں قرآن کریم اور حدیث مبارکہ کی روشنی میں جواب عنایت فرماکر ممنون فرمایئں ۔وضاحت :مضاربت کامعاہدہ ہر سال نیاہوتاتھا۔
جواب: صورتِ مسئولہ میں سائل کے پاس مضاربت کا مال امانت تھا ،اور امانت اگر بغیر تعدی و غفلت کے ہلاک ہوجائے تو امین  پر اس کاکوئی ضمان نہیں آتا،لہٰذا اگر سائل نے رقم رکھنے میں،دوکان بند کرنے میں ،تالالگانے میں ،کسی قسم کی غفلت نہیں کی تھی تو چوری ہوجانے کوصورت میں نقصان کا ذمہ دار سائل نہیں ہوگا ،اسی طرح بینک سے نکلتےہوئے سائل نے رقم کی حفاظت میں کوئی کوتاہی نہیں کی تھی ،اس کے باوجود ڈاکوؤں نے وہ رقم لوٹ لی تو اس کا ضمان بھی سائل کے ذمہ نہیں ہے ،البتہ چونکہ سائل کئی سال سے یہ مضاربت کررہا تھااور سال بہ سال نفع تقسیم کرتاتھااور پھر دوبارہ نئے سرے سے اگلی مدت کے لیے معاہدہ ہوتا تھا تو ہر سال کی مضاربت کو الگ معاملہ شمار کیا جائے گا، لہٰذاتو جس سال  مضاربت کامال ہلاک ہوا ہے، تو پہلے صرف اسی سال کے اب تک ہونے والے نفع سے نقصان کی تلافی کی جائے گی ،اگر نفع کم پڑجائے اور نقصان پورا نہ ہورہا ہو تو پھر اصل سرمایہ سے نقصا ن کو شمار کیاجائے گا  سائل پر کوئی تاوان نہیں ہوگا۔اور جن لوگوں نے عارضی طور پر اپنی رقم سائل کے پاس جمع کی تھی وہ رقم سائل کے پاس امانت تھی وہ بھی اگر بغیر تعدی کے ہلاک ہوئی ہے تو اس کابھی سائل ذمہ دار نہیں ہے ۔الدرالمختار مع الردالمحتار میں ہے :"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين(وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن)."(كتاب المضاربت ،فصل في المتفرقات،ج:5،ص:656،ط:سعيد)فتاوی ہندیہ میں ہے :"وإن سرقت الوديعة عند المودع ولم يسرق معها مال آخر للمودع لم يضمن عندنا، كذا في الكافي."(کتاب الودیعۃ ،الباب الرابع فيما يكون تضييعا للوديعة وما لا يكون،ج:4،ص:346،ظ:رشیدیه)فقط واللہ اعلم

عنوان: مضارب کے مرنے کے بعد مضاربت کا حکم
سوال: 1- ایک شخص نے اپنے دوست کے ساتھ بیع مضاربت کی، مضارب کے انتقال کے بعد اس کی اولاد نے کاروبار سنبھالا، تو اب ربّ المال کو اس کا نفع اسی طرح دیا جائے گا یا مضاربت ختم ہوجائے گی ؟2- رب المال کو متوفی نے طے شدہ نفع دیا نہیں تھا، آیا اولاد پر باپ کے ذمہ وہ نفع دینا واجب ہوگا یا نہیں؟
جواب: 1- صورتِ مسئولہ میں مضارب کے مرنے کے بعد مضاربت ختم ہوجائےگی، اگر مضارب کے ورثاء(اولاد وغیرہ) ربّ المال کے ساتھ مضاربت برقرار رکھنا چاہتے ہیں تو ازسرِنو مضاربت کا معاہدہ کرنا ہوگا۔2- مضارب کے انتقال کے بعد ان کے ورثاء پر لازم ہے کہ مالِ مضاربت میں سے ربّ المال کا سرمایہ لوٹانے کے بعد ان کےلیے حسبِ معاہدہ طے شدہ منافع بھی لوٹادیں۔فتح القدير للكمال ابن الهمام میں ہے:"قال (وإذا مات رب المال أو المضارب بطلت المضاربة) لأنه توكيل على ما تقدم، وموت الموكل يبطل الوكالة، وكذا موت الوكيل ولا تورث الوكالة وقد مر من قبل".(کتاب المضاربة، فصل في العزل والقسمة، ج:8، ص:466، ط: دارالفکر)فتاویٰ شامی  میں ہے:"مات المضارب ولم يوجد مال المضاربة فيما خلف عاد دينا في تركته."(کتاب المضاربة، فصل في المتفرقات في المضاربة، ج:5، ص:661، ط: ایج ایم سعید)فقط واللہ اعلم

عنوان: سودی معاہدہ کا حکم
سوال: میں نے اپنے ایک دوست سے 10 لاکھ روپے کاروبار کے لیے لئےتھے انویسٹمنٹ کے طور پر اور یہ معاہدہ ہوا تھا کہ ہر مہینے پچاس ہزار دوں گا لیکن کاروبار نہ چلنے کی بنا پر انہیں پچاس ہزار ماہانہ نہیں دے سکا اسی وجہ سے انہیں مختلف اوقات میں مختلف اعتبار سے پیسے واپس دیتا رہا کبھی 35000  کبھی 40000 کبھی 25 ہزار روپے ۔اب وہ دوست 25000 روپے پر راضی ہو گیا ہے لیکن25000 روپے سے کم پر نہیں یعنی بیس ہزار نہیں لے رہا بلکہ ہر مہینے اسے پچیس ہزار روپے ہر حالت میں چاہیے ۔ہمیں آرڈر ملے یا نہ ملے اسی طرح کبھی کبھار پانچ مہینے کوئی آمدنی نہیں ہوتی لیکن انہیں پھر بھی 25000 حالت میں دینے ہوتے ہیں اسی طرح وہ شخص نقصان میں بھی شریک نہیں ہوگا اب سوال یہ ہے کہ اس طرح میرا ان کو رقم واپس کرنا سود کے حکم میں تو نہیں آتا؟
جواب: صورت مسؤلہ میں اگر آپ نے ان سے یہ معاہدہ کیا تھا کہ ہر حال میں ان کو ہر ماہ 50 ہزار روپے ادا کریں گے اور ان کی رقم محفوظ رہے گی تو مذکورہ معاہدہ سود کا ہے اور اس معاہدہ کرنے پر دونوں فریقین گناہگار ہیں ان پر لازم ہے کہ اللہ تعالیٰ سے معافی مانگیں اور  مذکورہ معاہدے کو توڑ دیں۔ آپ نے  اس معاہدے کی بنیاد پر ان سے پیسے لیے تھے وہ واپس کردیں اور جس قدر ادائیگی ان کو کی ہے وہ اس میں سے منہا کرلیں ۔ معاہدہ ختم کرکے رقم واپس کرنا آپ کی ذمہ داری ہے اور انویسٹمنٹ کرنے کا صحیح   طریقہ یہ ہے کہ مضاربت کے طور پر پیسے دیے جائیں اور نفع کے ساتھ ساتھ نقصان میں بھی انویسٹر شریک ہوں ہر ماہ  خاص 25 ہزارر   وپے کا مطالبہ کرنا شرعا درست نہیں  ۔البتہ انویسٹر جب چاہے اپنی بقیہ رقم کا تقاضا کر سکتا ہے۔شرح المجلہ لسليم رستم باز میں ہے:"المضاربة نوع شركةعلى أن رأس المال  من طرف والسعي والعمل من الطرف الآخر."(شرح المجلة لسليم رستم باز ،كتاب المضاربة،الفصل الاول،المادة:1404ص744)"ومن شرطها أن يكون الربح بينهما مشاعا لا يستحق أحدهما دراهم مسماة من الربح۔۔۔۔لفساده فلعله لا يربح إلا هذا القدر."(الهداية،كتاب المضاربة،ج3،ص263)فقط واللہ اعلم

عنوان: مضاربتِ فاسدہ کا حکم
سوال: میں نسوار کی سپلائی کا کام کرتا تھا ،میں نے ماموں سے دو لاکھ روپے نسوار کے کاروبار کے لیے لیے،  معاہدہ یہ ہوا تھا کہ میں کام کروں گا اور فی پیکٹ دس روپے ماموں کو منافع دوں گا بقیہ میرا ہوگا،  اس کام کو آٹھ ماہ گزرچکے ہیں اس عرصہ میں ماموں کو ان کا طے شدہ منافع دیتا رہا ہوں ، کیا ہمارا یہ کاروبار کا طریقہ درست تھا ؟اگر شرعا جائز نہیں ہے تو اتنے عرصہ جو کاروبار کیا اور منافع ہوا اس کا کیا حکم ہے؟  اور آئندہ کے لیے کاروبار کی جائز صورت کیا ہے ؟نیز واضح رہے کہ میں انہیں دو لاکھ روپوں سے ہی نسوار خرید کر سپلائی کرتا تھا، میرا سرمایہ اس میں شامل نہیں تھا اور ماموں کو میں نے پارٹنر (شریک) بھی نہیں بنایا تھا۔
جواب:
صورتِ مسئولہ میں آپ نے اپنے ماموں سے دو لاکھ روپے کا سرمایہ لے کر نسوار کی سپلائی کا کام شروع کیا اور اس کام میں آپ کا سرمایہ  شامل نہیں تھا تو شرعی اعتبار سے یہ معاملہ "مضاربت" ہے، جس کے جائز ہونے کی شرائط میں سے ایک شرط یہ بھی ہے کہ  حاصل شدہ نفع کو رب المال (جس کا سرمایہ ہے) اور مضارب (محنت کرنے والے) کے درمیان فیصد کے اعتبار سے مقرر کرنا ضروری ہے، اگر  عقدِمضاربت میں ایک مخصوص رقم منافع کے طور پر طے کر دی جائے تو یہ عقد فاسد ہوجاتا ہے،اور اس کو ختم کرنا ضروری ہوتا ہے۔ لہذا صورتِ  مسئولہ   میں مذکورہ عقدِ مضاربت کرتے وقت جب آپ نے یہ شرط لگائی کہ ہر پیکٹ پر دس روپے بطور  نفع دوں گا تو یہ شرط لگانا درست نہیں تھا،اور اس کی وجہ سے یہ عقد بھی فاسد ہوگیا تھا،اس کو ختم کرنے کا طریقہ یہ ہے کہ اس عقد سے حاصل ہونے والے کل منافع رب المال ( سرمایہ دار/ماموں) کے ہیں، مضارب (محنت کرنے والے/آپ ) کو اجرتِ مثل (اس جیسے کام پر جتنی اجرت دینے کا رواج ہے) ملے گی۔ نیز اگر اس معاملے کو جاری رکھنا چاہیں تو گذشتہ معاہدہ میں طے پانے والی شرطِ فاسد (فی پیکٹ دس روپے )ختم کرکے ازسرنو معاہدہ کریں اور حاصل شدہ نفع کی تقسیم فیصد کے تناسب سے مقرر کریں۔ البحر الرائق  (7/ 264):’’ الرابع أن يكون الربح بينهما شائعا كالنصف والثلث لا سهما معينا يقطع الشركة كمائة درهم أو مع النصف عشرة الخامس أن يكون نصيب كل منهما معلوما فكل شرط يؤدي إلى جهالة الربح فهي فاسدة وما لا فلا مثل أن يشترط أن تكون الوضيعة على المضارب أو عليها فهي صحيحة وهو باطل ۔۔۔وحكمها أنه أمين بعد دفع المال إليه ووكيل عند العمل وشريك عند الربح وأجير عند الفساد فله أجر مثله والربح كله لرب المال‘‘ (كتاب المضاربة، ط: دارالكتاب الإسلامي بيروت)حاشية ابن عابدين  (5/ 646):’’ (وركنها الإيجاب والقبول وحكمها) أنواع؛ لأنها (إيداع ابتداء) ۔۔۔ (وتوكيل مع العمل) لتصرفه بأمره (وشركة إن ربح وغصب إن خالف وإن أجاز) رب المال (بعده) لصيرورته غاصبا بالمخالفة (وإجارة فاسدة إن فسدت فلا ربح) للمضارب (حينئذ بل له أجر) مثل (عمله مطلقا) ربح أو لا (بلا زيادة على المشروط) خلافا لمحمد والثلاثة‘‘’’ (قوله: مطلقا) هو ظاهر الرواية قهستاني (قوله ربح أو لا) وعن أبي يوسف إذا لم يربح لا أجر له وهو الصحيح لئلا تربو الفاسدة على الصحيحة سائحاني ومثله في حاشية ط عن العيني (قوله على المشروط) قال في الملتقى: ولا يزاد على ما شرط له كذا في الهامش أي فيما إذا ربح وإلا فلا تتحقق الزيادة فلم يكن الفساد بسبب تسمية دراهم معينة للعامل تأمل (قوله خلافا لمحمد) فيه إشعار بأن الخلاف فيما إذا ربح، وأما إذا لم يربح فأجر المثل بالغا ما بلغ؛ لأنه لا يمكن تقدير بنصف الربح المعدوم كما في الفصولين لكن في الواقعات ما قاله أبو يوسف مخصوص بما إذا ربح وما قاله محمد إن له أجر المثل بالغا ما بلغ فيما هو أعم قهستاني (قوله: والثلاثة) فعنده له أجر مثل عمله بالغا ما بلغ إذا ربح در منتقى كذا في الهامش‘‘ (كتاب المضاربة، ط: سعيد)فقط والله اعلم

Reference: Mishkat al-Masabih 5583 In-book reference : Book 28, Hadith 58: حوالہ

عنوان: مضارب کامال مضاربت میں اپنی رقم شامل کرکےمنافع میں سےدوحصےخودرکھنا
سوال: ہمارے علاقے میں کاروبار کی مروجہ صورت یہ ہے کہ ایک آدمی کچھ رقم اپنی طرف سے اور کچھ رقم مختلف لوگوں سے مضاربت کے نام پر لے کر ادھار پر کاروبار کرتا ہے اور سال کے بعد وصولی کرکے نفع میں سے دو حصے خود لیتاہے اور تیسرا حصہ اصحاب اموال کے سرمایے کے حساب سے ان کو دیتا ہے. آیا یہ شراکت ہے یا مضاربت؟ اگر شراکت ہے تو شراکت کی کونسی قسم ہے؟
جواب: صورتِ مسئولہ میں  کاروبار کی یہ صورت کہ جس میں ایک آدمی کچھ رقم اپنی طرف سے اور کچھ رقم مختلف لوگوں سے مضاربت کے نام پر لے کر کاروبار کرتاہو، یہ مضاربت ہے شرکت نہیں ہے، پھر اگر مثلاً بیس فیصد رقم اس میں  مضارب کی ہو اور باقی اسی فیصد رقم مختلف لوگوں کی ہو  تو مضارب کی رقم کے بقدر حاصل شدہ منافع اسی مضارب کاہوگا، اور مختلف لوگوں کی رقم کے بقدر  حاصل شدہ منافع  آپس میں طے شدہ شرح  فیصد کے حساب سے تقسیم ہوگا، اور اگر پہلے سے طے نہ ہو تو پھر منافع آدھا آدھا تقسیم  ہوگا،لہٰذا صورتِ مسئولہ میں اگر اس شخص نے لوگوں کے  ساتھ یہ طے کیا ہوکہ حاصل شدہ منافع میں سے دو حصے میرے اور ایک حصہ تمہاراہے تو  پہلے اپنی رقم کے بقدر منافع  الگ کر کےباقی ماندہ منافع میں سے دوحصے مضارب کا اور ایک حصہ مختلف لوگوں کاہو گا۔درر الحکام شرح مجلۃ الاحکام میں ہے:"المادة ( 1416 ) - ( إذا كان رب المال في المضاربة قد فوض إلى رأي المضارب أمور المضاربة بقوله له : اعمل برأيك يكون المضارب مأذونا بخلط مال المضاربة في كل حال....إذا كان رب المال في المضاربة المطلقة قد أذن للمضارب صراحة أو فوض إلى رأي المضارب أمور المضاربة بقوله له : اعمل برأيك، يكون المضارب مأذونا بخلط مال المضاربة بماله وبإعطائه أيضا مال المضاربة لآخر مضاربة في كل حال،"(المادة:1416،ج:3،ص:472،ط:دارالکتب العلمیة)اور بدائع الصنائع میں ہے:"(وأما) القسم الذي للمضارب أن يعمله إذا قيل له: اعمل برأيك وإن لم ينص عليه، فالمضاربة والشركة والخلط، فله أن يدفع مال المضاربة مضاربة إلى غيره، وأن يشارك غيره في مال المضاربة شركة عنان، وأن يخلط مال المضاربة بمال نفسه، إذا قال له رب المال: اعمل برأيك وليس له أن يعمل شيئا من ذلك، إذا لم يقل له ذلك."(کتاب المضاربة،بيان حكم الضاربة،ج:5،ص:133،ط:وحيديه)فقط واللہ اعلم

عنوان: انوسٹر کا آڑھتی کو گندم کی خریداری کے لیے رقم دینے کا حکم
سوال: گندم کی کٹائی کے سیزن میں انویسٹر منڈی کے آڑھتی کو ایک رقم مثلا دس لاکھ دیتا ہے مدت مقرر کرکے مثلا چھ ماہ کہ اس رقم سے آڑھتی آج کی قیمت پر گندم خرید لے اور چھ ماہ بعد فروخت کرے۔اس وقت رأس المال انویسٹر کو واپس مل جائے گا اور جو نفع ہوگا وہ مقرر فیصد کے حساب سے فریقین میں تقسیم ہوگا۔ اس میں ہوتا یہ ہے کہ آڑھتی گندم خریدتا ہے لیکن مقرر مدت آنے تک اسے کئی بار فروخت کرتا ہے مزید خریدتا رہتا ہے اور اسے ایسا کرنے کی انویسٹر سے اجازت ہوتی ہے۔لیکن اس خرید وفروخت کے نفع نقصان کا انویسٹر سے کوئی تعلق نہیں ہوتا۔ چھ ماہ پورے ہونے پر اس کے پاس انویسٹر کی رقم سے خریدی گئی گندم کی مقدار موجود ہوتی ہے جسے فروخت کرکے وہ حسبِ معاہدہ نفع تقسیم کرلیتا ہے۔ کیا یہ صورت جائز ہے؟وضاحت:  آڑھتی کے پاس گندم موجود رہتی ہے کیونکہ انکی خریدوفروخت مسلسل چلتی رہتی ہے اس لیے بعض اوقات انویسٹر مقررہ وقت سے پہلے ہی فروخت کرکے رقم واپس لینے کا مطالبہ کردیتا ہے اور بعض اوقات ریٹ مناسب نہ ہونے پر مدت بڑھانے کا بھی کہہ دیتا ہے۔
جواب: صورتِ مسئولہ میں انوسٹر اور آڑھتی کے درمیان  ہونے والا معاہدہ عقدِ مضاربت ہے،عقدِ مضاربت دو شخصوں کے درمیان ایسے معاہدے کو کہا جاتا ہے جس میں ایک جانب سے سرمایہ اور دوسری جانب سے محنت ہو اور پھرحاصل ہونے والا نفع دونوں کے ما بین حسبِ معاہدہ تقسیم کیا جاتا ہو۔   اس میں عمل اور کاروبار سرمایہ لگانے والا طے کرتا ہے ، چناں چہ اگر وہ متعین کیے بغیر   کوئی بھی کاروبارکرنے کی اجازت دے  یا مضارب کو کسی خاص عمل کی اجازت دے جیسا کہ مذکورہ صورت میں آڑھتی کا انوسٹر کی اجازت سے گندم کو  بار بار خریدنا اور بیچنا ، تو مضارب کو اس کا اختیار ہوگا۔نیز معاملے کے لیے کوئی خاص وقت  مقرر کرنے کی صورت میں مدت کے اختتام پر  باہمی رضامندی کےساتھ دوبارہ عہد کرکے اس سلسلہ کو آگے بھی بڑھاسکتے ہیں ،   البتہ عقدِ مضاربت  کے درست ہونے کے لیے کئی شرائط ہیں جن میں سے ایک یہ ہے کہ نفع  طے شدہ تناسب سے تقسیم ہو اور نقصان کی صورت میں اس نقصان کوپہلےحاصل شدہ نفع سے پورا کیا جائے گا، اگر اس سے بڑھ گیا تو وہ رب المال کے ذمہ ہوگا اور اصل سرمایہ سے پورا کیا جائے گا، مضارب کو نقصان کا ذمہ دار ٹھہرانا جائز نہیں، بلکہ نقصان کی صورت میں سرمایہ دار نقصان برداشت کرے گا اور مضارب کی محنت رائیگاں جائے گی۔لہذا انوسٹر کا یہ شرط لگانا کہ چھ ماہ کے دوران گندم کی خرید و فروخت میں ہونے والے نقصان کا ذمہ دار آڑھتی ( مضارب) ہوگا اور  اس خرید وفروخت کے نفع نقصان کا انوسٹر سے کوئی تعلق نہیںہوگا شرط فاسد ہے، جس کی وجہ سے مضاربت کا یہ عقدشرعا فاسد ہے، ایسے عقد کو ختم کرکے شرطِ فاسد کے بغیر عقدِ مضاربت کرنا لازم ہے۔ذکر کردہ معاملہ کو  ٹھیک کرنے کے لیے دو طریقے اختیار کيے جاسکتے ہیں:1۔۔ چھ مہینے کے دوران ہونے والے آڑھتی کے تمام معاملات ( خرید و فروخت)   کے نفع و نقصان کی تقسیم اوپر تمہید میں ذکر کردہ اصول کے مطابق ہو ، سرمایہ دار کا نقصان  سے لاتعلق ہونا شرعا درست نہیں۔2۔۔ آڑھتی حسبِ معاہدہ  چھ مہینے بعد ہی گندم فروخت کرے، اس دوران وہ  انوسٹر کے مال سے خرید و فروخت نہ کرے۔فتاوی شامی میں ہے:"وشرعا (عقد شركة في الربح بمال من جانب) رب المال (وعمل من جانب) المضارب."(کتاب المضاربة، 5/ 645، ط: سعید)و فیه ایضا:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين۔۔۔و فی الرد تحته: (قوله ولو فاسدة) أي سواء كانت المضاربة صحيحة أو فاسدة، وسواء كان الهلاك من عمله أو لا ح (قوله: من عمله) يعني المسلط عليه عند التجار، وأما التعدي فيظهر أنه يضمن."(کتاب المضاربة، 5/ 656، ط: سعید)مبسوطِ سرخسی میں ہے:"وكل مضاربة فاسدة فلا نفقة للمضارب فيها على مال المضاربة؛ لأن بعد فساد المضاربة هو بمنزلة الأجير. (ألا ترى) أنه يستوجب أجر المثل، ربح أو لم يربح؟ والإجارة الفاسدة معتبرة بالصحيحة، فكما أن في الإجارة الصحيحة لا يستوجب النفقة على المال؛ لأنه استوجب بدلا مضمونا بمقابلة عمله، فكذلك في الإجارة الفاسدة، فإن أنفق على نفسه من المال حسب من أجر مثل عمله، وأخذ بما زاد عليه إن كان أنفق أكثر من أجر المثل."(کتاب المضاربة، باب نفقة المضارب، 22/ 67، ط:دار المعرفة – بيروت)فقط واللہ اعلم

عنوان: مضاربت میں متعین رقم کی شرط لگانا/ بیوی کی مرضی کے بغیر قرض لینا
سوال: میرے سسر نے بینک میں 8لاکھ جمع کرائے تھے جس سے وہ ہر ماہ 10ہزار پرافٹ لیتے تھے،  اس بات کا علم ہمیں ان کی وفات کے بعد ہوا، اب پیسے ان کے 6 بیٹوں،1بیٹی اور 1ماں میں برابر تقسیم کیے، بعد میں فیصلہ ہوا کہ جب تک امی حیات ہیں پیسے ان کے پاس ہی رہیں گے ،وہ چاہتی تھیں  کہ اس رقم پہ پرافٹ آتا رہے؛ تاکہ ان کو خرچے کا کوئی مسئلہ نہ ہو اور بیٹوں سے  مانگنا نہ پڑے، اس لیے انہوں نے وہ پیسے میرے شوہر کو دے دیے کہ وہ کاروبار میں لگائیں اور اس پہ ہر ماہ 30 ہزار پرافٹ دیں۔سوال یہ ہے کہ کیا بیٹے کا ماں کو ایسے پرافٹ دینا سود ہے؟  اگر ہے تو اب کیا صورت ہے پیسے کاروبار سے کیسے نکالے جائیں؟ دوسرا یہ کے اس بات کو لے کر ہمارے تعلقات خراب ہو رہے ہیں، کیا بیوی کی مرضی کے بغیر قرض لے لینا جائز ہے؟
جواب: 1۔سائلہ  کے سسر  بینک   میں رقم رکھ کر  جو پرافٹ لیتے تھے وہ سود تھا، اس پر  مرحوم کے لیے استعفار  کریں، اور جو رقم سائلہ کی ساس کے پاس ان کے بچوں نے رکھوائی ہے،  اگر ورثاء سب بالغ عاقل ہیں اور باہم خوشی سے ماں کے پاس یہ رقم رکھی ہے، تو یہ جائز ہے،اس کی حیثیت قرض کی ہوگی، اس کو جائز کاروبار میں لگانا درست ہے،لیکنہر مہینے  پرافٹ کے طور پر تیس ہزار متعین کرکے  معاملہ کرنا ناجائز ہے، منافع  کی تقسیم حاصل شدہ منافع کے فیصد کے اعتبار سے متعین کرنا ضروری ہے ، اس لیے  اس معاملے کو ختم کرکے از سرِ نو  عقد کرنا  ضروری  ہے، اور یوں معاملہ کیا جائے کہ اس رقم سے کاروبار کے نتیجے میں جو نفع حاصل ہوگا اس کا اتنا فیصد آپ کی ساس کا ہوگا اور اتنا فیصد آپ کے شوہر کا۔ شرح مختصر الطحاوی میں ہے:"(ولا تجوز المضاربة على أن لأحدهما دراهم معلومة)".(شرح مختصر الطحاوي للجصاص: كتاب المضاربة 3/ 367، ط. دار البشائر الإسلامية - ودار السراج، الطبعة : الأولى: 1431 هـ =2010 م)الدر المختار میں ہے:"ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت".(الدر المختار مع حاشية ابن عابدين : كتاب المضاربة 5/ 648، ط. سعيد)2)      شوہر کےلیے بیوی کی مرضی کے بغیر کسی سے قرض لینا جائز ہے، البتہ بیوی سے اس کی مرضی کے بغیر قرض لینا جائز نہیں۔    درر الحکام شرح مجلۃ الاحکام میں ہے:"ولا يجوز التصرف في ملك الغير بدون إذنه".(درر الحكام شرح مجلة الاحكام : الكتاب الثاني الإجارة، الباب السابع في وظيفة الآجر والمستأجر وصلاحيتهما بعد العقد،  الفصل الثالث في بيان المواد المتعلقة برد المأجور وإعادته 1/ 679،ط.  دار الجيل،الطبعة: الأولى:1411هـ =1991م)فقط والله اعلم

عنوان: نوجوان پروگرام کے تحت بینک سے لون لے کر کاروبار کرنے کا حکم
سوال: ہم نے کامیاب نوجوان پروگرام کے تحت بینک سے لون (قرضہ) لیا ،اس میں سے کچھ رقم ذاتی اخراجات میں خرچ کردی۔ اس کے بعد باقی رقم سے ایک دوکان کرائے (رینٹ) پر لی ،اور ایک سیل مین کو بطور مضارب کے رکھا، کاروبار شروع کیا ،مکمل سرمایہ ہمارا تھا اوردوکان  کے اخراجات نکال کر 50 فیصد پروفٹ (منافع) پر سیل مین کو رکھا ،اور سارا کام سیل مین دیکھتا ہے۔ایک ماہ  کے پروفٹ کے بعد سیل مین نے کہا  کہ یہ سود کا پیسہ ہے۔اس لیے آپ مجھے یہ دوکان دے دیں ،اور اس میں موجود سامان کی قیمت لےلیں ،تاکہ میں پاک ہوجاؤں۔(1) اب پوچھنا یہ ہے کہ اگر ہم ایسا کریں تو اس سیل مین کے لیے وہ سرمایہ پاک ہوجائے  گا جو کاروبار بینک سے لون لے کر   شروع کیاگیاتھا۔(2) اور ہم نے جو لون لیا تھا وہ آٹھ سال کی قسطوں میں ادا کرنا تھا، جب کہ ہم اب نادم ہیں  اس گناہ پر ،اور ایک سال میں محنت کرکے بغیر اجرت اور منافع لیے اس قرض کو ایک سال میں اتارنا چاہتے ہیں۔جب کہ بینک سے معلومات لینے پر یہ معلوم ہوا  کہ  یہ  لون آٹھ سال کی قسطوں میں ہی ادا ہوگا، ایک سال میں ادا نہیں ہوسکتا ۔ اس صورت ِحال میں شریعت کی رو سے ہماری رہنمائی فرمائیں کہ ہمیں کیا کرنا چاہیے۔
جواب: واضح رہے کہ نوجوان پروگرام کے تحت بینک سے لون  لینا سود ہےاور سود لینا اور دینا حرام ہے ۔سود کے معاملات سے نہ بچنے والے کے متعلق قرآن مجید میں  اللہ تعالیٰ اور اس کے رسول کی طرف سے اعلان جنگ   کا حکم ہوا ہے۔" فَإِن لَّمْ تَفْعَلُواْ فَأْذَنُواْ بِحَرْبٍ مِّنَ اللَّهِ وَرَسُولِهِ وَإِن تُبْتُمْ فَلَكُمْ رُؤُوسُ أَمْوَالِكُمْ لاَ تَظْلِمُونَ وَلاَ تُظْلَمُونَ."(سورة البقرۃ ،آیت نمبر:279)ترجمہ:"پھر اگر تم نہ کروگے تو اشتہار سن لو جنگ کا اللہ  کی طرف سے اور اس کے رسول کی طرف سے (تم پر جہاد ہوگا)،اور اگر تم توبہ کرلوگے تو تم کو تمہارے   اصل اموال ملجاویں گے ۔نہ تم کسی پر ظلم کرنے پاؤگے اور نہ تم پر کوئی ظلم کرنے پائے گا۔"بیان القرآن ،ج:1،ص167)لہذا صورت ِ مسئولہ میں سائل  جتنا جلدی ہوسکے اس  سودی قرضہ کو ختم کرلے ۔ اور  توبہ و استغفار بھی کرے۔جب مضارب نے ایک ماہ کام کرنے کے بعد مزید کام کرنے سے معذرت کرلی تو یہ عقد مضاربت ختم ہوگیا۔ اب اگر مضارب اس مال کو( جو بینک   کے قرضے سے  خریدا گیا ہے )سائل سے خرید کر خود کاروبار کرنا چاہتا ہے تو باہمی رضامندی سے ایسا کیا جاسکتا ہے۔اگر مضارب اس مال کو خرید ے گا ،تو اس کےلیے اس مال سے آگےتجارت کرنا جائز ہے ۔ بینک کی پالیسی کے تحت اگر واقعی  آٹھ سال سے پہلے قرضہ کی ادائیگی ممکن نہیں، تو مقروض جس قدر جلد ممکن ہو قرض کے بقدر رقم اپنے مال سے الگ کر کے رکھ لے اور اس کے مقررہ وقت پر ادائیگی کرتا رہے۔ ساتھ  ساتھ  توبہ واستغفار کا بھی اہتمام کرے۔ بینک سے  قرض لی گئی رقم سے سائل اگر حلال کام جائز طریقے سے کرتا ہے تو اس سے حاصل ہونے والے منافع اس کےلیے حلال ہوں گے۔فتاویٰ شامی میں ہے:۔"مطلب إذا اکتسب حراما ثم اشتری فھو علی خمسة أوجه ۔۔۔۔رجل إکتسب مالا من حرام ثم اشتری فھذا علی خمسة أوجه :أما إن دفع تلك الدراھم إلی البائع أولا ثم اشتری منه بها ،أواشتری قبل الدفع بها ودفعھا،أو اشتری قبل الدفع بها ودفع غیرھا،أو اشتری مطلقا ودفع تلك الدراھم،أو اشتری بدراھم أخر ودفع تلك الدراھم۔   بالربح۔  وقال الکرخی:فی الوجه الأول والثانی لا یطیب ،وفی الثلاث الأخیرۃ یطیب  لکن الفتویٰ الآن علی قول الکرخی دفعا للحرج عن الناس."(فتاویٰ شامی،کتاب البیوع،باب المتفرقات، مطلب إذا اکتسب حراما ثم اشتری قھو علی خمسة أوجه، ج:5،ص:235،ط:ایچ ایم سعید)"الضرورات تُبیح المحظورات ۔۔۔۔۔ما اُبیح للضرورۃ  یقدر بقدرھا۔۔"(الأشباہ والنظائر، القاعدۃ الخامسة :الضرر یزال،ص:73،ط:المکتبة الوحیدیة پشاور-پاکستان) "فصل: وأما صفة ھذا العقد فھو أنه عقد غیر لازم ، ولکل منھما أعني رب المال والمضارب الفسخ."(بدائع الصنائع ،کتاب المضاربة ،ج:6،ص:109،ط :دارالکتب العلمیة)فقط واللہ اعلم

عنوان: عقد مضاربت ميں نقصان دونوں پر ڈالنے کا حکم
سوال: میرا دوست پرانے رکشے لے کر بیچتا ہے ،میں اس کے ساتھ کاروبار کرنا چاہتا ہوں ،اس کا کہنا ہے کہ پیسہ تمہارا محنت میری ہوگی ،اور نفع برابر تقسیم ہو گا اور اگر نقصان ہوگا تو بھی برابر تقسیم ہو گا۔ مثال کےطورپر اگر وہ ایک لاکھ مجھ سے لے کر رکشہ خریدتا ہے اور اس کو ڈیڑھ لاکھ میں بیچتا ہے۔تو دونوں کو پچیس پچیس ہزار ملیں گے۔اور اگر وہ نقصان میں80000 اسی ہزار میں بیچتا ہے تو جو بیس ہزار کا نقصان ہوا اس میں سے دس ہزار وہ ادا کرے گا ۔ کیا ایسا کرنا شرعاً جائز ہے؟
جواب: صورتِ مسئولہ میں مذکورہ عقد عقدِ مضاربت ہے، اور عقد مضاربت میں نقصان مضارب پر ڈالنا جائز نہیں  ،بلکہ پہلے نفع سے نقصان کو پورا کیا جائے گا اور اگر نفع سے پورا نہ ہو تو یہ نقصان صرف رب المال (جس کا سرمایہ ہے) پر ہے، مضارب پر نقصان کی شرط  ڈالنا شرط فاسد ہے،اس کااعتبار نہیں ۔لہذاصورت مسؤلہ میں اگر وہ مذکورہ  رکشہ نقصان میں80000 اسی ہزار میں بیچتا ہے تو جو بیس ہزار کا نقصان ہو گا  وہ سارانقصان   صرف رب المال (جس کا سرمایہ ہے)   برداشت کرے گا،مضارب( کام کرنے والے ) کےذمہ کچھ نہیں ہو گا۔بدائع الصنائع میں ہے:"ولو شرطا في العقد أن تكون الوضيعة عليهما بطل الشرط، والمضاربة صحيحة والأصل في الشرط الفاسد إذا دخل في هذا العقد أنه ينظر إن كان يؤدي إلى جهالة الربح يوجب فساد العقد؛ لأن الربح هو المعقود عليه، وجهالة المعقود عليه توجب فساد العقد، وإن كان لا يؤدي إلى جهالة الربح يبطل الشرط وتصح المضاربة وشرط الوضيعة عليهما شرط فاسد؛ لأن الوضيعة جزء هالك من المال، فلا يكون إلا على رب المال، لا أنه يؤدي إلى جهالة الربح، فلا يؤثر في العقد فلا يفسد به العقد۔"(کتاب المضاربة، ص:86، ج:6، ط:سعید) فقط واللہ اعلم

عنوان: مضاربت اسکینڈل میں رقم لگانے والا صرف سرمائے کا مستحق ہے یا منافع کا بھی؟
سوال: عرض ہے کہ مضاربت کےنام پرجواسکینڈل ہواتھا چندسال پہلے، اس میں میں  نے بھی بطورِایجنٹ کے لوگوں سے کچھ پیسےذمہ داری پرلے کرآگےدیا، جوکہ ساراڈوب گیا، اب میں اپنی طرف سے وہی پیسہ واپس کرناچاہتاہوں۔مگر سوال یہ ہے کہ جن لوگوں نےمنافع بھی لیااور اب سارارأس المال بھی واپس لے لیں، آیاان کے لیے یہ جائزہوگا کہ نہیں؟ یاجورقم انہوں نے بطورِ منافع کے لی تھی اس کو منہاکرکے باقی رقم ان کے لیےلیناجائز ہوگا؟
جواب:
واضح رہے کہ   اب چوں کہ یہ بات ظن غالب کے درجہ کو پہنچ چکی ہے کہ مذکورہ مضاربت کے نام پر جمع کیے ہوئے سرمائے سے کوئی حقیقی کاروبار نہیں کیا جاتا تھا، بلکہ لوگوں سے سرمایہ جمع کر کے لوگوں کے پیسوں کی ہی ہیر پھیر کر کے لوگوں کو نفع بانٹا جاتا تھا اور آخر میں سب کے پیسے غصب کر لیے گئے، لہذا اس مضاربت کے معاملہ میں ابتداء لوگوں کے پیسے مضارب کے پاس امانت تھے، پھر جب اس کو رب الاموال کی منشأ کے مطابق کاروبار میں نہیں لگایا گیا اور صرف ہیر پھیر کی گئی تو مضارب امانت میں تعدی کی وجہ سے اس رقم کا ضامن بن گیا اس پر رقم کی واپسی شرعا واجب ہوگئی اور جن لوگوں نے اس مضاربت میں پیسے لگائے وہ اپنے اصل سرمائے کے حق دار بن گئے  اور چوں کہ مضاربت کا صرف نام تھا، حقیقت میں مضاربت نہیں تھی تو یہ لوگ نفع کے مستحق نہیں ہیں ۔ نیز یہ بھی واضح رہے کہ جن لوگوں نے ایجنٹ بن کر لوگوں سے اس مضاربت کے لیے پیسے لیے وہ لوگوں کے سرمائے پر امین تھے اور جب انہوں نے وہ سرمایہ لوگوں کی منشأ کے مطابق مضاربت میں لگا دیا تو شرعا ان پر کوئی ضمان واجب نہیں ہے البتہ اخلاقی بنیاد پر کوئی ایجنٹ لوگوں کا سرمایہ واپس کرنا چاہتا ہے تو واپس کرسکتا ہے۔لہذا صورتِ مسئولہ میں سائل نے جن لوگوں سے سرمایہ لیا تھا وہ اپنی اصل سرمائے کے مستحق ہیں اور جو مضارب تھا اس پر یہ رقم واپس کرنا واجب ہے، اس سرمائے پر  مضارب کی طرف سے اگر بالفرض نفع مل بھی رہا تب بھی  نفع وصول کرنا  جائز نہیں ہے ۔ سائل پر گو کہ اصل سرمایہ بھی واپس کرنا واجب نہیں ہے،  لیکن اگر پھر بھی وہ واپس کرتا ہے تو لوگوں کو ان کے سرمائے کے بقدر واپس کردے یعنی جس نے پہلے کچھ نفع وصول کرلیا تھا تو اس  نفع کی رقم کو سرمائے کی رقم سے  منہا کرکے بقیہ واپس کردے اور جس نے کچھ وصول نہیں کیا تھا اس کو مکمل سرمائے کی رقم واپس کردے۔فتاوی ہندیہ میں ہے:"أما تفسيرها شرعا فهي عبارة عن عقد على الشركة في الربح بمال من أحد الجانبين والعمل من الجانب الآخر حتى لو شرط الربح كله لرب المال كان بضاعة ولو شرط كله للمضارب كان قرضا هكذا في الكافي۔"(کتاب المضاربۃ، باب اول ج نمبر ۴ ص نمبر ۲۸۵،دار الفکر)بدائع الصنائع  میں ہے:"أما الذي يرجع إلى حال المضارب في عقد المضاربة فهو أن رأس المال قبل أن يشتري المضارب به شيئا أمانة في يده بمنزلة الوديعة؛ لأنه قبضه بإذن المالك لا على وجه البدل والوثيقة، فإذا اشترى به شيئا صار بمنزلة الوكيل بالشراء والبيع؛ لأنه تصرف في مال الغير بأمره، وهو معنى الوكيل فيكون شراؤه على المعروف، وهو أن يكون بمثل قيمته أو بما يتغابن الناس في مثله، كالوكيل بالشراء وبيعه على الاختلاف المعروف في الوكيل بالبيع المطلق"(کتاب المضاربۃ ،فصل فی بیان حکم المضاربۃ ج نمبر ۶ ص نمبر ۸۷،دار الکتب العلمیۃ)بدائع الصنائع  میں ہے:"وليس له أن يقرض مال المضاربة؛ لأن القرض تبرع في الحال، إذ لا يقابله عوض للحال، وإنما يصير مبادلة في الثاني، ومال الغير لا يحتمل التبرع.وكذلك الهبة والصدقة؛ لأن كل واحد منهما تبرع، ولا يأخذ سفتجة؛ لأن أخذها استدانة وهو لا يملك الاستدانة، وكذا لا يعطى سفتجة؛ لأن إعطاء السفتجة إقراض وهو لا يملك الإقراض إلا بالتنصيص عليه، هكذا قال محمد، عن أبي حنيفة أنه قال: ليس له أن يقرض، ولا أن يأخذ سفتجة، حتى يأمره بذلك بعينه، فيقول له: خذ السفاتج وأقرض إن أحببت فأما إذا قال له: اعمل في ذلك برأيك فإنما هذا على البيع والشراء والشركة والمضاربة وخلط المال وهذا قول أبي يوسف، وقولنا لما ذكرنا أن قوله: اعمل في ذلك برأيك تفويض الرأي إليه في المضاربة، والتبرع ليس من عمل المضاربة، وكذا الاستدانة بل هي عند الإذن شركة وجوه، وهي عقد آخر وراء المضاربة، وهو إنما فوض إليه الرأي في المفاوضة خاصة، لا في عقد آخر لا تعلق له بها، فلا يدخل في ذلك وليس أن يشتري بما لا يتغابن الناس في مثله، وإن قال له: اعمل برأيك.ولو اشترى يصير مخالفا؛ لأن المضاربة توكيل بالشراء، والتوكيل بالشراء مطلقا ينصرف إلى المتعارف، وهو أن يكون بمثل القيمة، أو بما يتغابن الناس في مثله، ولأن الشراء بما لا يتغابن في مثله محاباة، والمحاباة تبرع، والتبرع لا يدخل في عقد المضاربة"(کتاب المضاربۃ ،فصل فی بیان حکم المضاربۃ ج نمبر ۶ ص نمبر ۹۲،دار الکتب العلمیۃ)فقط واللہ اعلم

Reference: Riyad as-Salihin 1493 In-book reference : Book 16, Hadith 29: حوالہ

عنوان: رب المال کا مضارب سے قرض لے کر اسی کو مضاربت پر مال دینا
سوال: زید نے بکر سے پانچ لاکھ روپے قرض حسنہ کے طور پر لیے، طے یہ ہوا کہ زید چھ ماہ بعد پانچ لاکھ روپے ہی واپس کرے گا۔ اس معاملے کے مکمل ہونے کے بعد زید نے بکر سے کہا کہ میں آپ کو پانچ لاکھ روپے بطورِ مضاربت دے رہا ہوں اس سے حاصل ہونے والے نفع میں میرا چالیس فیصد اور آپ کا ساٹھ فیصد ہوگا، اور بکر اس پر راضی ہے تو کیا یہ صورت جائز ہوگی؟ قرض لیتے وقت مضاربت کا معاملہ زیرِ بحث نہیں تھا، البتہ زید کے ذہن میں تھا کہ بکر سے قرض لے کر اسی کو مضاربت پر دے دوں گا، اور چھ ماہ بعد مضاربت ختم کرکے اس کا قرض اسی کو واپس کردوں گا، اور نفع بھی حاصل کرلوں گا۔
جواب: صورت مسئولہ میں زید نے جو بکر سے پانچ لاکھ روپے قرض لیے زید اس کا مالک بن گیا اور بکر کا حق ان نقود کے عین سے ختم ہوگیا اور بکر کا حق زید کے ذمہ واجب ہوگیا۔ پھر جب زید  بکر کو ہی مضاربت کے  طور پر پانچ لاکھ روپےدے گا تو  مضاربت کی شرائط پوری ہونے کی وجہ سے یہ معاملہ شرعا جائز ہوجائے گا ۔یہ رقم بکر کے ہاتھ میں مضارب ہونے کی حیثیت سے امانت ہوگی اور نفع طے شدہ تناسب سے تقسیم ہوگا اور نقصان ہونے کی صورت میں اول نفع سے پورا کیا جائے گا اور اگر نقصان نفع  سےز ائد ہوا  تو وہ راس المال سے پورا کیا جائےگا ۔ فتاوی ہندیہ میں ہے:"(منها) أن يكون» رأس المال دراهم أو دنانير.....(ومنها) أن يكون رأس المال معلوما عند العقد حتى لا يقعان في المنازعة في الثاني والعلم به إما بالتسمية أو بالإشارة .....(ومنها) أن يكون رأس المال عينا لا دينا فالمضاربة بالديون لا تجوز۔"(کتاب المضاربۃ باب اول ج نمبر ۴ ص نمبر ۲۸۵، دار الفکر)فتاوی ہندیہ میں ہے:"في فتاوى رشيد الدين لو قال لمديونه ادفع الدين الذي لي عليك إلى فلان ليشتري فلان كذا ويبيع على أن ما يحصل من الربح بيننا نصفين فدفع صح ذلك مضاربة كذا في الفصول العمادية۔"((کتاب المضاربۃ باب اول ج نمبر ۴ ص نمبر ۲۸۶، دار الفکر)فتاوی ہندیہ میں ہے:"فأما في القرض الجائز إذا كان قائما في يد المستقرض فلا يتعين في الرد وهو بالخيار إن شاء رده، وإن شاء رد مثله كذا في محيط السرخسي۔"(کتاب البیوع باب تاسع عشر ج نمبر ۳  ص نمبر ۲۰۱،دار الفکر)فقط واللہ اعلم

عنوان: رب المال کا مضارب کو ٹینٹ خرید کر کرائے پر دینے کا کاروبار کرنے کے لیے رقم دینے اور نفع و نقصان برابر طے کرنے کا حکم
سوال: میں  زید کو دس لاکھ  (1000,000) روپے رقم ٹینٹ کراکری کے کاروبار کے  لیے دےرہاہوں،  یعنی  زید میرے پیسوں سے ٹینٹ وغیرہ خرید کر اسے لوگوں کو کرائے پر دے گا،  زید کی محنت ہوگی،  میرے پیسے ہوں گے، نفع و نقصان میں برابر شریک ہوں گے، کیا میرا اور  زید کا یہ معاملہ شرعًا درست ہے؟ اگر اس میں کوئی خرابی ہے تو ہماری راہنمائی فرمادیں؟
جواب:
واضح رہے کہ  اگر ایک شخص کا سرمایہ اور دوسرے کی محنت ہو  شرعًا ایسا معاملہ  "مضاربت" کہلاتا ہے،  مضاربت میں نفع کی تقسیم حاصل شدہ نفع کے   فیصد کے اعتبار سے طے کیا جانا ضروری ہوتا ہے اور نقصان ہونے کی صورت میں  اگر  کاروبار میں نفع ہوا ہو تو نقصان  نفع میں سے پورا کیا جائے گا، لیکن اگر نقصان نفع کی مقدار سے بڑھ جائے یا  کاروبار میں کچھ نفع ہی نہ ہوا ہو، بلکہ صرف نقصان ہی ہوا تو اس صورت میں اگر مضارب  (ورکنگ پارٹنر) کی کوئی تعدی اور کوتاہی ثابت نہ ہو تو  یہ نقصان سرمایہ کار (انویسٹر) کا ہی ہوگا، اور مضارب کی محنت رائیگاں جائے گی۔لہٰذا صورتِ  مسئولہ میں آپ کے اور  زید کے درمیان  کیے گئے معاہدہ میں ایک شق یعنی نفع و نقصان میں دونوں کی برابری والی شق شرعًا غلط ہے، لہٰذا آپ دونوں کو  چاہیے کہ معاہدہ اس طرح کریں کہ نفع تو برابر برابر ہوگا، البتہ نقصان کی ذمہ داری  زید پر نہیں ہوگی (بشرطیکہ نقصان  زید کی کوتاہی یا غفلت کی وجہ سے نہ ہوا ہو)، بلکہ نقصان کو پہلے نفع سے پورا کیا جائے گا اور نفع کی مقدار سے مقصان زیادہ ہوجانے کی صورت میں آپ (یعنی رب المال) اس نقصان  کے ذمہ دار ہوں گے اور  زید کی محنت ضائع ہوجائے گی۔مضابت کی تعریف اور مضاربت جائز ہونے کی شرائط تفصیل سے دیکھنے کے  لیے درج ذیل لنک ملاحظہ کریں:مضاربت کی تعریف اور اس کی شرائطالدر المختار وحاشية ابن عابدين (رد المحتار) (5/ 648)"و من شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها، وإلا بطل الشرط وصح العقد اعتبارا بالوكالة.(قوله: كل شرط إلخ) قال الأكمل: شرط العمل على رب المال يفسدها، وليس بواحد مما ذكر، والجواب أن الكلام في شروط فاسدة بعد كون العقد مضاربة، وما أورد لم يكن العقد فيه عقد مضاربة فإن قلت: فما معنى قوله يفسدها إذ النفي يقتضي الثبوت قلت: سلب الشيء عن المعدوم صحيح كزيد المعدوم ليس ببصير،، وسيأتي في المتن أنه مفسد قال الشارح لأنه يمنع التخلية فيمنع الصحة فالأولى الجواب بالمنع فيقال: لا نسلم أنه غير مفسد سائحاني (قوله: في الربح) كما إذا شرط له نصف الربح أو ثلثه بأو الترديدية س (قوله: فيه) كما لو شرط لأحدهما دراهم مسماة س (قوله: بطل الشرط) كشرط الخسران على المضارب س."النتف في الفتاوى للسغدي (1/ 539):"فإن اشْترطَا الخسران عَلَيْهِمَا نِصْفَيْنِ فَفِي قَول ابي حنيفَة وَمُحَمّد الرِّبْح بَينهمَا والوضيعة على المَال وَفِي قَول ابي يُوسُف الرِّبْح لصَاحب المَال والوضيعة عَلَيْهِ."النتف في الفتاوى للسغدي (1/ 541):’’وَ الْخَامِس ان يدْفع رب المَال مَاله الى الْمضَارب وَيشْتَرط عَلَيْهِ الرِّبْح بنصفين والوضيعة بنصفين فَهِيَ فَاسِدَة وَفِي قَول ابي يُوسُف الرِّبْح يكون لرب المَال والوضيعة عَلَيْهِ فَفِي جَمِيع هَذِه الْوُجُوه الْخَمْسَة يكون الرِّبْح لرب المَال وَتَكون الوضيعة عَلَيْهِ وَيكون للْمُضَارب اجْرِ الْمثل وان هلك المَال على يَده فَلَا ضَمَان عَلَيْهِ لانه أَمِين وان كَانَت الْمُضَاربَة فَاسِدَة.‘‘النتف في الفتاوى للسغدي (1/ 537):’’ مَا يَفْعَله الشَّرِيك فِي مَال الشّركَةوَيجوز للشَّرِيك ان يفعل فِي مَال الشّركَة سِتَّة عشر شَيْئا ،احدهما ان يَبِيع وَيَشْتَرِي، وَالثَّانِي ان يرْهن ويرتهن، وَالثَّالِث ان يُؤجر ويستأجر، وَالرَّابِع ان يقبل البيع وَالشِّرَاء، وَالْخَامِس ان يُولى انسانا السّلْعَة بِمَا اشْتَرَاهُ، وَالسَّادِس ان يُشْرك انسانا فِيمَا اشْترى، وَالسَّابِع ان يودع المَال من الشّركَة، وَالثَّامِن ان يعير شَيْئا من مَال التِّجَارَة، وَالتَّاسِع ان يستبضع مَالا من مَال الشّركَة، والعاشر ان يَبِيع بِالنَّقْدِ والنسيئة، وَالْحَادِي عشر ان يَبِيع بالاثمان وَالْعرُوض، وَالثَّانِي عشر ان يَأْذَن للْعَبد من مَال الشّركَة فِي التِّجَارَة، وَالثَّالِث عشر ان يُوكل فِي البيع وَالشِّرَاء، وَالرَّابِع عشر ان يَدْعُو احدا الى الطَّعَام، وَالْخَامِس عشر ان يهدي الشَّيْء الْيَسِير، وَالسَّادِس عشر ان يتَصَدَّق بِشَيْء يسير.‘‘النتف في الفتاوى للسغدي (1/ 542):’’ وَ يجوز للْمُضَارب ان يعْمل فِي مَال الْمُضَاربَة سَبْعَة عشر شَيْئا مِنْهَا مَا ذَكرْنَاهُ فِي كتاب الشّركَة انه يجوز للشَّرِيك ان يَفْعَله فِي مَال الشّركَة وَالسَّابِع عشر يجوز للْمُضَارب ان ينْفق على نَفسه من مَال الْمُضَاربَة اذا سَافر بِمَال الْمُضَاربَة قَلِيلا كَانَ المَال اَوْ كثيرا فِي اكله وشربه وركوبه وَلَا ينْفق مِنْهَا فِي احتجامه ودخوله الْحمام وَفِي ثمن الادوية وَنَحْوهَا.‘‘فقط واللہ اعلم

Reference: Mishkat al-Masabih 2870 In-book reference : Book 11, Hadith 108: حوالہ

عنوان: مضاربت کا راس المال ڈالر میں ہو اور رب المال ڈالر ہی میں راس المال اور نفع واپس لینے کی شرط لگائے جب کہ کاروبارپاکستانی روپیہ میں کیا گیا ہو
سوال: ہمارے ایک دوست جو سعودی عرب میں ہوتے ہیں انہوں نے مضاربت کے لیے ہمیں پیسے بھیجے، انہوں نے یہ شرط لگائی کہ میں ڈالر کی صورت میں رقم بھیجوں گا، آپ کاروبار چاہے ڈالر میں کرو یا روپےمیں ، لیکن نفع اور کاروبار کے اختتام پر میرا سرمایہ مجھے ڈالر ہی کی شکل میں واپس چاہیے، پھر انہوں نے 50 ہزار ڈالر بھیجے، اس وقت یہ پاکستانی تقریباً 55 لاکھ روپے بنتے تھے، ہم نے یہاں کاروبار شروع کیا، سال کے اختتام پر جب حساب کیا تو پچاس ہزار ڈالر پورے کرنے میں ہمارا دونوں طرف کا نفع پورا ہو گیا اور یہاں جو محنت کی تھی اس کا ہمیں کوئی فائدہ نہیں ملا، پھر اگلے سال بھی اسی طرح ہوا کہ دونوں طرف کا نفع پچاس ہزار ڈالر پورا کرنے میں صرف ہوگیا، اس کے بعد ہم نے کہا کہ ڈالر دن بدن بڑھتا جا رہا ہے اس کاروبار کو یہیں پر ختم کر لیتے ہیں، پھر ہم نے کاروبار ختم کرنے کے لیے مال جس کو دیا اس نے یک مشت پیسے نہیں دیے، بہر حال ہم  نے کاروبار ختم کیا اور حساب کر کے ان کو بتایا کہ مجموعی طور پر 81 لاکھ روپے آپ کے ہماری طرف نکلتے ہیں اور یہ پیسے ہم آپ کو چھ یا سات ماہ میں دے دیں گے، انہوں نے بھی اس وقت یہ نہیں کہا کہ نہیں پچاس ہزار ڈالر پورے کرنے ہیں، بس 81 لاکھ روپے کی بات ہوئی،  پھر ہم وقفہ وقفہ سے انہیں رقم بھیجتے رہے، آخری بار جب رقم بھجی تو اس وقت ان کے ڈالر کے حساب سے 12500 ڈالر اور روپیہ کے حساب سے 1737500 روپے باقی تھے، اب جب ہم نے یہ رقم یعنی 1737500 روپے بھیجنی چاہی تو انہوں نے کہا کہ یہ رقم اب تقریباً 9500 ڈالر بنتی ہے، اور اب بھی 3000 ڈالر کا فرق آ رہا ہے، آپ 81 لاکھ روپے تو پورے کر رہے ہو لیکن  81 لاکھ روپے  سے  میرے 50 ہزار ڈالر پورے نہیں ہو رہے، لہذا آپ کو یہ 3000 ڈالر بھی پورے کرنے ہوں گے۔اب فریقین اس بات پر متفق ہیں کہ شرعی طور پر اگر حق بنتا ہے تو یہ رقم ہم ادا کریں گے۔ہم نے جب کاروبار شروع کیا تو ڈالر تقریباً 115 روپے کا تھا اور پھر 180 سے بھی اوپر چلا گیا، اور ہماری محنت ضائع ہوئی۔
جواب: صورتِ مسئولہ میں جب فریقین نے اس شرط کے ساتھ مضاربت  کی تھی کہ رب المال کا سرمایہ ڈالر کی شکل میں ہوگا  تو سائل یعنی مضارب پر لازم تھا کہ کاروبار کے اختتام پر رب المال کا سرمایہ ڈالر کی شکل میں اسے واپس کرے ، اگرچہ سرمایہ کے 50ہزار ڈالر پورے کرنے کے بعد دونوں  کے لیے نفع کا کچھ حصہ  باقی نہ رہے، لیکن جب دو سال کے بعد مضارب  نے مضاربت ختم  کردی اور رب المال کو یہ بتا دیا کہ موجودہ مال 81 لاکھ روپے میں فروخت ہوا ہے  اور یہ رقم ڈالر کی صورت میں  آپ کو   چھ سے سات ماہ میں ادا کر دی جائے گی، اس کے  بعد ڈالر کی قیمت بڑھنے کی وجہ سے 81 لاکھ روپے سے 50 ہزار   ڈالر پورے نہیں ہوئے تو مضارب پر یہ لازم نہیں ہے کہ وہ اپنے پاس سے مزید رقم دے کر 50 ہزار ڈالر پورے کرے، بلکہ کاروبار کے اختتام پر جتنا سرمایہ موجود تھا ،اس کی مالیت 81  لاکھ روپے بنتی  تھی تو 81 لاکھ کے بقدر ڈالر ادا کرنے سے  مضارب کی ذمہ داری پوری ہوجائے گی ۔فتاویٰ ہندیہ میں ہے:"ولو كانت صحيحة فلم يربح المضارب لا شيء له".(كتاب المضاربة،الباب الأول في تفسيرها وركنها وشرائطها وحكمها، 4/ 288، ط:رشيدية)الجوہرۃ النیرۃ میں ہے:"(قوله: وما هلك من مال المضاربة فهو من الربح دون رأس المال) لأن الربح تبع لرأس المال وصرف الهلاك إلى ما هو التبع أولى كما يصرف الهلاك إلى العفو في الزكاة. (قوله: وإن زاد الهالك على الربح فلا ضمان على المضارب) ؛ لأن مال المضاربة مقبوض على وجه الأمانة فصار كالوديعة".(كتاب المضاربة، 1/ 296، ط: المطبعة الخيرية)امام محمد بن الحسن الشیبانی رحمہ اللہ کی کتاب الاصل میں ہے:"وإذا مات المضارب ومال المضاربة في يديه، وعليه دين...وكذلك (3) لو كان الذي (4) في يديه دنانير والمضاربة دراهم باع الوصي الدنانير، فأعطى رب المال رأس ماله وحصته من الربح، وقسم حصة المضارب بين غرمائه، فإن أراد رب المال أن يأخذ من الدنانير بقدر رأس ماله وحصته من الربح فأعطاه الوصي فذلك جائز".(‌‌كتاب المضاربة،‌‌باب إقرار المضارب بالمضاربة فى الصحة والمرض،4/ 281، ط:دار ابن حزم)فقط واللہ أعلم

عنوان: مضاربت میں نقصان جب نفع سے بڑھ جائے تو یہ سرمایہ کار برداشت کرے گا
سوال: ہم تین دوست  زید ، بکر  اور  عمرو  کاروبار  کرتے ہیں، ہوتا یوں ہے کہ  عمرو  پیسے دیتا ہے،ہم گاڑی خریدتے ہیں،اور بیچ دیتے ہیں،منافع ہم تینوں آپس میں اس طور پر تقسیم کرتے ہیں کہ 50  فیصد  منافع  عمرو  کا ہوتا ہے،کیوں کہ سرمایہ اس کا لگا ہوتاہے،اور باقی کا 50فیصد،  میں اور  بکر  آپس میں تقسیم کرتے ہیں، اس دوران میں نے ایک گاڑی عمرو  کے پیسوں سے خریدی،جس کی مالیت  9800000  روپے تھی،لیکن کووڈ  کی وجہ سے  گاڑی فروخت ہونے میں وقت  لگا،اور پہلی آفر جب آئی تو اصل قیمت سے آٹھ ،دس لاکھ روپے کم آئی، عمرو  نے نقصان کے اندیشے کے سبب مجھ سے 263000 روپے کا چیک بطورِ ضمانت رکھ لیا،لیکن تب گاڑی فروخت نہیں ہوئی،اور اب  میں نے وہ گاڑی 9500000 روپے  میں فروخت کی،یعنی تین لاکھ کا نقصان ہوا ہمیں، اب پوچھنا یہ ہے کہ  جو نقصان ہوا، وہ ہم سب پر آئے گا، یا صرف مجھ پر،اگر سب پر آئے گا تو اس میں مجھے کتنا نقصان  اٹھانا پڑے گا؟
جواب: واضح رهے كه كاروبار كي مذكوره صورت شرعاً مضاربت كهلاتی هے، اور مضاربت کااصول یہ ہے کہ اس ميں حاصل ہونے والا  نفع سرمایہ کاراور عامل یعنی محنت کرنے والے کے درمیان  نفع میں سے طے شدہ فيصد كے  تناسب سے تقسیم ہوتا ہے، اور نقصان سے متعلق اصول يه هے كه  وه نفع سے پورا كيا جاتاہے، ليكن اگر نقصان نفع سے تجاوز كرجائے اور اصل مال ميں خساره هوجائے تو اس صورت ميں  مزيد نقصان صرف سرمايه كار برداشت كرے گا، مضارب (محنت كرنے والے) کا نقصان  یہ  ہے کہ  اس كي محنت رائيگاں چلي  جائے گي۔مذکورہ  تفصیل کی رو سے صورتِ  مسئولہ میں  سائل مذکورہ نقصان ادا نہیں کرے گا، بلکہ  سارا کا سارا نقصان سرمایہ کار (عمرو)  برداشت  کرے  گا۔ سائل  کی صرف محنت  رائیگاں  جائے گی۔الدر مع الرد ميں هے:‌"وما ‌هلك ‌من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) و لو فاسدة من عمله؛ لأنه أمين."(كتاب المضاربة،باب المضارب يضارب،ج5،ص656،ط:سعيد)مجلة الاحكام العدلية ميں هے:"إذا تلف مقدار ‌من ‌مال المضاربة فيحسب في بادئ الأمر من الربح ولا يسري إلى رأس المال، و إذا تجاوز مقدار الربح و سرى إلى رأس المال فلايضمنه المضارب سواء كانت المضاربة صحيحة أو فاسدة."(الباب السابع في حق المضاربة، الفصل الثاني في بيان شروط المضاربة، المادة1427، ص275،ط:نور محمد)فقط واللہ اعلم

عنوان: مضاربت کی ایک صورت
سوال: ہم اپنے کام میں دو شراکت دار ہیں اس طور پر کہ  سرمایہ مکمل طور پر میرے شریک کا ہے ،میرا کچھ بھی نہیں ہے اور محنت مکمل طور پر میری ہے مگر اس میں ان کی مشاورت اور راہنمائی شامل ہوتی ہے ،ہم نفع و نقصان میں برابر کی تقسیم کے خواہش مند ہیں تو کیا ہماری یہ شراکت درست ہے یا نہیں؟
جواب: واضح رہے کہ ایسا عقد کہ جس میں ایک فریق کی طرف سے سرمایہ اور دوسرے فریق کی طرف سے محنت اور عمل ہوشریعت کی اصطلاح  میں مضاربت کہلاتا ہےاوریہ چند شرائط کے ساتھ  جائز  ہے ،جن میں سے چند شرائط درج ذیل ہیں:1۔سرمایہ نقدی یا سونا چاندی کی صورت میں ہونا ضروری ہے،تجارت کے مال(سامان ) کے ساتھ مضاربت جائز نہیں  ۔2۔مضاربت کے معاہدہ کے وقت سرمایہ کی مقدار کامعلوم ہونا ضروری ہے  ۔3۔معاہدہ کے وقت سرمایہ مضارب کے قبضہ میں دینا ضروری ہے۔4۔منافع میں مضارب کا حصہ منافع کے  تناسب یا فیصد   کے اعتبار سےمعلوم ہونا ضروری ہےمثلاًمنافع کاتہائی یا چوتھائی یا آدھاحصہ یا 50فیصدوغیرہ۔6۔مضارب کا حصہ منافع میں سے طے کیا جائے گا ،اصل سرمایہ میں سے نہیں ۔مذکورہ تفصیل کی رو سے صورت مسئولہ میں سائل اور اس کے شریک کا  نفع میں برابری کی  شرط لگانا تو ٹھیک ہے ،لیکن نقصان میں برابری کی شرط لگانا ٹھیک نہیں  ہے،بلکہ نقصان کی صورت میں حکم یہ ہے کہ نقصاناگر مضارب کی کوتاہی اور زیادتی کے بغیر ہوجائے تو اس  نقصان کی تلافی اولاً حاصل شدہ نفع سےکی جائے گی،اوراگر نفع    نہ ہوا ہو ،یا نفع ہو ا ہولیکن نقصان اس سے زیادہ ہو تو پہلے نفع سے نقصان پورا کیا جائے،اس کے بعد بھی نقصان باقی ہو تو پھر راس المال(  اصل سرمایہ )سے    اس  کی تلافی کی جائےگی،مضارب    پراس کا کوئی ضمان نہیں ہوگا ،لہٰذااگر مذکورہ شرائط پائی جارہی ہوں تو مضاربت کا معاملہ درست ہوگا،اگر مذکورہ شرائط نہیں پائی جارہیں مثلاً کاروبار کا سارا معاملہ مالک کی طرف سے ہو ،سائل صرف کام کررہا ہوتو اس  صورت میں سائل کی حیثیت ملازم کی ہوگی جس کے لیے تنخواہ کا مقرر کرنا ضروری ہوگا ،نفع سارا کا سارا مالک کا ہوگا۔بدائع الصنائع میں ہے:"(منها) إعلام مقدار الربح؛ لأن المعقود عليه هو الربح، وجهالة المعقود عليه توجب فساد العقد ولو دفع إليه ألف درهم عن أنهما يشتركان في الربح ولم يبين مقدار الربح جاز ذلك، والربح بينهما نصفان؛ لأن الشركة تقتضي المساواة.(ومنها) أن يكون المشروط لكل واحد منهما من المضارب ورب المال من الربح جزءا شائعا، نصفا أو ثلثا أو ربعا، فإن شرطا عددا مقدرا بأن شرطا أن يكون لأحدهما مائة درهم من الربح أو أقل أو أكثر والباقي للآخر لا يجوز، والمضاربة فاسدة."(کتاب المضاربۃ،فصل فی شرائط رکن المضاربۃ،ج6،ص85۔86،ط:دارالکتب العلمیۃ)الدر مع الرد میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين(وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."(کتاب المضاربۃ ،باب المضارب یضارب ،ج5،ص656،ط:سعید)مجلۃ الاحکام العدلیۃ میں ہے:"المادة (1427) إذا تلف مقدار من مال المضاربة فيحسب في بادئ الأمر من الربح ولا يسري إلى رأس المال , وإذا تجاوز مقدار الربح وسرى إلى رأس المال فلا يضمنه المضارب سواء كانت المضاربة صحيحة أو فاسدة.(المادة 1428) يعود الضرر والخسار في كل حال على رب المال وإذا شرط أن يكون مشتركا بينهما فلا يعتبر ذلك الشرط."(الباب السابع فی حق المضاربۃ،الفصل الثانی فی بیان شروط المضاربۃ،المادۃ1427۔1428،ص275۔276،ط:نورمحمد کارخانہ تجارت کتب۔آرام باغ کراچی)وفیہ ایضاً:"(وأما) (حكمها) فإنه أولا أمين وعند الشروع في العمل وكيل وإذا ربح فهو شريك وإذا فسدت فهو أجير وإذا خالف فهو غاصب وإن أذن بعده ولو شرط الربح لرب المال كان بضاعة ولو شرط كله للمضارب كان قرضا هكذا في الكافي.۔۔۔المضارب إذا عمل في المضاربة الفاسدة وربح يكون جميع الربح لرب المال وللمضارب أجر مثله فيما عمل لا يزاد على المسمى في قول أبي يوسف - رحمه الله تعالى - وإن لم يربح المضارب كان له أجر مثله كذا في فتاوى قاضي خان. هذا جواب ظاهر الرواية كذا في المحيط."(کتاب المضاربۃ،الباب الأول في تفسير المضاربۃ وركنها وشرائطها وحكمها،4/288،ط:دارالفکر)فقط واللہ اعلم

عنوان: مضاربت میں نقصان کا حکم
سوال: ہم نے دوائی کے کا روبار میں   رقم لگائی تھی ایک شخص کے پاس اور ہم نے دوسروں سے کاروبار کرنے کے لیے رقم لے کر لگائی تھی اس شخص  کے پاس اس شرط  کے ساتھ کہ ہم ان کو نفع دیں گے اور ایک سے ڈیڑھ سال تک کاروبار چلتا رہا اور سب کو نفع بھی ملتا رہا اور ان لوگوں کو بھی نفع ملتا رہا جن سے رقم لے کر لگائی تھی لیکن اب نقصان ہو گیا اور ساری رقم ڈوب گئی ہے ،ہماری رقم بھی ڈوب گئی جو کہ (38،00،000) اڑتیس لاکھ کی مالیت تھی اور دوسروں کی رقم بھی ڈوب گئی ہے جو کہ (30،00،000) تیس لاکھ روپےکی مالیت تھی ۔سوال یہ ہے کہ ہم پر وہ رقم ادا کرنا لازم ہے جو دوسروں کی لگی ہوئی تھی یعنی کہ (30،00،000) لاکھ روپے یا ادا کرنا لازم نہیں ہے اور اب وہ لوگ جن سے کاروبار کے لیے رقم لے کر لگائی تھی  اور ان کو نفع دیتے رہے اپنی رقم کا مطالبہ کر رہے ہیں تو کیا ان کی رقم واپس کرنے کے پابند ہیں یا نہیں ؟برائے مہربانی اس کی شرعی طور پر وضاحت فرمادیں ۔وضاحت:پہلے ہم نے مضاربت کے لیے ایک شخص کواپنی ذاتی  رقم دی تھی  پھر دوسروں نے ہمیں مضاربت کے لیے رقم دی تھی اور اس بات کی اجازت دی تھی کہ ہم آگے اس رقم کو مضاربت کے لیے دے دیں ،نیز مضاربت میں ہماری اپنی ذاتی رقم بھی ڈوب گئی ہے۔
جواب: صورتِ مسئولہ میں مذکور معاملہ عقد مضاربت کا  ہےاور "مضاربت" کے معاملہ میں اصول یہ ہے کہ اگر نقصان ہو جائے تو اس نقصان کو اولاً نفع سے پورا کیا جاتا ہے اگر نقصان نفع سے پورا  ہوجائے تو فبہا ورنہ اس  نقصان کی ذمہ داری رب المال ( انویسٹر ) پر عائد ہوتی ہے بشرطیکہ اس نقصان میں مضارب (عامل) کا کوئی دخل نہ ہو یعنی وہ نقصان مضارب کی غفلت، کاہلی وغیرہ کی وجہ سے نہیں ہوا ہو ۔اگر نقصان مضارب کے قصور اور تعدی کی وجہ سے ہوا ہو تو اس نقصان کی ذمہ داری صرف مضارب پر عائد ہوتی ہے۔مذکورہ تفصیل کی رو سے  صورت مسئولہ میں مذکور معاملہ میں جو نقصان ہوا ہےاگر وہ نقصان مضارب (عامل) کی غفلت و تعدی سے نہیں ہو اتو اس نقصان کو  سب سے پہلے اس نفع سے پورا کیا جائےگا   جو اس  مضاربت سے حاصل ہوا ہے اگر وہ نقصان نفع سے پورا ہوجائے تو فبہا اور اگر وہ نقصان نفع سے پورا نہ ہو تو پھر یہ نقصان  رب المال (سرمایہ دار ) کا شمار ہوگا سائل (مضاربِ اول ) یا دوسرے مضارب پر یہ  رقم ادا کرنا لازم نہیں ہے،اور نہ ہی سائل نقصان کی صورت  میں اس رقم کو واپس کرنے کا پابند ہے ۔تبيين الحقائق شرح كنز الدقائق وحاشية الشلبي میں ہے: "قال - رحمه الله - (وما هلك من مال المضاربة فمن الربح)؛ لأنه تابع ورأس المال أصل لتصور وجوده بدون الربح لا العكس فوجب صرف الهالك إلى التبع لاستحالة بقائه بدون الأصل كما يصرف الهالك العفو في الزكاة قال - رحمه الله - (فإن زاد الهالك على الربح لم يضمن المضارب)؛ لأنه أمين فلا يكون ضمينا للتنافي بينهما في شيء واحد".(کتاب المضاربۃ،باب المضارب یضارب،ج:5،ص:67،ط:المطبعة الكبرى الأميرية - بولاق، القاهرة) مجمع الضمانات  میں ہے:"ثم المدفوع إلى المضارب أمانة في يده لأنه يتصرف فيه بأمر مالكه لا على وجه البدل والوثيقة، وهو وكيل فيه لأنه يتصرف فيه بأمر مالكه فإذا ربح فهو شريك فيه، وإذا فسدت ظهرت الإجارة حتى استوجب العامل أجر مثله، وإذا خالف كان غاصبا لوجود التعدي منه على مال غيره".(باب في مسائل المضاربة،الفصل الأول في المضاربة،ص: 303،ط:دار اکتب الإسلامی)تنویر الابصار مع الدر المختار میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر"۔(کتاب المضاربۃ،باب المضارب یضارب،فصل فی المتفرقات فی المضاربۃ،ج:5،ص:656،ط:سعید)مجلۃ الاحکام العدلیۃ میں ہے:"(المادة 777) الوديعة أمانة بيد المستودع بناء عليه إذا هلكت أو فقدت بدون صنع المستودع وتعديه وتقصيره في الحفظ لا يلزم الضمان"۔(‌‌الكتاب السادس: في الأمانات،‌‌الباب الثاني في الوديعة،‌‌الفصل الثاني: في أحكام الوديعة وضمانها،ص:148،ط:نور محمد)فقط واللہ اعلم

عنوان: سرمایہ کاروں کی رقم اجازت کے بغیر قرض دینا
سوال: دوساتھی  زید اور  خالد  ایک دفتر میں 2005ءسے پراپرٹی ڈیٹنگ کا مشتر کہ کا روبار منافع میں برابری کی بنیادپر چلارہے ہیں، بعض سرمایہ کاروں کا سرمایہ بھی ان کے پاس پڑا رہتا ہے جس سے جائیداد کی خرید وفروخت کرتے ہیں۔زید نے 2017ء میں اسلام آباد میں ایک شخص  بکر کے ساتھ بھی ذاتی  طور پر کاروبار میں شرکت کی۔2018ء میں بکر زید کے پاس پشاور دفتر میں آیا اور  خالد اور  زید سے کہا کہ FBR نے میرے اکاونٹ منجمد  کیے ہیں۔ اکاؤنٹ کھلوانے کے  لیے حکومت کے پاس دو کروڑ روپے جمع کروانے ہیں،  مجھے دو دن کے  لیے دو کروڑ روپے دے دو،  اکاؤنٹ کھلوا کر فورا واپس کر دوں گا۔زید نے کہا اتنی رقم نہیں ہے، اگلے دن  بکر اصرار کے ساتھ مطالبہ کرتے ہوئے بیٹھا،  مگر اسے  وہی جواب ملا، تیسرے دن پھر  بکر نے مطالبہ کیا تو  خالد نے کہا کہ ہمارے پا س اگر کچھ رقم ہے تو یہ سرمایہ کاروں کی بات ہوتی ہے،  بکر نے کہا کہ مجھے بس دو دن کے  لیے دے دیں،  اکاؤنٹ کھلوا کر فوری واپس کر دوں گا، اس سے قبل  بکر کے ساتھ  خالد کا کوئی تعلق نہیں تھاصرف زبانی  بکر کے بارے میں سنا تھا،  اس لیے خالد  نے  زید کو دفتر سے باہر لا کر کہا کہ یہ شخص بہت رقم مانگ رہا ہے،  مگر میں جانتا نہیں  یہ کیسا آدمی ہے؟زید نے کہا کہ 120% نیک آدمی ہے۔  بکر مسلسل اصرار کرتا  رہا ؛ اس لیے آخر کار  خالد نے کہا کہ ٹھیک ہے،  لیکن  زید سے کہا: اس سے ایک کاغذ پر لکھوالو، اسی دوران  بکر نے کہا کہ میں آپ کو اس  پر منافع دے دوں گا، مگر  خالد نے کہا کہ ہمیں سود نہیں چاہیے ،یہ لوگوں کی امانت ہے، اپناکام چلا کر واپس کردو،  بکر رقم لے کر چلا گیا اور فون بند کر دیا معلوم ہوا کہ  بکر دین دار شخص کے حلیہ میں ایک دھوکے  باز ہے۔اب  خالد کہتا ہے کہ ان دو کروڑ روپے کا  ذمہ دار صرف  زید ہے؛ کیوں کہ یہ دھو کے  باز صرف  زید کا واقف کار  تھا۔ جب کہ  زید کہتا ہے کہ صرف میں ذمہ دار نہیں ہوں؛  کیوں کہ ہم دونوں شرکاء نے باہم مشاورت کے ساتھ یہ رقم دی ہے ، یہی وجہ ہے کہ جب تک  خالد نے مجھ  سے مشورہ کر کے رقم دینے کی اجازت نہیں دی تھی تو میں انکار کر تار ہا، نیز  خالد نے بھی مجھ سے کہا کہ  بکر سے ایک کاغذ پر اس قرض کی تحریر کر وادو،  نیز  خالد نے  بکر سے کہا کہ ہمیں سود نہیں چاہیے،  بلکہ لوگوں کی امانت ہے کام چلا کر واپس کر دو، نیز اگر صرف اپنی ذمہ داری پر دینا ہوتا تو دو دن تک انکار نہ کر تا،  بلکہ  پہلے دن مطالبہ کرنے کے بعد ہی دے دیتا۔اس معاملہ میں آپ حضرات رہنمائی فرمائیں!
جواب: مذکورہ دونوں افراد  کے پاس سرمایہ کاروں کی جانب سے فراہم کردہ سرمایہ  کے علاوہ اپنا ذاتی کوئی سرمایہ  اگر نہیں تھا تو  اس صورت میں ان دونوں کی حیثیت مضارب کی  ہوگی، مضارب کی پاس انویسٹرز ( رب المال) کا جو سرمایہ ( رأس المال ) ہوتا ہے، اس میں ذاتی نوعیت کے تصرف کا اسے اختیار نہیں ہوتا، پس اگر وہ انویسٹر ز سے کردہ  معاہدہ کے خلاف کوئی تصرف کرتا ہے تو اس صورت میں مضارب شرعًا ضامن ہوتا ہے، لہذا صورتِ  مسئولہ میں   چوں کہ دو روز کے  لیے قرضہ دینے کا اقدام دونوں افراد نے باہمی مشورہ و لکھت پڑھت کے بعد کیا تھا، لہذا دونوں ہی اس رقم کے شرعًا  ضامن ہوں گے،  کسی ایک کا دوسرے کو ضامن قرار دینا شرعًا درست نہیں۔فتاوی ہندیہ میں ہے:"(و أما) (حكمها) فإنه أولا أمين و عند الشروع في العمل وكيل و إذا ربح فهو شريك و إذا فسدت فهو أجير و إذا خالف فهو غاصب و إن أذن بعده و لو شرط الربح لرب المال كان بضاعة و لو شرط كله للمضارب كان قرضًا، هكذا في الكافي."( كتاب المضاربة، الباب الأول في تفسير المضاربة و ركنها و شرائطها و حكمها، ٤ / ٢٨٨، ط: دار الفكر) فقط واللہ اعلم

عنوان: مضاربت میں مالک کے لیے ماہانہ متعیّن رقم طے کرنے کا حکم
سوال: کیا فرماتے ہیں علمائے کرام درجِ ذیل مسئلے کے بارے میں:زید دبئی سے چاکلیٹ، ٹافی، چپس وغیرہ امپورٹ کرتا ہے پھر اسے کرچی کی مختلف مارکیٹوں میں فروخت کرتا ہے، زید کا ایک دوست  خالد بھی اس کاروبار میں اپنا پیسہ انویسٹ کرنا چاہتا ہے جس کا طریقہ کار یوں اپنایا ہے کہ خالد زید  کو پانچ لاکھ کی رقم دے گا، زید وہ رقم اپنے کاروبار میں لگاکر ہرماہ کے آخر میں خالد کو پچاس ہزار کی رقم دےگا، اب پوچھنا یہ ہے کہ زید اور  خالد دونوں  کے کاروبار کی یہ صورت جائز ہے؟ اگر جائز نہیں تو جائز ہونے کی صورت کی نشان دہی فرمائیں!
جواب: صورتِ مسئولہ میں  زید اور  خالد کے درمیان مذکورہ معاملہ(یعنی  خالد ایک مخصوص رقم  زید کو دےگا اور  زید اس کو کاروبار میں لگاکر  خالد کو مہینے کے آخر میں منافع دےگا) مضاربت کا معاملہ ہے، اور مضاربت میں فریقین کے درمیان  منافع کا  حاصل شدہ منافع کے فیصد یا حصص کے اعتبار سے  طے کرنا ضروری ہے، منافع کو ایک مخصوص رقم کی شکل میں متعین کرنے سے مضاربت  فاسد ہوجاتی ہے اور ماہانہ متعیّن رقم سود کے مشابہ ہونے کی وجہ سےلینا حرام ہے ، لہذا مذکورہ معاملے میں  زید کی طرف سے خالد کو ایک مخصوص رقم دینے کی صورت درست نہیں ہے، بلکہ اس کی جائز صورت یہ ہے کہ  زید مذکورہ کاروبار سے حاصل ہونے والے منافع میں سے فیصد کے اعتبار سےمنافع متعیّن کرے، مثلًا: حاصل ہونے والے منافع میں سے آدھا  منافع  زید کا اور آدھا خالد کا ہوگا، یا دو تہائی زید کا اور  ایک تہائی خالد کا ہوگا۔العناية شرح الهداية  میں ہے:"قال (ومن شرطها أن يكون الربح بينهما مشاعا إلخ) ومن شرط المضاربة أن يكون الربح بينهما مشاعا، ومعناه أن لا يستحق أحدهما دراهم من الربح مسماة لأن شرط ذلك ينافي الشركة المشروطة لجوازها، والمنافي لشرط جواز الشيء مناف له، وإذا ثبت أحد المتنافيين انتفى الآخر كما إذا ثبت الوجود انتفى العدم".(کتاب المضاربة، ج:8، ص:448، ط:دارالفکر)فقط واللہ اعلم

عنوان: مضاربت میں فراڈ ہونے کی صورت میں نفع اور کمیشن کا حکم
سوال: پاکستان میں کئی سال سے لے کر  2013 کے تقریبًا وسط تک کئی مضاربہ کمپنیاں اپنا ہوائی کاروبار (بعد میں وقت کے ساتھ  ساتھ یہ بات واضح ہوتی چلی گئی کہ ان کمپنیوں کا کوئی حقیقی کاروبار وغیرہ نہیں تھا) کرتی رہی تھیں۔ لوگوں سے رقوم جمع کرتے رہتے اور ہر ماہ کے بعد ان ہی پیسوں سے کبھی کم اور کبھی زیادہ پرافٹ دے دیا کرتے تھے۔ کافی لوگ ان کے جھانسے میں آ کر اپنی جمع پونجی گنوا بیٹھے۔ بعض لوگ دوسروں کو بھی ترغیب دے کر ان کمپنیوں میں رقمیں لگواتے تھے اور ہر ماہ ان کو ملنے والے پرافٹ سے کمیشن منہا کر لیا کرتے تھے، ان کو بتائے بغیر۔ پوچھنا یہ ہے کہ:1. کیا ایسی مضاربہ کمپنیوں کا پرافٹ جائز تھا؟2. جو لوگ دوسروں کے پرافٹ سے ازخود کمیشن کاٹ لیا کرتے تھے، کیا وہ جائز تھا؟ اگر ناجائز تھا تو اس کے ازالے کی کیا صورت ہو؟
جواب:
1 . صورتِ  مسئولہ میں  اگر مضاربت میں رقم لگانے کے بعد  معلوم ہوا کہ   مضارب نے اس پیسوں کو کاروبار میں نہیں لگایا تھا، بلکہ  وہ  دھوکا تھا، تو چوں کہ کوئی کاروبار نہیں ہوا تھا، لہذا  کاروبار  کیے بغیر   اس مضاربت سے جو نفع حاصل ہوا تھا وہ جائز نہیں تھا، صرف اپنی جمع کردہ رقم وصول کرنے کی اجازت ہوگی،  اس لیے اس پر   توبہ واستغفار کے   ساتھ   ساتھ اپنے  اصل سرمایہ کی رقم سے زائد   جو نفع وصول کیا ہے اس کو  اصل مستحقین تک پہنچائے اور اگر یہ ممکن  نہ ہو تو ثواب کی نیت کے بغیرفقراء پر  صدقہ کرنا ضروری ہے۔  2 .   واضح رہے کہ کمیشن اس کام پر جائز ہے جو فی نفسہ جائز ہو، کام بھی متعین ہو ،کمیشن ایجنٹ  واقعی کوئی معتد بہ عمل انجام دے  اور کمیشن (اجرت) جانبین کی رضامندی سے بلاکسی ابہام کے متعین ہواور  چوں کہ مذکورہ  معاملے میں یہ شرائط نہیں پائی جارہی ہے؛  اس لیے یہ کمیشن لینا جائز نہیں تھا؛  لہذا اس کمیشن کی رقم کو اصل مالک کو لوٹانا لازم ہے اور اگر مالک کو لوٹانا ممکن نہ ہو تو ثواب کی نیت کے بغیر فقراء پر صدقہ کرنا ضروری ہے۔ فتاوی شامی میں ہے:"(و ركنها الإيجاب والقبول وحكمها) أنواع؛ لأنها (إيداع ابتداء) (قوله: إيداع ابتداء) قال الخير الرملي: سيأتي أن المضارب يملك الإيداع في المطلقة مع ما تقرر أن المودع لايودع، فالمراد في حكم عدم الضمان بالهلاك، وفي أحكام مخصوصة لا في كل حكم فتأمل."( کتاب المضاربة، ج: ۵ ص : ۶۴۶ ط : دارلفکر )اعلاء السنن میں ہے:"قال ابن المنذر: أجمعوا علی أن المسلف إذا شرط علی المستسلف زیادة أو هدیة فأسلف علی ذلك، إن أخذ الزیادة علی ذلک ربا."( کتاب الحوالۃ باب کل قرض جر منفعۃ جلد ۱۴ ص : ۵۱۳ ط : اِدارۃ القرآن )فتاوی شامی میں ہے:"و لو قال اشتر هذه الجارية بألف درهم كان مشورة والشراء للمأمور إلا إذا زاد، على أن أعطيك لأجل شرائك درهما؛ لأن اشتراط الأجر له يدل على الإنابة. وأفاد أنه ليس كل أمر توكيلا بل لا بد مما يفيد كون فعل المأمور بطريق النيابة عن الآمر فليحفظ."( کتاب الوکالۃ جلد ۵ ص : ۵۰۹ ط : دارالفکر )وفیه أیضًا: "و أما أجرة السمسار والدلال فقال الشارح الزيلعي: إن كانت مشروطة في العقد تضم."( کتاب البیوع باب المرابحۃ و التولیۃ جلد ۵ ص : ۱۳۶ ط : دارلفکر )و فیه أیضًا :"قال في التتارخانية: وفي الدلال والسمسار يجب أجر المثل، وما تواضعوا عليه أن في كل عشرة دنانير كذا فذاك حرام عليهم. وفي الحاوي: سئل محمد بن سلمة عن أجرة السمسار، فقال: أرجو أنه لا بأس به وإن كان في الأصل فاسدا لكثرة التعامل وكثير من هذا غير جائز، فجوزوه لحاجة الناس إليه."( باب الاِجارۃ الفاسدۃ مطلب فی اَجرۃ الدلال جلد ۶ص : ۶۳ ط : دارالفکر )و فیه أیضًا:"و الحاصل أنه إن علم أرباب الأموال وجب رده عليهم، وإلا فإن علم عين الحرام لايحل له ويتصدق به بنية صاحبه."( مطلب فیمن ورث مالا حراما جلد ۵ ص : ۹۹ ط : دارلفکر )فقط و اللہ اَعلم

Reference: Riyad as-Salihin 431 In-book reference : Introduction, Hadith 431: حوالہ

عنوان: مضاربت میں نفع کی تعیین نہ کرنے کاحکم
سوال: 1۔میرا مسئلہ یہ ہے کہ میرے والد کو دی گئی رقم اور اس کا  منافع جو طے نہیں پایا تھا اس کے متعلق میں نے آپ سے سوال کیا تھا ، کہ 1995 میں  میں نے اپنے والد کے پاس جو رقم لگائی تھی اس کا جواب تو مجھے مل گیا لیکن آپ  یہ بتائیں کہ 26 سالوں میں منافع کی رقم کس مد میں لی جائے گی؟  موجودہ سونے کی مد میں یا 1996  کی مالیت کی مد میں ؟2۔ اجرت مثل کی وضاحت فرمادیں اور یہ بتادیں کہ اجرت مثل جو مجھے ملے گی وہ رقم لگانے کے وقت کے حساب سے یا موجودہ  نفع کی ادائیگی کے حساب سے ؟3۔جو پیسہ  میں نے والد کو دیا تھا تو اب جب گھر فروخت ہوگا تو میں اسی گھر  میں سے اپنی انویسٹ شدہ رقم کا نفع لوں گی؟
جواب: 1۔صورت مسئولہ میں جب سائلہ نے مذکورہ کاروبار میں رقم کی صورت میں اپنا سرمایا لگایا تھا تو ایسی صورت میں سائلہ کو اصل سرمایا کی رقم  یعنی 2لاکھ روپے ہی ملیں گے،سونے  کی موجودہ مالیت یا 1996 کی مالیت کا کوئی اعتبار نہیں  کیا جاے گا۔2۔ہر کام میں جب کام کرنے والااجرت مثل کا مستحق ہوجائے تو دیکھاجائے گا کہ دوسرے لوگ یہ  کام کتنی  اجرت کے بدلے میں کرتے ہیں،جتنی اجرت کے بدلے میں مذکورہ عمل عام لوگ کرتے ہوں وہی اجرت مثل ہوگی۔(فتاوی عبدالحی  ،ص:310،بتغییر قلیل)3۔سائلہ کا جو نفع شرعی طور پر بنتا ہو ،والد کے ترکہ کی تقسیم سے پہلےسائلہ یہ نفع لینے کی حقدار ہوگی،اس کے بعد باقی ترکہ سائلہ سمیت تمام شرعی ورثاء میں تقسیم ہوگا۔تسهيل الفرائض ص:12   میں ہے:ثم الديون المرسلة التي لا تتعلق بعين التركة، كالديون التي في ذمة الميت بلا رهن، سواء كانت لله كالزكاة والكفارة، أم للآدمي كالقرض والأجرة وثمن المبيع ونحوها، ويسوّى بين الديون بالحصص إن لم تف التركة بالجميع، سواء كان الدَّين لله أم للآدمي، وسواء كان سابقاً أم لاحقاً.إعانة الطالب في بداية علم الفرائض   ص:20  میں ہے:يتعلق بتركة الميت خمسة حقوق مرتبة:……ثم الديون المرسلة في الذمة كدين بلا رهن۔فقط واللہ اعلم

عنوان: پرپال کمپنی میں سرمایہ لگانا
سوال: آج کل پاکستان میں ”پرپال کمپنی“ میں لوگ پیسے ڈالتے  ہیں،  اور ان کو ایک لاکھ کے اوپر بیس ہزار کے لگ بھگ پیسے ملتےہیں،اور نقصان کی صورت میں تھوڑے پیسے دیتے ہیں یا بالکل نہیں دیتے، میں یقین کے ساتھ نہیں کہتا،  مگر میں نے لوگوں سے سنا ہے ،بہرحال ایسا کاروبار جائز ہے  کہ نہیں؟
جواب: پرپال کمپنی میں سرمایہ لگاکر نفع کمانا جائز نہیں  ہے ۔فقط واللہ اعلممكمل تفصیل  کے لیے ہماری ویب سے جاری شدہ فتوی  درج  ذیل لنک پر ملاحظہ فرمائیں :پرپال کمپنی میں انویسمنٹ کرنا

عنوان: مضاربت کے معاہدہ میں رب المال پر عمل کی شرط لگانے اور نفع و نقصان رب المال اور مضارب کے درمیان برابر مقرر کرنے کا حکم
سوال: اگر دو آدمی شرکت کریں  اس شرط پر کہ پیسے ایک کی طرف سے ہوں  اورکا م دونوں کی طرف سے ہو اور نفع اور نقصان میں دونوں برابر ہوں،  اس کی شرعی حیثیت کیا ہے؟  اور جو شخص پیسے دے رہا ہے اس پر یہ شرط نہیں کی آپ نے بھی عمل کرنا ہے،  وہ اگر عمل کرے تو اس کا احسان ہوگا۔
جواب:
واضح رہے کہ  اگر ایک شخص کا سرمایہ اور دوسرے کی محنت ہو  شرعًا ایسا معاملہ  "مضاربت" کہلاتا ہے، مضاربت کے درست ہونے کی منجملہ شرائط میں سے ایک یہ بھی ہے کہ معاہدہ کرتے وقت ’’رب المال‘‘ (یعنی پیسہ لگانے والا) پر عمل کرنے کی شرط نہ لگائی جائے، بلکہ عمل صرف ’’مضارب ‘‘ کی ذمہ داری قرار دی جائے، اگر مضاربت کا معاہدہ کرتے وقت ’’رب المال‘‘ کے لیے  بھی عمل کرنے کی شرط لگائی جائے تو اس سے مضاربت کا معاملہ فاسد ہوجائے گا، البتہ اگر معاہدہ کرتے وقت ’’رب المال‘‘ کے عمل کی شرط نہ لگائی جائے اور پھر بعد میں ’’مضارب‘‘ کی اجازت سے ’’رب المال‘‘ بھی مضارب کی معاونت کے طور پر کچھ کام کرلیا کرے تو اس کی گنجائش ہے۔  مضاربت میں نفع فیصد کے اعتبار سے طے کیا جانا ضروری ہوتا ہے اور نقصان ہونے کی صورت میں  اگر  کاروبار میں نفع ہوا ہو تو پہلے نقصان ، نفع میں سے پورا کیا جائے گا، لیکن اگر نقصان نفع کی مقدار سے بڑھ جائے یا  کاروبار میں کچھ نفع ہی نہ ہوا ہو، بلکہ صرف نقصان ہی ہوا تو اس صورت میں اگر مضارب  (ورکنگ پارٹنر) کی کوئی تعدی (زیادتی) اور کوتاہی ثابت نہ ہو تو   یہ نقصان سرمایہ کار (انویسٹر)  کا ہی ہوگا، اور مضارب کی محنت رائیگاں جائے گی۔  لہٰذا سوال میں ذکر  کیے گئے مضاربت کے  معاہدے  میں ایک شق یعنی نفع و نقصان میں دونوں کی برابری والی شق شرعًا غلط ہے، معاہدہ اس طرح کرنا چاہیے کہ نفع تو برابر برابر ہوگا، البتہ نقصان کی ذمہ داری’’مضارب‘‘ پر نہیں ہوگی  (بشرطیکہ نقصان’’مضارب‘‘ کی کوتاہی یا غفلت کی وجہ سے نہ ہوا ہو)، بلکہ نقصان کو پہلے نفع سے پورا کیا جائے گا اور نفع کی مقدار سے مقصان زیادہ ہوجانے کی صورت میں ’’یعنی رب المال‘‘ اس نقصان کا ذمہ دار ہو گا اور ’’مضارب‘‘ کی محنت ضائع ہوجائے گی۔ مضابت کی تعریف اور مضاربت جائز ہونے کی شرائط تفصیل سے دیکھنے کے  لیے درج ذیل لنک ملاحظہ کریں:مضاربت کی تعریف اور اس کی شرائطالدر المختار وحاشية ابن عابدين (رد المحتار) (5/ 648):’’ (وكونه مسلما إلى المضارب) ليمكنه التصرف (بخلاف الشركة) ؛ لأن العمل فيهما من الجانبين ...ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها، وإلا بطل الشرط وصح العقد اعتبارا بالوكالة. (قوله: مسلمًا) فلو شرط رب المال أن يعمل مع المضارب لا تجوز المضاربة، سواء كان المالك عاقدا أو لا كالأب، والوصي إذا دفع مال الصغير مضاربة وشرط عمل شريكه مع المضارب لا تصح المضاربة، وفي السغناقي: وشرط عمل الصغير لايجوز، وكذا أحد المتفاوضين وشريكي العنان إذا دفع المال مضاربة، وشرط عمل صاحبه فسد العقد تتارخانية، وسيأتي في الباب الآتي متنا بعض هذا(قوله: كل شرط إلخ) قال الأكمل: شرط العمل على رب المال يفسدها، وليس بواحد مما ذكر، والجواب أن الكلام في شروط فاسدة بعد كون العقد مضاربة، وما أورد لم يكن العقد فيه عقد مضاربة فإن قلت: فما معنى قوله يفسدها إذ النفي يقتضي الثبوت قلت: سلب الشيء عن المعدوم صحيح كزيد المعدوم ليس ببصير،، وسيأتي في المتن أنه مفسد قال الشارح لأنه يمنع التخلية فيمنع الصحة فالأولى الجواب بالمنع فيقال: لا نسلم أنه غير مفسد سائحاني (قوله: في الربح) كما إذا شرط له نصف الربح أو ثلثه بأو الترديدية س (قوله: فيه) كما لو شرط لأحدهما دراهم مسماة س (قوله: بطل الشرط) كشرط الخسران على المضارب س.‘‘النتف في الفتاوى للسغدي (1/ 539):’’ فان اشْترطَا الخسران عَلَيْهِمَا نِصْفَيْنِ فَفِي قَول ابي حنيفَة وَمُحَمّد الرِّبْح بَينهمَا والوضيعة على المَال وَفِي قَول ابي يُوسُف الرِّبْح لصَاحب المَال والوضيعة عَلَيْهِ.‘‘النتف في الفتاوى للسغدي (1/ 541):’’ وَالْخَامِس ان يدْفع رب المَال مَاله الى الْمضَارب وَيشْتَرط عَلَيْهِ الرِّبْح بنصفين والوضيعة بنصفين فَهِيَ فَاسِدَة وَفِي قَول ابي يُوسُف الرِّبْح يكون لرب المَال والوضيعة عَلَيْهِ فَفِي جَمِيع هَذِه الْوُجُوه الْخَمْسَة يكون الرِّبْح لرب المَال وَتَكون الوضيعة عَلَيْهِ وَيكون للْمُضَارب اجْرِ الْمثل وان هلك المَال على يَده فَلَا ضَمَان عَلَيْهِ لانه أَمِين وان كَانَت الْمُضَاربَة فَاسِدَة.‘‘فقط واللہ اعلم

Reference: Mishkat al-Masabih 2870 In-book reference : Book 11, Hadith 108: حوالہ

عنوان: مضارب کے پاس سے راس المال چوری ہوجانے کا حکم
سوال: میرے پاس میرے شریکوں کی نقدرقم تھی جو انہوں نے کاروبار کے  لیے دی تھی، وہ رقم مجھ سے چوری ہو گئی، تو کیا یہ رقم مضاربت کے منافع سے پورا کروں یا پھر یہ نقصان صرف مجھ پر ہو گا؟
جواب: مضاربت کا راس المال آپ کے پاس امانت تھا، اگر آپ کی غفلت و  لاپرواہی کے بغیر وہ رقم چوری ہوگئی تو اس رقم کا نقصان مضاربت کے نفع سے پورا کیا جائے گا،  آپ پر اپنی طرف سے اس رقم کا نقصان ادا کرنا لازم نہیں ہے۔ الدر المختار وحاشية ابن عابدين (رد المحتار) (5/ 656):"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين  (وإن قسم الربح وبقيت المضاربة ثم هلك المال أو بعضه ترادا الربح ليأخذ المالك رأس المال وما فضل بينهما، وإن نقص لم يضمن) لما مر."فقط واللہ اعلم

عنوان: بی فار یو (B4U)  میں سرمایہ کاری
سوال: B4u    كمپني سے متعلق كيا حكم هے؟
جواب:
اگر آپ كا سوال  بی فاریو کمپنی میں سرمایہ کاری سے متعلق ہے تو مذکورہ کمپنی کے کاروبار کا مکمل طریقہ، و منافع کی تقسیم کا طریقہ کار و شرائط اب تک مکمل طور پر واضح نہیں ہے، البتہ اس کمپنی کی ویب سائٹ سے حاصل شدہ معلومات اور دیگر ذرائع سے دست یاب معلومات کے مطابق اس کا حکم درج ذیل ہے:1- چوں کہ مذکورہ ادارہ کرپٹو کرنسی میں کاروبار کرتا ہے،اور اس کا کوئی مادی وجود نہیں ہے، اسے ’’کرنسی‘‘ یا ’’مال‘‘ قرار نہیں دیا جاسکتا ہے ؛ لہٰذا اس کے  ذریعہ لین دین کرنا، اس میں سرمایہ کاری کرنا اور اس کا کاروبار کرنا جائز نہیں ہے۔ تفصیل کے لیے دیکھیں: پی آئی کوئن کا حکم2- مذکورہ کمپنی میں سرمایہ کاری کرنے پر کمپنی دوقسم کے پیکج دیتی ہے:1: فکس منافع میں آپ کا منافع فکس ہوگا۔ 2: آپ کامنافع فکس نہیں رہتا، کم بھی اور زیادہ بھی ہوسکتا ہے۔بصورتِ مسئولہ پہلی صورت جس میں منافع متعین ہوتا ہے،  وہ بہر صورت جائز نہیں۔ اور دوسری صورت کے بارے میں حکم یہ ہے کہ کرپٹو کرنسی میں سرمایہ کاری چوں کہ جائز نہیں ہے، اور  اب تک مذکورہ کمپنی کے تمام پہلو بھی  مکمل واضح نہیں  ہیں ، جب کہ  صرف منافع فکس نہ ہونے سے منافع حلال نہیں ہوتا، بلکہ دیگر شرعی حدود و شرائط کا لحاظ رکھنا بھی ضروری ہے۔ لہذا اس کمپنی میں پیسے انویسٹ کرنا جائز نہیں ہے۔3- اگر انویسٹر کے توسط سے لگنے والوں کے بعد ان کے توسط سے کاروبار میں لگنے والوں کی وجہ سے بھی پہلے انویسٹروں  کو چین در چین  اجرت یا کسی عنوان سے رقم دی جاتی ہے تو ناجائز ہونے کی ایک اور وجہ ہوگی۔فتاوی شامی میں ہے:(وكون الربح بينهما شائعًا) فلو عين قدرًا فسدت.(كتاب المضاربة، ج:5، ص:648، ط:ايج ايم سعيد)مرقاة المفاتيح شرح مشكاة المصابيح میں ہے:"وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لا يعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه."(باب الكسب وطلب الحلال، ج:5، ص:1891، ط:دار الفكر.بيروت)فقط واللہ اعلم

Reference: Riyad as-Salihin 587 In-book reference : Introduction, Hadith 587: حوالہ

عنوان: جَیم اور رجنی کے کاروبار کے لیے مضاربت کے طور پر رقم دینا
سوال: جیم رجنی  وغیرہ  کا کاروبار کرنا کیسا ہے؟  اگر کسی کو بطورِ مضاربت پیسے دیے اور وہ ان پیسوں سے ان اشیاء کا کاروبار کرے تو اس کا کیا حکم ہے؟
جواب: جیم، رجنی   (جیسی تمباکو والی چھالیہ) کی تجارت اگر چہ جائز ہے  لیکن پسندیدہ نہیں ہے اور  مضرِّ صحت ہونے کی وجہ سے قانونی طور پر ان کا بیچنا بھی  منع ہے، اس لیے ایسے کاروبار سے احتراز کرنا چاہیے، تاہم اس کی آمدنی حرام نہیں ہوگی۔لہذا اگر مذکورہ کاروبار میں مضاربت کے  طور پر کسی کو پیسے دئیے ہوں اور اس میں مضاربت کی شرائط پائی جاتی ہوں تو اس مضاربت سے حاصل ہونے والا نفع لینا جائز ہوگا۔مضاربت کی شرائط سے متعلق تفصیل کے لیے درج ذیل لنک پر جامعہ کا فتویٰ ملاحظہ فرمائیں:مضاربت کی تعریف اور اس کی شرائطفقط واللہ اعلم

عنوان: بی فار یو B4u کمپنی میں سرمایہ کاری کرنا
سوال: B4u میں اکاؤنٹ بنانا کیسا ہے؟
جواب:
اگر آپ كا سوال  بی فاریو کمپنی میں سرمایہ کاری سے متعلق ہے تو  مذکورہ کمپنی کے کاروبار کا مکمل طریقہ، و منافع کی تقسیم کا طریقہ کار و شرائط اب تک مکمل طور پر واضح نہیں ہے، البتہ اس کمپنی کی ویب سائٹ سے حاصل شدہ معلومات اور دیگر ذرائع سے دست یاب معلومات کے مطابق اس کا حکم درج ذیل ہے:1- چوں کہ مذکورہ ادارہ کرپٹو کرنسی میں کاروبار کرتا ہے، اور مذکورہ کرنسی پاکستان و دنیا کے بیشتر ممالک میں تاحال غیر تسلیم شدہ ہے، لہذا اس میں سرمایہ کاری کرنے سے اجتناب کیا جائے۔2- مذکورہ کمپنی میں سرمایہ کاری کرنے پر کمپنی دوقسم کے پیکج دیتی ہے:1: فکس منافع میں آپ کا منافع فکس ہوگا۔ 2: آپ کامنافع فکس نہیں رہتا، کم بھی اور زیادہ بھی ہوسکتا ہے۔بصورتِ مسئولہ پہلی صورت جس میں منافع متعین ہوتا ہے،  وہ بہر صورت جائز نہیں۔ اور دوسری صورت کے بارے میں حکم یہ ہے کہ کرپٹو کرنسی کو چوں کہ پاکستان میں قانونی حیثیت حاصل نہیں ہے، تاحال اس کرنسی کا معاملہ ہی  مشکوک ہے، اور ابھی تک علماء نے اس کی خرید و فروخت کی اجازت نہیں دی ہے، پس جب تک مذکورہ کمپنی کے تمام پہلو مکمل واضح نہ ہو جائیں، اس وقت تک  دوسری قسم (یعنی جس میں منافع متعین نہیں ہوتا) میں بھی انویسٹمنٹ کرنے سے   اجتناب کیا جائے،  کیوں کہ صرف منافع فکس نہ ہونے سے منافع حلال نہیں ہوتا، بلکہ دیگر شرعی حدود و شرائط کا لحاظ رکھنا بھی ضروری ہے۔ لہذا اس کمپنی میں پیسے انویسٹ کرنا جائز نہیں ہے۔3- اگر انویسٹر کے توسط سے لگنے والوں کے بعد ان کے توسط سے کاروبار میں لگنے والوں کی وجہ سے بھی پہلے انویسٹروں  کو چین در چین  اجرت یا کسی عنوان سے رقم دی جاتی ہے تو ناجائز ہونے کی ایک اور وجہ ہوگی۔فتاوی شامی میں ہے:(وكون الربح بينهما شائعًا) فلو عين قدرًا فسدت.(كتاب المضاربة، ج:5، ص:648، ط:ايج ايم سعيد)مرقاة المفاتيح شرح مشكاة المصابيح میں ہے:وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لا يعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه.(باب الكسب وطلب الحلال، ج:5، ص:1891، ط:دار الفكر.بيروت) مزید  تفصیل کے لیے دیکھیے:B4u میں انویسٹمنٹ کرنافقط واللہ اعلم

Reference: Riyad as-Salihin 587 In-book reference : Introduction, Hadith 587: حوالہ

عنوان: B4u کمپنی میں سرمایہ کاری کرنا
سوال: کیا   B4u  کمپنی  میں سرمایہ کاری کرنا حلال ہے یا حرام؟
جواب:
مذکورہ کمپنی کے کاروبار کا مکمل طریقہ، و منافع کی تقسیم کا طریقہ کار و شرائط اب تک مکمل طور پر واضح نہیں ہے، البتہ اس کمپنی کی ویب سائٹ سے حاصل شدہ معلومات اور دیگر ذرائع سے دست یاب معلومات کے مطابق اس کا حکم درج ذیل ہے:(1)   چوں کہ مذکورہ ادارہ کرپٹو کرنسی میں کاروبار کرتا ہے، اور مذکورہ کرنسی پاکستان و دنیا کے بیشتر ممالک میں تاحال غیر تسلیم شدہ ہے، لہذا اس میں سرمایہ کاری کرنے سے اجتناب کیا جائے۔(2)   مذکورہ کمپنی میں سرمایہ کاری کرنے پر کمپنی دوقسم کے پیکج دیتی ہے:1: فکس منافع میں آپ کا منافع فکس ہوگا۔2: آپ کامنافع فکس نہیں رہتا، کم بھی اور زیادہ بھی ہوسکتا ہے۔بصورتِ مسئولہ پہلی صورت جس میں منافع متعین ہوتا ہے،  وہ بہر صورت جائز نہیں۔ اور دوسری صورت کے بارے میں حکم یہ ہے کہ کرپٹو کرنسی کو چوں کہ پاکستان میں قانونی حیثیت حاصل نہیں ہے، تاحال اس کرنسی کا معاملہ ہی  مشکوک ہے، اور ابھی تک علماء نے اس کی خرید و فروخت کی اجازت نہیں دی ہے، پس جب تک مذکورہ کمپنی کے تمام پہلو مکمل واضح نہ ہو جائیں، اس وقت تک  دوسری قسم (یعنی جس میں منافع متعین نہیں ہوتا) میں بھی انویسٹمنٹ کرنے سے   اجتناب کیا جائے،  کیوں کہ صرف منافع فکس نہ ہونے سے منافع حلال نہیں ہوتا، بلکہ دیگر شرعی حدود و شرائط کا لحاظ رکھنا بھی ضروری ہے۔ لہذا اس کمپنی میں پیسے انویسٹ کرنا جائز نہیں ہے۔3- اگر انویسٹر کے توسط سے لگنے والوں کے بعد ان کے توسط سے کاروبار میں لگنے والوں کی وجہ سے بھی پہلے انویسٹروں  کو چین در چین  اجرت یا کسی عنوان سے رقم دی جاتی ہے تو ناجائز ہونے کی ایک اور وجہ ہوگی۔فتاوی شامی میں ہے:"(وكون الربح بينهما شائعًا) فلو عين قدرًا فسدت."(كتاب المضاربة، ج:5، ص:648، ط:ايج ايم سعيد)مرقاة المفاتيح شرح مشكاة المصابيح میں ہے:"وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لايعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه."(باب الكسب وطلب الحلال، ج:5، ص:1891، ط:دار الفكر.بيروت) مزید  تفصیل کے لیے دیکھیے:B4u میں انویسٹمنٹ کرنافقط واللہ اعلم

Reference: Riyad as-Salihin 587 In-book reference : Introduction, Hadith 587: حوالہ

عنوان: مضاربت میں رب المال کے لیے ماہانہ پچاس ہزار اور مضارب کے لیے ماہانہ بیس ہزار نفع طے کرنے کا حکم
سوال: مضاربت کے طور  پر کاروبار میں منافع یا پرافٹ کا تعین کرنا کیسا ہے؟ مثلاً ایک ماہ کے  لیے معاہدہ کر لیا کہ تین لاکھ کے کاروبار میں ستر ہزار روپے منافع ہوگا، اس میں سے بیس  ہزار محنت کرنے والے کو ملے گا اور باقی پچاس ہزار روپے تین  لاکھ  رقم مہیا کرنے  والے کو ملے گا اور وہ محنت کرنے والا ابتدائی چند ایام میں ہی  پچاس ہزار روپے  منافع ادا کرنے کی پیشکش کرتا ہے تو اس کا کیا حکم ہے ؟
جواب:
1.. شرکت  (مثلاً  دو افراد کا مشترکہ طور پر کاروبار کرنا) یا مضاربت (ایک شخص کی محنت اور دوسرے کا سرمایہ) میں بنیادی طور پر یہ ضروری ہے کہ نفع  کی تقسیم حاصل شدہ نفع کے فیصد کی صورت میں ہو، رقم دے کر اس پر ماہانہ فکس (متعین)  منافع لینا شرعاً ناجائز  ہے، لہذاتین  لاکھ  کی رقم دینے والے کا اس شرط پر رقم دینا کہ ماہانہ پچاس ہزار رقم دینے والے کو اور بیس ہزار روپے محنت کرنے والے کو ملیں گے ، شرعاً جائز نہیں ہے، مضاربت میں کسی ایک یا دونوں فریقوں کے نفع کو  بطور  رقم متعین کرنے سے مضاربت کا معاملہ فاسد ہوجاتا ہے؛ لہٰذا مذکورہ معاملہ ناجائز ہے۔مضاربت کی جائز صورت یہ ہے کہ رقم دینے والا  اور محنت کرنے والا   (دونوں فریق) عقد کے وقت   باہمی رضامندی سے یہ طے کرلیں کہ اس رقم سے جو بھی نفع ہوگا، اس کا اتنا فیصدرقم لگانے والے  کا ہوگا اور اتنا فیصد محنت کرنے والے کا ہوگا۔الدر المختار وحاشية ابن عابدين (رد المحتار) (5/ 648):"(وكون الربح بينهما شائعًا) فلو عين قدرًا فسدت (وكون نصيب كل منهما معلومًا) عند العقد.ومن شروطها: كون نصيب المضارب من الربح حتى لو شرط له من رأس المال أو منه ومن الربح فسدت، وفي الجلالية كل شرط يوجب جهالة في الربح أو يقطع الشركة فيه يفسدها، وإلا بطل الشرط وصح العقد اعتبارًا بالوكالة.(قوله: كل شرط إلخ) قال الأكمل: شرط العمل على رب المال يفسدها، وليس بواحد مما ذكر، والجواب أن الكلام في شروط فاسدة بعد كون العقد مضاربة، وما أورد لم يكن العقد فيه عقد مضاربة فإن قلت: فما معنى قوله يفسدها إذ النفي يقتضي الثبوت قلت: سلب الشيء عن المعدوم صحيح كزيد المعدوم ليس ببصير،، وسيأتي في المتن أنه مفسد قال الشارح لأنه يمنع التخلية فيمنع الصحة فالأولى الجواب بالمنع فيقال: لا نسلم أنه غير مفسد سائحاني (قوله: في الربح) كما إذا شرط له نصف الربح أو ثلثه بأو الترديدية س (قوله: فيه) كما لو شرط لأحدهما دراهم مسماة س (قوله بطل الشرط) كشرط الخسران على المضارب س. "مضابت کی تعریف اور مضاربت جائز ہونے کی شرائط تفصیل سے دیکھنے کے لیے درج ذیل لنک ملاحظہ کریں:مضاربت کی تعریف اور اس کی شرائطفقط واللہ اعلم

Reference: Mishkat al-Masabih 2870 In-book reference : Book 11, Hadith 108: حوالہ

عنوان: مضاربت میں فراڈ کا علم ہونے کی صورت میں نفع کے نام سے حاصل ہونے والی رقم کا حکم
سوال: جن  احباب نے  معروف مضاربہ اسکیم  میں منافع حاصل کیا ہو  اور  اب پتا  چلنے کے بعد کے  وہ  سارا دھوکا تھا، اب وہ اس منافع کا کیا کرے،  کیا وہ منافع اس کے لیے جائز ہیں؟
جواب: صورتِ  مسئولہ میں مضاربت میں رقم لگانے کے بعد  معلوم ہوا کہ   مضارب نے اس پیسوں کو کاروبار میں نہیں لگایا تھا، بلکہ بس وہ ایک  فراڈ اور دھوکا تھا، تو چوں کہ کوئی کاروبار نہیں ہوا تھا، لہذا  کاروبار  کیے بغیر   اس مضاربت سے جو نفع حاصل ہوا تھا وہ جائز نہیں تھا،  اس لیے اس پر   توبہ واستغفار کے ساتھ ساتھ اپنے  اصل سرمایہ کی رقم سے زائد   جو نفع وصول کیا ہے اس کو  اصل مستحقین تک پہنچائے اور اگر یہ ممکن  نہ ہو تو ثواب کی نیت کے بغیرفقراء پر  صدقہ کرنا ضروری ہے۔فتاوی شامی میں ہے:"(وركنها الإيجاب والقبول وحكمها) أنواع؛ لأنها (إيداع ابتداء) (قوله: إيداع ابتداء) قال الخير الرملي: سيأتي أن المضارب يملك الإيداع في المطلقة مع ما تقرر أن المودع لا يودع، فالمراد في حكم عدم الضمان بالهلاك، وفي أحكام مخصوصة لا في كل حكم، فتأمل." (5 / 646)"اعلاء السنن"میں ہے: " قال ابن المنذر: أجمعوا علی أن المسلف إذا شرط علی المستسلف زیادة أو هدیة فأسلف علی ذلک، إن أخذ الزیادة علی ذلک ربا".(14/513، باب کل قرض جر  منفعة، کتاب الحوالة، ط: إدارة القرآن) فقط واللہ اعلم

عنوان: اپنے شریک کے نام سے پلاٹ حاصل کرکے ان کی خرید و فرخت سے نفع حاصل کرنا
سوال: میں نے  کچھ رقم ایک سرکاری ملازم کے ساتھ  پلاٹوں کی خرید و فروخت کرنے کے لیے پارٹنر شپ کے طور پر دی ہے کہ اپنے محکمہ کے تحت چلنے والی ہاؤسنگ سوسائٹی میں جہاں صرف اس محکمہ کے لوگ خریداری کر سکتےہیں، میرا دوست اپنے نام سے خریداری کرتا اور بیچتا ہے اور مجھے منافع دیتا ہے، کیا یہ منافع لینا جائز ہے؟ راہ نمائی فرمائیں جب کہ میں اس محکمہ کا ملازم نہیں ہوں؟
جواب: سوال میں مذکور طریقے کے مطابق  پلاٹوں کی خرید و فروخت  کرنا اور اس کا نفع لینا جائز ہے، بشرط یہ کہ معاملہ میں کوئی شرطِ فاسد نہ ہو، اور نفع کی تقسیم حاصل ہونے والے منافع کی فیصد کے حساب سے طے شدہ ہو۔ کسی ایک فریق کے لیے متعین رقم کی شرط  نہ ہو۔الدر المختار وحاشية ابن عابدين (رد المحتار) (5/ 648):"(وَكَوْنُ الرِّبْحِ بَيْنَهُمَا شَائِعًا) فَلَوْ عَيَّنَ قَدْرًا فَسَدَتْ (وَكَوْنُ نَصِيبِ كُلٍّ مِنْهُمَا مَعْلُومًا) عِنْدَ الْعَقْدِ.وَمِنْ شُرُوطِهَا: كَوْنُ نَصِيبِ الْمُضَارِبِ مِنْ الرِّبْحِ حَتَّى لَوْ شَرَطَ لَهُ مِنْ رَأْسِ الْمَالِ أَوْ مِنْهُ وَمِنْ الرِّبْحِ فَسَدَتْ، وَفِي الْجَلَّالِيَّةِ كُلُّ شَرْطٍ يُوجِبُ جَهَالَةً فِي الرِّبْحِ أَوْ يَقْطَعُ الشَّرِكَةَ فِيهِ يُفْسِدُهَا، وَإِلَّا بَطَلَ الشَّرْطُ وَصَحَّ الْعَقْدُ اعْتِبَارًا بِالْوَكَالَة."فقط واللہ اعلم

عنوان: مضاربت کا شرعی حکم
سوال: میں نے زرگر کو کاروبار  کے لیے 300000 روپے دیے ہیں، ہر تین ماہ کے بعد حساب کرتے ہیں، جتنا منافع ہو، وہ دو حصوں پر تقسیم کرتے ہیں، اسی طرح نقصان بھی، لیکن اپنے کاروبار کا مجھے علم نہیں کہ کس طرح کماتے ہیں، بہرحال سونے کا لینا اور بیچنا ہے، تین ماہ بعد کبھی نو ہزار (9000) کبھی بارہ ہزار (12000) کبھی آٹھ ہزار (8000) دیتے ہیں، تو یہ کاروبار میرے لیے کیسا ہے؟
جواب:
بصورتِ مسئولہ آپ کی طرف سے زرگر کو جو تین لاکھ (300000) روپے دیے گئے ہیں، اگر وہ اس کے ذریعے جائز کاروبار کرکے ماہانہ منافع فیصد کے اعتبار سے تقسیم کرتے ہیں، تو آپ اور زرگر کے درمیان مضاربت کا معاملہ ہے، اور شریعت نے مضاربت کے ذریعہ سرمایہ کاری اور کاروبار کی اجازت دی ہے، صحابہ کرام رضوان اللہ علیھم اجمعین نے بھی مضابہ کا معاملہ کیا ہے، اگر آپ کی طرف سے مضارب (کاروبار کرنے والے) کو کسی مخصوص  کاروبار وغیرہ کا پابند نہیں بنایا گیا ہے تو اس کے لیے اپنے حساب سے کسی بھی طرح کے جائز کاروبار کرنے کا اختیار ہے جس میں ضرر نہ ہو۔آپ کو کاروبار کی تحقیق کا حق حاصل ہے۔ اگر تحقیق کے بعد معلوم ہو کہ واقعی سونے کی خرید و فروخت سے نفع حاصل ہوتا ہے تو  کاروبار کو جاری رکھیں اور اگر یوں محسوس ہو کہ محض پیسوں کے عوض نفع دیا جارہاہے اور حقیقی کاروبار کوئی نہیں ہے تو رقم  نکلوالیجیے۔یہ بھی ملحوظ رہے کہ اگر نقصان ہو تو اولاً منافع میں سے پورا کیا جائے گا، اور خدانخواستہ اتنا نقصان ہوا کہ اس کے ازالے میں نفع بھی ختم ہوگیا اور پھر بھی نقصان باقی ہو تو اس کا ازالہ سرمائے سے کیا جائے گا، اس صورت میں کاروبار کرنے والے کو کچھ نہیں ملے گا، اس کا نقصان یہی ہوگا کہ اسے کی محنت رائیگاں جائے گی۔بدائع الصنائع في ترتيب الشرائع  میں ہے:"(أما) الأول، فالقياس أنه لا يجوز؛ لأنه استئجار بأجر مجهول بل بأجر معدوم، ولعمل مجهول، لكنا تركنا القياس بالكتاب العزيز والسنة والإجماع.(أما) الكتاب الكريم فقوله عز شأنه {وآخرون يضربون في الأرض يبتغون من فضل الله} [المزمل: 20] والمضارب يضرب في الأرض يبتغي من فضل الله عز وجل وقوله سبحانه وتعالى: {فإذا قضيت الصلاة فانتشروا في الأرض وابتغوا من فضل الله} [الجمعة: 10] وقوله تعالى: {ليس عليكم جناح أن تبتغوا فضلا من ربكم}[البقرة: 198](وأما) السنة، فما روي عن ابن عباس - رضي الله عنهما - أنه قال: «كان سيدنا العباس بن عبد المطلب إذا دفع المال مضاربة، اشترط على صاحبه أن لايسلك به بحرًا ولاينزل به واديًا، ولايشتري به دابة ذات كبد رطبة، فإن فعل ذلك ضمن فبلغ شرطه رسول الله صلى الله عليه وسلم فأجاز شرطه» وكذا بعث رسول الله صلى الله عليه وسلم والناس يتعاقدون المضاربة فلم ينكر عليهم وذلك تقرير لهم على ذلك؛ والتقرير أحد وجوه السنة.(وأما) الإجماع، فإنه روي عن جماعة من الصحابة - رضي الله تعالى عنهم - أنهم دفعوا مال اليتيم، مضاربة منهم سيدنا عمر وسيدنا عثمان وسيدنا علي وعبد الله بن مسعود وعبد الله بن عمر وعبيد الله بن عمر وسيدتنا عائشة - رضي الله عنهم - ولم ينقل أنه أنكر عليهم من أقرانهم أحد، ومثله يكون إجماعًا.وروي أن عبد الله وعبيد الله ابني سيدنا عمر قدما العراق وأبو موسى الأشعري أمير بها فقال لهما: لو كان عندي فضل لأكرمتكما، ولكن عندي مال لبيت المال أدفعه إليكما، فابتاعا به متاعًا واحملاه إلى المدينة وبيعاه، وادفعا ثمنه إلى أمير المؤمنين فلما قدما المدينة قال لهما سيدنا عمر - رضي الله عنه -: هذا مال المسلمين فاجعلا ربحه لهم فسكت عبد الله، وقال عبيد الله: ليس لك ذلك، لو هلك منا لضمنا فقال بعض الصحابة: يا أمير المؤمنين، اجعلهما كالمضاربين في المال، لهما النصف ولبيت المال النصف فرضي به سيدنا عمر - رضي الله عنه - وعلى هذا تعامل الناس من لدن رسول الله صلى الله عليه وسلم إلى يومنا هذا في سائر الأعصار من غير إنكار من أحد، وإجماع أهل كل عصر حجة، فترك به القياس.(كتاب المضاربة ، ج:6 ص:79 ط:ايج ايم سعيد)فتاوی شامی میں ہے:"(ويملك المضارب في المطلقة) التي لم تقيد بمكان أو زمان أو نوع (البيع) ولو فاسدانقد ونسيئة متعارفة، والشراء والتوكيل بهما، والسفر برا وبحرا) ولو دفع له المال في بلد على الظاهر (والإبضاع) أي دفع المال بضاعة (ولو لرب المال ولا تفسد به) المضاربة كما يجيء (و) يملك (الإيداع والرهن والارتهان والإجارة والاستئجار فلو استأجر أرضا بيضاء ليزرعها أو يغرسها جاز) ظهيرية (والاحتيال) أي قبول الحوالة (بالثمن مطلقا) على الأيسر والأعسر؛ لأن كل ذلك من صنيع التجار...وليس له أن يعمل بما فيه ضرر ولا ما لا يعمله التجار".(كتاب المضاربة، ج:5، ص:649، ط:ايج ايم سعيد)فقط والله اعلم

Reference: Mishkat al-Masabih 1902 In-book reference : Book 6, Hadith 128: حوالہ

Reference: Reference: Surah Al-Muzzammil, Ayah 20 | : سورۃ المزمل، آیت نمبر 20 حوالہ

عنوان: B4u میں رقم انویسٹ کرنا
سوال: B4u میں پیسہ انویسٹ کرنا جائز ہے یا نہیں؟
جواب:
مذکورہ کمپنی کے کاروبار کا مکمل طریقہ، و منافع کی تقسیم کا طریقہ کار و شرائط اب تک مکمل طور پر واضح نہیں ہے، البتہ اس کمپنی کی ویب سائٹ سے حاصل شدہ معلومات اور دیگر ذرائع سے دست یاب معلومات کے مطابق اس کا حکم درج ذیل ہے:1- چوں کہ مذکورہ ادارہ کرپٹو کرنسی میں کاروبار کرتا ہے، اور مذکورہ کرنسی پاکستان و دنیا کے بیشتر ممالک میں تاحال غیر تسلیم شدہ ہے، لہذا اس میں سرمایہ کاری کرنے سے اجتناب کیا جائے۔2- مذکورہ کمپنی میں سرمایہ کاری کرنے پر کمپنی دوقسم کے پیکج دیتی ہے:1: فکس منافع میں آپ کا منافع فکس ہوگا۔ 2: آپ کامنافع فکس نہیں رہتا، کم بھی اور زیادہ بھی ہوسکتا ہے۔بصورتِ مسئولہ پہلی صورت جس میں منافع متعین ہوتا ہے،  وہ بہر صورت جائز نہیں۔ اور دوسری صورت کے بارے میں حکم یہ ہے کہ کرپٹو کرنسی کو چوں کہ پاکستان میں قانونی حیثیت حاصل نہیں ہے، تاحال اس کرنسی کا معاملہ ہی  مشکوک ہے، اور ابھی تک علماء نے اس کی خرید و فروخت کی اجازت نہیں دی ہے، پس جب تک مذکورہ کمپنی کے تمام پہلو مکمل واضح نہ ہو جائیں، اس وقت تک  دوسری قسم (یعنی جس میں منافع متعین نہیں ہوتا) میں بھی انویسٹمنٹ کرنے سے   اجتناب کیا جائے،  کیوں کہ صرف منافع فکس نہ ہونے سے منافع حلال نہیں ہوتا، بلکہ دیگر شرعی حدود و شرائط کا لحاظ رکھنا بھی ضروری ہے۔ لہذا اس کمپنی میں پیسے انویسٹ کرنا جائز نہیں ہے۔3- اگر انویسٹر کے توسط سے لگنے والوں کے بعد ان کے توسط سے کاروبار میں لگنے والوں کی وجہ سے بھی پہلے انویسٹروں  کو چین در چین  اجرت یا کسی عنوان سے رقم دی جاتی ہے تو ناجائز ہونے کی ایک اور وجہ ہوگی۔فتاوی شامی میں ہے:(وكون الربح بينهما شائعًا) فلو عين قدرًا فسدت.(كتاب المضاربة، ج:5، ص:648، ط:ايج ايم سعيد)مرقاة المفاتيح شرح مشكاة المصابيح میں ہے:وعن النعمان بن بشير - رضي الله عنهما - قال: قال رسول الله صلى الله عليه وسلم: " «الحلال بين والحرام بين، وبينهما مشتبهات لا يعلمهن كثير من الناس، فمن اتقى الشبهات استبرأ لدينه وعرضه، ومن وقع في الحرام كالراعي يرعى حول الحمى يوشك أن يرتع فيه، ألا وإن لكل ملك حمى، ألا وإن حمى الله محارمه، ألا وإن في الجسد مضغة إذا صلحت صلح الجسد كله، وإذا فسدت فسد الجسد كله، ألا وهي القلب» ". متفق عليه.(باب الكسب وطلب الحلال، ج:5، ص:1891، ط:دار الفكر.بيروت) مزید  تفصیل کے لیے دیکھیے:B4u میں انویسٹمنٹ کرنافقط واللہ اعلم

Reference: Riyad as-Salihin 587 In-book reference : Introduction, Hadith 587: حوالہ

عنوان: مضاربت میں نقصان کی ذمہ داری اور ورکنگ پارٹنر کے لیے ماہانہ سیلری مقرر کرنا
سوال: ایک کاروبار شروع کیا گیا جس میں تین شریک تھے، پہلا جس کا پیسہ تھا ان کا پچاس فیصد طے ہوا، بقیہ دونوں کا پچیس پچیس فیصد نفع طے ہوا، پہلے شریک کا پیسہ تھا اور اس کا منافع پچاس فیصد تھا جب کہ بقیہ دونوں ساتھیوں کا حصہ پچیس پچیس فیصد تھا اور ان کی صرف محنت تھی اور ان دونوں کا کوئی بھی روپیہ نہیں لگا تھا۔جب کام شروع کرنے کی بات ہوئی تو دونوں ورکنگ پارٹنرز نے (جن کا پیسہ نہیں لگا تھا) پیسہ لگانےوالے پارٹنر سے یہ طے کرلیا تھا کہ اگر پیسہ ڈوب گیا تو کام کرنے والے دونوں ساتھیوں کی کوئی ذمہ داری نہیں ہوگی، اس بات کی وجہ سے ابتدا میں کام شروع ہی نہیں ہوسکا، پھر بعد میں دوبارہ جس شریک کا پیسہ تھا ان کی طرف سے کام شروع کرنے کی آفر آئی کہ کام تو شروع کیا جائے باقی اللہ مالک ہے۔ کام کرنے والے ساتھیوں نے پہلے سے یہ طے کرلیا تھا کہ بالفرض کام نہیں چلا تو دو کام کرنے والے ساتھی نہ دنیا میں اور نہ آخرت میں ذمہ دار ہوں گے۔ان تین ساتھیوں میں ایک  اپنی جاب چھوڑ کر اس میں شریک ہوا، جب کہ دوسرے ساتھی کا یہ طے ہوا کہ وہ جاب نہیں چھوڑیں گے اور اپنے فارغ اوقات اس میں دیں گے، اسی لیے جو ساتھی پورا وقت دے رہا تھا اس کی ایک سیلری بھی طے کی گئی جو اس کی جاب سے پچیس ہزار کم تھی۔ پیسہ لگانے والے ساتھی نے ایک اندازے سے  بجٹ بھی طے کردیا تھاکہ اس حدتک پیسے وہ لگادیں گے، جب کہ کام کرنے والے جو ساتھی تھے ان کی کچھ چیزوں میں اچھا تجربہ تھا اور کچھ میں کسی درجے ناتجربہ کاری بھی تھی جو کہ صاحبِ مال کو پتا بھی تھی۔ صاحبِ مال نے یہ طے کیا تھا کہ وہ پانچ پانچ لاکھ کی قسط ہر ماہ دے دیا کریں گے، دوسری قسط کے بعد ہی کرونا سے پیدا شدہ کچھ ملکی اور بین الاقوامی صورتِ حال میں کام مشکل نظر آنے لگا جو کہ پیسے لگانے والے کو بتایا بھی گیا کہ کام ابھی نہیں چل سکا اور کیا کیا مشکلات ہیں۔ تیسری قسط کے خرچ ہونے کے بعد بھی جب کاروبار کوئی خاص لائن پر آتا ہوا نظر نہیں آیا تو یہ صورتِ حال دوبارہ انویسٹر کے سامنے رکھی گئی جس کے بعد انہوں نے یہ کہا کہ اب مجھ سے کیا چاہتے ہو، پھر انہوں نے کچھ چیزوں کو گنوایا بھی کہ میرے حساب سے یہ یہ چیزیں فضول خرچی کی گئی ہے، اب اگر تم لوگ خود چلاسکتے ہو تو مجھے اجازت دو،  مجھے نہیں لگتا کہ تم لوگ اس کو چلالوگے، اس لیے میں الگ ہونا چاہتا ہوں، اگر کام چل جائے تو تم اس کا مجھے تھوڑا تھوڑا کرکے اتاردینا۔بہرحال بقیہ دو ساتھیوں نے کام چلانے کی کوشش کی جو کہ کووڈ 19 کی وجہ سے پھر رک گیا، اس میں دونوں ساتھیوں کی نیت یہی تھی کہ اگر یہ کام چل گیا تو سب سے پہلے جس ساتھی کا پیسہ پھنسا ہوا ہے وہ نکالنا ہے۔ اس کے بعد اپنا منافع سوچا جائے گا، اور ظاہر ہے بقیہ دو ساتھی پیسوں کے لحاظ سے اتنے مضبوط ہیں نہیں کہ خرچہ کھل کرسکیں تو آگے کی بھی ابھی کوئی صورتِ حال واضح نہیں۔ موجودہ وقت میں کاروبار مکمل طور پر بند ہے۔یہ بات بھی آپ حضرات کے علم میں لانا چاہوں گا کہ کاروبار نے ابھی کمانا شروع ہی نہیں کیا تھا اور یہ سارے خرچے اور کام اسی رقم سے ہوئے جو صاحبِ مال نے اس کاروبار میں لگائے تھے۔ اس وقت پیسہ لگانے والے ساتھی یہ تقاضا کررہے ہیں کہ تھوڑا تھوڑا ہی صحیح مگر میرے پیسے اتارنا شروع کردو، جب کہ جس ساتھی نے جاب چھوڑی تھی وہ ابھی جاب پر نہیں اور اس کو لوٹانے کی صورت بھی نظر نہیں آرہی ہے۔اس ساری صورتِ حال میں درج ذیل سوالات کے جوابات مطلوب ہیں:1- کیا شرعی لحاظ سے کام کرنے والے ساتھیوں کی یہ ذمہ داری بنتی ہے کہ وہ اس کو اتاریں؟2- کیا پیسہ لگانے والے ساتھی کا یہ مطالبہ درست ہے؟ اگر ذمہ داری بنتی ہے تو کیا جتنا اصل سرمایہ ڈوبا ہے، اس کا کل ان دونوں کو دینا ہوگا یا اپنے فیصد کے حساب سے؟ کیوں کہ یہ دونوں منافع کے پچیس پچیس فیصد حصہ میں شریک تھے اور جن کا پیسہ تھا ان کا پچاس فیصد طے ہوا تھا۔ واضح رہے کہ یہ ساری باتیں اصل سرمایہ میں ہیں نفع میں نہیں؛ کیوں کہ کاروبار ابھی چلنے کی پوزیشن میں نہیں آیا تو نفع کی بات تو ممکن بھی نہیں۔ پھر یہ دوکام کرنے والے ساتھی کس حساب سے ادا کریں گے؟3- جس پارٹنر نے تنخواہ لی ہے، کیا اس کے ذمے اس کو لوٹانا لازم ہے؟
جواب: واضح رہے کہ  اگر ایک شخص کا سرمایہ اور دوسرے کی محنت ہو  شرعًا ایسا معاملہ  "مضاربت" کہلاتا ہے،  مضاربت میں نفع فیصد کے اعتبار سے طے کیا جانا ضروری ہوتا ہے اور نقصان ہونے کی صورت میں  اگر  کاروبار میں نفع ہوا ہو تو نقصاننفع میں سے پورا کیا جائے گا، اگر کاروبار میں کچھ نفع نہ ہوا ہو، بلکہ صرف نقصان ہی ہوا تو اس صورت میں اگر مضارب  (ورکنگ پارٹنر) کی کوئی تعدی اور کوتاہی ثابت نہ ہو تو  یہ نقصان سرمایہ کار (انویسٹر) کا ہی ہوگا، اور مضارب کی محنت رائیگاں جائے گی۔فتاویٰ شامی میں ہے:"(وما هلك من مال المضاربة يصرف إلى الربح) ؛ لأنه تبع (فإن زاد الهالك على الربح لم يضمن) ولو فاسدة من عمله؛ لأنه أمين".(5 / 656)نیز مضاربت کے معاملہ میں ورکنک پاٹنر کے لیے  نفع کے ساتھ ماہانہ تنخواہ مقرر کرنا  جائز نہیں ہے، اس لیے کہ ورکنگ پاٹنر نفع ہونے کی صورت میں شریک ہوگا، اور شریک کی تنخواہ مقرر کرنا   گویا اس کو اجیر بنانا ہے، اور شریک کا اجیر بننا جائز نہیں ہے، یعنی شرکت اور اجارہ دونوں مختلف عقود ایک  ہی عقد میں جمع نہیں ہوسکتے۔فتاویٰ شامی میں ہے:"ولو استأجره ليحمل له نصف هذا الطعام بنصفه الآخر لا أجر له أصلا لصيرورته شريكا۔۔۔ (ولو) استأجره (لحمل طعام) مشترك (بينهما فلا أجر له) ؛ لأنه لا يعمل شيئا لشريكه إلا ويقع بعضه لنفسه فلا يستحق الأجر (كراهن استأجر الرهن من المرتهن) فإنه لا أجر له لنفعه بملكه۔۔۔ (قوله: فلا أجر له) أي لا المسمى ولا أجر المثل زيلعي؛ لأن الأجر يجب في الفاسدة إذا كان له نظير من الإجارة الجائزة وهذه لا نظير لها إتقاني، وظاهر كلام قاضي خان في الجامع أن العقد باطل؛ لأنه قال: لا ينعقد العقد".  (کتاب الاجارۃ، باب الاجارۃ الفاسدۃ، ج:۶ ؍ ۵۷ ،۵۸ ،۶۰ ، ط:سعید )لہذا صورتِ مسئولہ میں:1/2۔۔ چوں کہ مذکورہ کاروبار میں  اب تک نفع نہیں ہوا ہے؛ اس لیے  جس وقت  مضاربت کا معاملہ انویسٹر کی طرف  سے ختم کیا گیا  اس وقت تک کاروبار میں جو کچھ نقصان ہوا ہے  اگر کام کرنے والے دونوں افراد کی  اس میں  کسی قسم کی کوتاہی اور تعدی  نہ ہو   تو یہ نقصان انویسٹر ہی کا شمار ہوگا،  اور باقی جو کچھ سرمایہ اس کا  اس وقت موجود تھا  اس کو فروخت کرکے  اس کی رقم انویسٹر کو واپس کرنا ضروری ہوگا، اصل سرمایہ میں ہونے والے نقصان کے ذمہ دار دونوں ورکنگ پاٹنر نہیں ہوں گے، اس لیے ان سے نقصان کا مطالبہ کرنا بھی درست نہیں ہوگا۔3۔۔ جس ورکنگ پاٹنر نے ماہانہ تنخواہ وصول کی ہے، چوں کہ وہ اس کا مستحق نہیں تھا، اور اس کے لیے یہ تنخواہ لینا جائز نہیں تھا، اس لیے اس  نے جس قدر تنخواہ وصول کی ہے، اس پر  اس تنخواہ کو  واپس لوٹانا لازم ہوگا۔ فقط واللہ اعلم