عنوان: جرگہ کے ذریعے فیصلہ کرانے کاحکم
سوال: ہمارا کچھ رشتہ داروں سے زمین  کے معاملے میں اختلاف ہے۔ان کادعوی ہے کہ زمین ان کی ہے،  جب کہ ہمارا دعوی ہےکہ یہ ہماری ملکیت ہے ، ہم نے انہیں شریعت کے مطابق فیصلہ کرانے کی پیشکش کی ہے اور کہا ہے کہ اگر فیصلہ ان کے حق میں آیا تو ہم زمین چھوڑ دیں گے ، اور اگر ہمارے حق میں آیا تو وہ ستبردار ہو جائیں۔ لیکن وہ شریعت کی روشنی میں فیصلہ کرانے سے گریز کر رہے ہیں اور تاخیری حربے استعمال کر رہے ہیں، جب کہ غیرشرعی ذرائع جیسے جرگہ وغیرہ کے ذریعے فیصلہ کرانے پر  آمادہ ہو جاتے ہیں۔ میں جرگہ کے ذریعے فیصلہ کرانے کے حق میں نہیں ہوں؛ کیوں کہ اکثر یہ فیصلے شریعت کے مطابق نہیں ہوتے اور ان میں رشوت اور جانبداری کا اندیشہ ہوتا ہے ۔اب سوال یہ ہے کہ :1۔ایسے حضرات جو شریعت کے مطابق فیصلہ کرانے سے گریز کرتے ہیں  یا تاخیری حربے استعمال کرتے ہیں اور غیر شرعی ذرائع کی طرف رجوع کرتے ہیں ، ان کے بارے میں شریعت کی کا کیا حکم اور کیا وعید آئی ہے؟2۔کیا ہمارے لیے مناسب یہ ہے کہ ہم اہل علم مفتیان کرام کے ذریعے اس معاملے کا فیصلہ کروائیں ، یا جرگہ جیسےغیر شرعی نظام کو قبول کرلیں؟
جواب: واضح رہے كہ شريعتِ مطہره ميں ہر مستحق كو حق عطا كرنا مقصود اور مطلوب ہے،نیز شریعت نے حق دار کو حق وصول کرنے کے لیے جائز راستوں کو اختیار کرنے کاحکم دیا ہے،اور فریقین کو اختیار دیا ہے کہ وہ رضامندی کے ساتھ کسی بھی جائز طریقے پر فیصلہ کرائیں،چاہے وہ قاضی کے ذریعہ ہویا،کسی جرگہ یاپنچائیت کے ذریعہ ہو۔البتہ شرعی تقاضوں کو پیش نظر رکھنا بہر صورت ضروری ہے۔ چنانچہ جرگہ  فریقین کے باہمی نزاع کو ختم کرنے کاایک جائز طریقہ ہے، جس میں فریقین باہمی رضامندی کے ساتھ تیسرے شخص کو ثالث یا حکم مقرر کرتے ہیں جو ان کے درمیان  شرعی اصولوں کے مطابق فیصلہ کرتا ہے ؛لہذا سائل کا جرگہ کومحض رشوت  اور جانبداری کے اندیشہ کی بنا پر مطلقاً غیر شرعی طریقہ قراردینادرست نہیں۔ البتہ جرگہ میں ماہر تجربہ کار عالم دین کا ہونا ضروری ہے؛ تاکہ شرعی اصول وقواعد کے مطابق فیصلہ کیا جائے۔لہذا صورت مسئولہ میں سائل کو چاہیے کہ جب فریق مخالف جرگہ کے ذریعے فیصلہ کرانے پر رضامند ہے،تو اسی طریقہ پر مذکورہ معاملہ کا تصفیہ کرایا جائے ۔البتہ اگرسائل کو   جرگہ  کی جانب سے ناانصافی کا یقین ہو توپھر کوئی دوسرا طریقہ اختیار کرنے میں کوئی حرج نہیں۔فتاوي ہنديہ ميں ہے:"تفسيره تصيير غيره حاكما فيكون الحكم فيما بين الخصمين كالقاضي في حق كافة الناس وفي حق غيرهما بمنزلة المصلح"(كتاب ادب القاضی،الباب الرابع والعشرون في ‌التحكيم، ج:3، ص:397، ط دار الفكر بيروت)فقط واللہ اعلم

عنوان: میاں بیوی کا طلاق میں اختلاف/طلاق دینے کی صورت میں شوہر پر پانچ لاکھ روپے جرمانہ لگانے کا حکم
سوال: میری شادی 12 اپریل 2007ء کو ہوئی تھی، میرے دو بچے ہیں، میرا شوہر مجھے اور بچوں کو خرچ نہیں دیتا ہے،بچوں کی کفالت میں خود کرتی ہوں، شوہر  خواہش غیر شرعی طریقہ(پیچھے کی طرف) سے پورا کرنا چاہتا ہے، منع کرنے کے باوجود باز نہیں آتا ہے، اب میں تقریباً دو سال کے عرصے سے میکے میں مقیم ہوں، شوہر نے مجھے فون کے ذریعے مختلف اوقات میں طلاق دی ہے، پہلی مرتبہ فون پر کہا کہ: ” میں آپ کو طلاق دیتا ہوں، آپ میرے اوپر حرام ہو، میرا آپ سے کوئی تعلق نہیں ہے، آپ میرے سے آزاد ہو۔“ اگلے دن فون پر پھر کہا: ”میں تمہیں طلاق دیتا ہوں، تم مجھ سے آزاد ہو، تم میرے اوپر حرام ہو۔“ لیکن اب شوہر طلاق سے انکار کر رہا ہے، اور انکار کی وجہ صرف یہ ہے کہ میرے نکاح نامہ میں درج یہ شرط تھی کہ طلاق کی صورت میں شوہر بیوی کو پانچ لاکھ روپے دے گا۔ نیز شوہر نے  مجھے عدالت سے خلع لینے کی بھی اجازت دی ہے، کہ تم خلع لے لو۔قرآن و حدیث کی روشنی میں راہ نمائی فرمائیں کہ مذکورہ جملوں سے مجھے طلاق ہوگئی ہے یا نہیں؟
جواب:
غیر فطری عمل (پیچھے کی راہ میں خواہش پوری کرنا) مطقاً، بہر حال حرام اور سخت ترین گناہ ہے، مذکورہ طریقہ پر ضرورت پوری کرنے والا حدیث شریف میں ملعون قرار دیا گیا ہے، لہٰذا شوہر اپنے اس فعل بد پر سچے دل سے توبہ و استغفار کرے، تاہم اس عمل سے میاں بیوی کا نکاح ختم نہیں ہوا۔باقی صورتِ مسئولہ میں چوں  كہ سائلہ اور اس کے شوہر کے درمیان طلاق دینے اور نہ دینے کے بارے میں اختلاف ہے، سائلہ کا دعوی یہ ہے کہ شوہر نے انہیں فون پر درج ذیل الفاظ:” میں آپ کو طلاق دیتا ہوں، آپ میرے اوپر حرام ہو، میرا آپ سے کوئی تعلق نہیں ہے، آپ میرے سے آزاد ہو۔“ اگلے دن فون پر پھر کہا: ”میں تمہیں طلاق دیتا ہوں، تم مجھ سے آزاد ہو، تم میرے اوپر حرام ہو۔“سے طلاق دی ہے، جب کہ شوہر انکار کر رہا ہے، لہٰذا اس بارے فریقین (میاں بیوی) کو چاہیے اس مسئلہ کو حل کرنے کے لیے کسی مستند مفتی یا عالم دین کو حکم (فیصل) بنائیں اور وہ  شریعت کے مطابق جو فیصلہ دیں، دونوں فریق اس پر عمل کریں۔البتہ اگر واقعتاً شوہر نے بیوی کو عدالت سے خلع لینے کی اجازت دی ہے، تو بیوی کسی بھی وقت عدالت سے خلع لے کر نکاح ختم کر سکتی ہے۔  نیز عقدِ نکاح کے وقت طلاق دینے کی صورت میں شوہر پر  پانچ لاکھ روپے بیوی کو دینے کی شرط (مالی جرمانہ) لگانا فاسد تھا، لہٰذا طلاق دینے کی صورت میں شوہر سے رقم کا مطالبہ کرنا درست نہیں ہے۔سنن ابی داؤد میں ہے:"عن أبي هريرة، قال: قال رسولُ الله صلى الله عليه وسلم: "‌ملعون ‌من ‌أتى ‌امرأته في دبرها."”وہ شخص ملعون ہے جو اپنی بیوی کے دبر (پیچھے کی راہ) میں وطی کرے۔“(کتاب النکاح، باب فی جامع النکاح، جلد:2، صفحہ: 249، المکتبہ العصریہ)فتاوی ہندیہ میں ہے:"و يصح ‌التحكيم فيما يملكان فعل ذلك بأنفسهما و هو حقوق العباد و لا يصح فيما لا يملكان فعل ذلك بأنفسهما، و هو حقوق الله تعالى حتى يجوز ‌التحكيم في الأموال والطلاق والعتاق والنكاح والقصاص وتضمين السرقة ولا يجوز في حد الزنا والسرقة والقذف."(كتاب أدب القاضی، الباب الرابع و العشرون فی التحکیم، ج: 3، ص: 397، ط: دار الفكر)وفيه أيضا:"و حكم هذا ‌الحكم يفارق حكم القاضي المولى من حيث إن حكم هذا ‌الحكم إنما ينفذ في حق الخصمين و من رضي بحكمه، و لا يتعدى إلى من لم يرض بحكمه بخلاف القاضي المولى، كذا في الملتقط."(كتاب أدب القاضی ، الباب الرابع و العشرون فی التحکیم، ج: 3، ص: 397، ط: دار الفكر)ملتقی الابحر میں ہے:"الخلع هو  الفصل عن النكاح و قيل أن تفتدي المرأة  نفسها بمال ليخلعها به ولا بأس به عند الحاجة، وكره له أخذ الشيئ إن نشز."(کتاب الطلاق،باب الخلع،صفحة:263،دار البيروتي)رد المحتار  میں ہے :"(لا بأخذ مال في المذهب)مطلب في التعزير بأخذ المال (قوله لا بأخذ مال في المذهب) قال في الفتح: وعن أبي يوسف يجوز التعزير للسلطان بأخذ المال. وعندهما وباقي الأئمة لا يجوز. اهـ. ومثله في المعراج، وظاهره أن ذلك رواية ضعيفة عن أبي يوسف. قال في الشرنبلالية: ولا يفتى بهذا لما فيه من تسليط الظلمة على أخذ مال الناس فيأكلونه."(كتاب الحدود،‌‌ باب التعزير، ج: 4، ص: 61، ط: سعید)و فیه أیضاً :"إنما (يبطل الشرط دونه) يعني ‌لو ‌عقد ‌مع ‌شرط ‌فاسد ‌لم ‌يبطل ‌النكاح ‌بل ‌الشرط."(‌‌كتاب النكاح،‌‌ فصل في المحرمات، ج: 3، ص: 53، ط: سعید)مرقاۃ المفاتیح میں ہے:"(وعن عقبة بن عامر قال: قال رسول الله - صلى الله عليه وسلم - ‌أحق ‌الشروط) مبتدأ (أن توفوا به) بالتخفيف ويجوز التشديد بدل من ‌الشروط والخبر (ما استحللتم به الفروج) قال القاضي: المراد بالشروط هاهنا المهر لأنه المشروط في مقابلة البضع، وقيل: جميع ما تستحقه المرأة بمقتضى الزوجية من المهر والنفقة وحسن المعاشرة فإن الزوج التزمها بالعقد فكأنها شرطت فيه، وقيل: كل ما شرط الزوج ترغيبا للمرأة في النكاح ما لم يكن محظورا، قال النووي - رحمه الله -: قال الشافعي: أكثر العلماء على أن هذا محمول على شرط لا ينافي مقتضى النكاح، ويكون من مقاصده كاشتراط العشرة بالمعروف الإنفاق عليها وكسوتها وسكناها، ومن جانب المرأة أن لا تخرج من بيته إلا بإذنه ولا تصوم تطوعا بغير إذنه ولا تأذن غيره في بيته إلا بإذنه ولا تتصرف في متاعه إلا برضاه ونحو ذلك، وأما شرط يخالف مقتضاه كشرط أن لا يقسم لها ولا يتسرى عليها ولا ينفق ولا يسافر بها ونحو ذلك فلا يجب الوفاء به بل يكون لغوا، ويصح النكاح بمهر المثل، وقال أحمد: يجب الوفاء بكل شرط، قال الطيبي - رحمه الله -: فعلى هذا الخطاب في قوله ما استحللتم للتغليب فيدخل فيه الرجال والنساء ويدل عليه الرواية الأخرى ما استحلت به الفروج. (متفق عليه)."‌‌(باب إعلان النكاح والخطبة والشرط، ج: 5، ص: 2066، ط: دار الفکر بیروت لبنان)فقط واللہ اعلم

Reference: Sunan Abi Dawud 2162 In-book reference : Book 12, Hadith 117 English translation : Book 11, Hadith 2157: حوالہ

عنوان: طلاق کی تحکیم میں شوہر کے حق میں فیصلہ ہونے کے بعد عورت کیا کرے؟
سوال: طلاق کے سلسلہ میں اگر زوجین کے مابین اختلاف ہو جائے یعنی شوہر طلاق کا منکر ہو اور عورت اپنے کانوں سے الفاظ طلاق سننے کا دعوی کرے اور عورت کے پاس واقعہ طلاق پر کوئی گواہ نہ ہو، پھر یہ معاملہ قاضی شریعت کے یہاں پیش ہو، تو ایسی صورت میں قاضی شریعت فریق ثانی کے حلف کی بنا پر دعوی طلاق کو خارج کر کے زوجین کو ایک ساتھ رہنے کا حکم دے گا؟ یا عورت کوالمرأة کالقاضیکے تحت علیحدہ رہنے کا حکم دےگا ؟ اور اس صورت میں عورت کو دوسرے نکاح کی اجازت ہوگی یا نہیں؟
جواب: صورتِ مسئولہ میں مذکورہ خاتون نے اگر واقعۃً اپنے شوہر سے تین مرتبہ طلاق کے الفاظ سنے ہوں،مگر بعد  میں شوہر منکر ہو جائے، اور قاضی کے سامنے  تین طلاق نہ دینے، اور حرمت  مغلظہ  نہ ہونے پر حلف اٹھالے، جس پر قاضی نکاح  قائم ہونے کا فیصلہ کردے، اس کے باوجود بیوی کے لیے شوہر کو اپنے اوپر قدرت دینے کی اجازت نہیں ہو گی،اس صورت میں بیوی پر لازم ہو گا  کہ کسی طرح شوہر سے طلاق یا خلع حاصل کر لے،یا کسی طرح شوہر سے طلاق بائن کے الفاظ کہلوا لیے جائیں،بصورت دیگر مذکورہ خاتون کے لیے کسی اور  سےنکاح کرنے کی شرعاً اجازت نہیں ہو گی۔مفتی عبدالرحیم لاجپوری رحمہ اللہ اسی نوعیت کے ایک سوال کے جواب میں لکھتے ہیں:’’...اگرشوہراس (مطلقہ)کواپنے پاس رکھے گاتوہمیشہ نزاع اور شک وشبہ رہے گا، اور شوہرگناہ گارہوگا،اگرخدانخواستہ شوہرنہ طلاق کا اقرار کرے ،نہ اب طلاق دے ،اور طلاق کے شرعی گواہ بھی موجود نہ ہوں، توایسی صورت میں عورت شوہرسے خلع کرے،کچھ دے دلاکررہائی حاصل کرے،جماعت اور برادری کے سمجھ دار دین دارحضرات شوہر کوسمجھاکر طلاق کا اقرار یا طلاق دینے یاخلع کرلینے پرآمادہ کریں، طلاق کا اقرار یا طلاق حاصل کیے یاخلع کے بغیر عورت کسی اور جگہ نکاح نہیں کرسکتی ... ایک صورت یہ ہے کہ شوہرسے جبراً واکراہاً طلاق بائن کہلوائی جائے یہ بالکل آخری درجہ ہے‘‘۔(فتاویٰ رحیمیہ8/283،ط:دارالاشاعت) مجمع الأنهر في شرح ملتقى الأبحرمیں ہے:    "وفي التتارخانية وغيرها سمعت المرأة من زوجها أنه طلقها ولا تقدر على منعه من نفسها إلا بقتله لها قتله بالدواء ولا تقتل نفسها وقيل لا تقتله وبه يفتى وترفع الأمر إلى القاضي فإن لم تكن لها بينة تحلفه فإن حلف فالإثم عليه لكن إن قتلته فلا شيء عليها."(كتاب الطلاق،باب الرجعة،1/ 441،ط: دار إحياء التراث العربي)فتاوی شامی میں ہے: "والمرأة كالقاضي إذا سمعته أو أخبرها عدل لا يحل له تمكينه. والفتوى على أنه ليس لها قتله، ولا تقتل نفسها بل تفدي نفسها بمال أو تهرب، كما أنه ليس له قتلها إذا حرمت عليه وكلما هرب ردته بالسحر. وفي البزازية عن الأوزجندي أنها ترفع الأمر للقاضي، فإنه حلف ولا بينة لها فالإثم عليه. اهـ. قلت: أي إذا لم تقدر على الفداء أو الهرب ولا على منعه عنها فلا ينافي ما قبله."(كتاب الطلاق،باب الصريح،3/ 251،ط:سعيد)فقط واللہ اعلم

عنوان: تیسری طلاق کے بارے میں میاں بیوی کے بیان میں باہم تضاد کی بناء پر تحکیم کا مشورہ
سوال: ایک شخص کی اپنی بیوی سے لڑائی ہوئی، لڑائی کے دوران پڑوسی کو بلایا گیا، اور شوہر نے کہا کہ”اس کو باہر نکالو، میں نے اس کو طلاق دے دی“، ابشوہر کہتا ہے کہ میں نے دو مرتبہ یہ الفاظ ادا کیے ہیں، موقع پرموجود دو گواہ تھے، ان میں سے ایک شوہر کی بات کی تصدیق کرتا ہے، اور دوسرا کہتا ہے کہ شوہر نے سات مرتبہ مذکورہ الفاظ ادا کیے ہیں، یہ دوسرا گواہ عام طور پر نشہ میں رہتا ہے، اس دوران بھی وہ (شراب کے)نشہ میں تھا، لیکن اس حالت میں بھی وہ گھر کے کام کاج درست طور پر انجام دیتا ہے، بیوی سے جب پوچھا گیا تو پہلے اس نے کہا کہ میں نے کچھ نہیں سنا، پھر دباؤ ڈالنے کے بعداس نے کہا کہ میرے شوہر نے لڑائی کے دوران چھ سے سات بار طلاق دی ہے، حالانکہ لڑائی کے وقت بیوی گھر سے باہر گلی میں تھی، اب پوچھنا یہ ہے کہ کتنی طلاقیں واقع ہوئی ہیں؟ نیز شوہر کا کہنا ہے کہ میں نے بیوی کا نام طلاق دیتے وقت نہیں لیا۔بیوی کا ذہنی توازن درست نہیں ہے، یادداشت اس کی کمزور ہے، اس معاملہ پر میاں بیوی اور  دونوں گواہوں سے قسم بھی لی گئی ہے، سب نے اپنے اپنے موقف پر قسم بھی اٹھالی ہے۔
جواب: صورتِ مسئولہ میں اس بات پر سب لوگ متفق ہیں کہ شوہر نے دو بار  ”اس کو باہر نکالو، میں نے اس کو طلاق دے دی“ کے الفاظ کہے ہیں، جبکہ شوہر بھی اس کا اقرار کررہا ہے، اگرچہ شوہر نےبیوی کا نام نہیں لیا، لیکن بیوی کی طرف طلاق کی نسبت کی ہے، لہٰذا مذکورہ شخص (شوہر) کی بیوی پر دو رجعی طلاقیں بہر صورت واقع ہوگئی ہیں۔اور تیسری طلاق کے بارے میں میاں بیوی کے بیانات میں اختلاف اور تضاد پایا جاتا ہے تو ایسی صورت میں اس مسئلہ کا شرعی حل یہ ہے کہ میاں بیوی قریبی کسی مستند عالمِ دین یا کسی مفتی صاحب کو اپنے اس قضیہ کے لیے حَکم/ منصِف بنائیں، بعد ازاں حسب ضابطۂ شرعی وہ جو فیصلہ کریں اس کے مطابق عمل کریں، اور جب تک شرعی فیصلہ نہ ہو جائے دونوں ایک دوسرے سے علیحدہ رہیں۔فتاویٰ ہندیہ میں ہے:"متى كرر لفظ الطلاق بحرف الواو أو بغير حرف الواو يتعدد الطلاق وإن عنى بالثاني الأول لم يصدق في القضاء.")کتاب الطلاق، باب فی إیقاع الطلاق، 1/ 390، ط:دار الکتب العلمیة بیروت)إعلاء السننمیں ہے:" البینة علی المدعي والیمین  علی المدعی علیه."(کتاب الدعوی،باب البینة علی المدعي والیمین علی من أنکر، 15 / 351، ط إدارۃ القرآن و العلوم الإسلامیة)فتاوی عالمگیری میں ہے:"يجب أن يعلم بأن التحكيم جائز وشرط جوازه أن يكون الحكم من أهل الشهادة وقت التحكيم ووقت الحكم أيضا حتى أنه إذا لم يكن أهلا للشهادة وقت التحكيم وصار أهلا للشهادة وقت الحكم."(کتاب أدب القاضی، الباب الرابع والعشرون فی التحکیم، 3/ 397، مکتبة رشیدیة)وفیه أیضاً:"ويصح التحكيم فيما يملكان فعل ذلك بأنفسهما وهو حقوق العباد ولا يصح فيما لا يملكان فعل ذلك بأنفسهما، وهو حقوق الله تعالى حتى يجوز التحكيم في الأموال والطلاق والعتاق والنكاح والقصاص وتضمين السرقة، ولا يجوز في حد الزنا والسرقة والقذف."(کتاب أدب القاضی، الباب الرابع والعشرون فی التحکیم، 3/ 397، مکتبة رشیدیة)فقط واللہ أعلم

عنوان: فریقین کا فیصلہ ماننے کا حکم
سوال: ہم دوفریقوں کےدرمیان تنازعہ چل رہاتھا، ہم نےمفتیانِ کرام کوثالث مقررکیا، انہوں نےفیصلہ تحریرکرنےکےبعدفیصلہ کولپیٹ کرپہلےہم فریقین سےدستخط لیےتاکہ بعدمیں کوئی انکارنہ کرےاورپھرفیصلہ سنا دیا۔مجھےپوچھنایہ ہےکہ اگرثالث  فریقین کےبیانات کےسماعت کےدوران شرعی تقاضوں کوپورانہ کرےتوکیاایسافیصلہ ماننا لازم ہوگا؟
جواب: واضح رہےکہ حکم/ثالث کافیصلہ اگرغیرشرعی نہ ہوتو فریقین کےلیےاس پرعمل کرنالازم ہوتاہے۔لہذاصورتِ مسئولہ میں جب فریقین نے رضامندی سےمفتیانِ کرام کو ثالث مقرر کیا ، اورمفتیان کرام نےفریقین کےبیانات سننےکےبعد ایک فیصلہ تحریرکیا، اورفیصلہ سنانےسےپہلےفریقین میں سےکسی ایک فریق نےرجوع بھی نہیں کیاتھا، تواب فریقین کےلیےاس فیصلہ کوماننااوراس پرعمل کرنالازم ہے، اورسائل کےلیےاس فیصلہ سےانکارکرناجائزنہیں۔البتہ ثالث  شریعت کے مطابق فیصلہ کرنے کا پابندہوتا ہے،اپنی مرضی سے خلاف شرع فیصلہ کرنے کا مجاز نہیں ہوتا ، لہذا اگر واقعۃً ثالث کافیصلہ شریعت سےمتعارض ہو توپھرایسی صورت میں فریقین  کےلیےاس پرعمل کرنالازم نہیں ہوگا۔فتاویٰ ہندیہ میں ہے:"تفسيره تصيير غيره حاكما فيكون الحكم فيما بين الخصمين كالقاضي في حق كافة الناس وفي حق غيرهما بمنزلة المصلح، كذا في محيط السرخسي...ويصح التحكيم فيما يملكان فعل ذلك بأنفسهما وهو حقوق العباد ولا يصح فيما لا يملكان فعل ذلك بأنفسهما، وهو حقوق الله تعالى حتى يجوز التحكيم في الأموال والطلاق والعتاق والنكاح والقصاص وتضمين السرقة، ولا يجوز في حد الزنا والسرقة والقذف."(كتاب أدب القاضي، الباب الرابع والعشرون في التحكيم، 397/3، ط:دار الفکر)فتح القدیرمیں ہے:"(ولكل واحد من المحكمين ‌أن ‌يرجع ‌ما ‌لم ‌يحكم ‌عليهما) لأنه مقلد من جهتهما فلا يحكم إلا برضاهما جميعا (وإذا حكم لزمهما) لصدور حكمه عن ولاية عليهما(قوله ولكل واحد من المحكمين ‌أن ‌يرجع ‌ما ‌لم ‌يحكم ‌عليهما لأنه مقلد من جهتهما) إذ هما الموليان له فلهما عزله قبل أن يحكم كما أن للسلطان أن يعزل القاضي قبل أن يحكم ولو حكم قبل عزله نفذ وعزله بعد ذلك لا يبطله فكذا هذا (وإذا نفذ حكمه لزمهما لصدور حكمه عن ولاية كاملة عليهما) فقط لأنه لا يكون دون الصلح وبعدما تم الصلح ليس لواحد أن يرجع."(كتاب أدب القاضي، باب التحكيم، 317/7، ط:دار الفکر)بدائع الصنائع ميں هے:"‌فإن ‌وقع ‌في ‌فصل ‌فيه ‌نص ‌مفسر من الكتاب، أو الخبر المتواتر، أو الإجماع، فإن وافق قضاؤه ذلك نفذ ولا يحل له النقض؛ لأنه وقع صحيحا قطعا، وإن خالف شيئا من ذلك يرده؛ لأنه وقع باطلا قطعا."(كتاب أدب القاضي، فصل في بيان ما ينفذ من القضايا، ج:7، ص:14، ط:دار الكتب العلمیة)فتاویٰ محمودیہ میں ہے:"سوال [۸۰۲۱] دریافت طلب مسئلہ یہ ہے کہ کسی کو حکم بنانے کے بعد حکم کے فیصلہ دینے سے قبل  کسی فریق کے اس حکم کو منسوخ اور رد کر دینے کی وجہ سے وہ شرعا رد اور منسوخ ہو جاتا ہے یا نہیں؟ جب کہ حکم پر کچھ بے اعتمادی ہو جائے یعنی معقول وجہ سے حکم کے حکم ہونے کو منسوخ کیا جائے ۔الجواب حامداً ومصلياً :اعتماد رہے یا نہ رہے، دونوں صورتوں میں جو فریق بھی چاہے اس تحکیم کو فسخ کر سکتا ہے، اور یہ فسخ کرنے کا حق فیصلہ سنانے سے پہلے حاصل ہے۔"(باب التحکیم ، ج:16، ص:467، ط:فاروقیہ)فقط واللہ اعلم

عنوان: طلاق کے معاملہ میں میاں بیوی کے درمیان اختلاف کی صورت میں حکم مقرر کیا جائے گا/ عدالت کی یک طرفہ خلع معتبر نہیں
سوال: میری بہن  کو ان کے شوہر نے تین دفعہ ان الفاظ کے ساتھ طلاق دی ہے:میں آپ کو طلاق دیتا ہوں، لیکن میرے بہنوئی اس بات سے منکر ہورہے ہیں، شریعت اس بارے میں کیا ہتی ہے؟ کیا طلاق واقع ہوچکی ہے؟جب میرے بہنوئی نے طلاق سے انکار کیا تو میری بہن نے کورٹ میں خلع کا کیس دائر کیا اور کورٹ  میں میرا بہنوئی حاضر نہیں ہوا ، کورٹ نے خلع کا فیصلہ کردیا، کیا یہ خلع واقع ہوئی ہے یا نہیں؟میرے بہنوئی نے حقِ مہر بھی ادا نہیں کیا ہے، ہم حقِ مہر وصول کرنا چاہتے ہیں، کیا ہمیں یہ حق حاصل ہے؟
جواب:
1: صورتِ مسئولہ میں واقعۃً اگر سائل کی بہن اور اس کے شوہر کے درمیان طلاق کے معاملے میں اختلاف پایا جاتاہے کہ سائل کی بہن شوہر کے طلاق دینے کا دعوی کرتی ہے اور اس کاشوہر اس کا انکار کرتا ہے تو ایسی صورت میں شرعی فیصلہ یہ ہے کہ اگر سائل کی بہن بھی سائل کے بیان سے متفق ہو اور شوہرکےتین طلاق دینے  کا دعوی کرے  تو اس اختلافی صورتِ حال میں کوئی حتمی فتوی دینا ممکن نہیں ہے، اس تنازع کا حل یہی ہے کہ میاں بیوی کسی ماہر مفتی صاحب کو اپنے درمیان فیصل مقرر کرکے اس کے سامنے اپنا تنازعہ رکھیں اور اپنا اپنا موقف پیش کریں، فیصلہ کرنے والے مفتی صاحب فریقین کے موقف اور گواہیوں کا جائزہ لینے کے بعد جو فیصلہ دیں، اس پر عمل کریں۔اور جب تک اس کا شرعی فیصلہ نہ ہو دونوں ایک دوسرے سے الگ رہیں۔ فتاوی ہندیہ میں ہے:"تفسيره تصيير غيره حاكما فيكون الحكم فيما بين الخصمين كالقاضي في حق كافة الناس وفي حق غيرهما بمنزلة المصلح، كذا في محيط السرخسي يجب أن يعلم بأن التحكيم جائز وشرط جوازه أن يكون الحكم من أهل الشهادة وقت التحكيم ووقت الحكم أيضا حتى أنه إذا لم يكن أهلا للشهادة وقت التحكيم وصار أهلا للشهادة وقت الحكم بأن كان الحكم عبدا فأعتق أو ذميا فأسلم وحكم لا ينفذ حكمه، وحكم هذا الحكم يفارق حكم القاضي المولى من حيث إن حكم هذا الحكم إنما ينفذ في حق الخصمين ومن رضي بحكمه، ولا يتعدى إلى من لم يرض بحكمه بخلاف القاضي المولى، كذا في الملتقط."(كتاب أدب القاضي، الباب الرابع والعشرون، ج:3، ص:397، ط: دار إحياء التراث)2: سائل کی بہن نے کورٹ میں جو خلع کا مقدمہ دائر کیا اور کورٹ نے یک طرفہ خلع کا فیصلہ کردیاتھا،جب کہ شوہر نہ عدالت میں حاضر ہوا اور نہ ہی عدالت کے یک طرفہ فیصلہ کردینے کے بعداسے زبانی یا تحریری طور پر قبول کیا تو ایسا یک طرفہ خلع شرعًا معتبر نہیں،  اس سے خلع واقع نہیں ہوا، کیوں کہ شرعی طور پر خلع میں طرفین یعنی میاں بیوی کی رضا مندی ضروری ہے، اگر ان میں سے ایک بھی راضی نہ ہو تو خلع واقع نہیں ہوتا۔المبسوط للسرخسی میں ہے:"(قال): ‌والخلع ‌جائز عند السلطان وغيره؛ لأنه عقد يعتمد التراضي كسائر العقود، وهو بمنزلة الطلاق بعوض، وللزوج ولاية إيقاع الطلاق، ولها ولاية التزام العوض، فلا معنى لاشتراط حضرة السلطان في هذا العقد."(كتاب الطلاق، باب الخلع، ج:6، ص:173، ط: دار المعرفة)بدائع الصنائع میں ہے:"‌وأما ‌ركنه فهو الإيجاب والقبول؛ لأنه عقد على الطلاق بعوض فلا تقع الفرقة، ولا يستحق العوض بدون القبول."(كتاب الطلاق، فصل في شرائط ركن الطلاق، ج:3، ص: 145، ط: دار الكتب العلمية)3: سائل کے بہنوئی نے اگر واقعۃً اپنی بیوی کو مہر ادا نہیں کیا اور نہ ہی سائل کی بہن نے وہ مہر معاف کیا ہے تو سائل کے بہنوئی پر اس مہر کا ادا کرنا لازم ہے۔بدائع الصنائع میں ہے:"وروي عن رسول الله صلى الله عليه وسلم أنه قال: «‌من ‌كشف ‌خمار امرأته ونظر إليها وجب الصداق دخل بها أو لم يدخل» وهذا نص في الباب.وروي عن زرارة بن أبي أوفى أنه قال: قضى الخلفاء الراشدون المهديون أنه إذا أرخى الستور وأغلق الباب فلها الصداق كاملا وعليها العدة دخل بها أو لم يدخل بها، وحكى الطحاوي في هذه المسألة إجماع الصحابة من الخلفاء الراشدين وغيرهم؛ ولأن المهر قد وجب بنفس العقد إما في نكاح فيه تسمية فلا شك فيه، وإما في نكاح لا تسمية فيه فلما ذكرنا في مسألة المفوضة إلا أن الوجوب بنفس العقد ثبت موسعا ويتضيق عند المطالبة، والدين المضيق واجب القضا."(كتاب النكاح، فصل بيان مايتأكد به المهر، ج:2، ص:292، ط: دار الكتب العلمية)فقط والله أعلم

Reference: Riyad as-Salihin 129 In-book reference : Introduction, Hadith 129: حوالہ

عنوان: میاں بیوی کی درمیان اختلاف کی صورت میں حکم مقرر کیا جائے گا/ اولاد پر کیا ہوا خرچہ بیوی کے مہر سے جدا نہیں کیا جائے گا
سوال: 1۔ میرے شوہر نے میری اجازت کے بغیر میراسوناجو چارتولہ حقِ مہر تھابیچ دیا، اس وقت میں میکے گئی ہوئی تھی ، اس نے مجھے فون کیا کہ میں اس کو بیچ کر کاروبار میں پیسے لگاناچاہتا ہوں   تو میں نے کہا کہ نہیں ، میں بیچنا نہیں چاہتی، جب میں گھر آجاؤں گی تو آپ سے بات کروں گی، لیکن اس نے انتظار نہیں کیا اور اپنی مرضی سے میرا حقِ مہر چار تولہ سونا بیچ کر اس کو اپنے دوست کے ساتھ کاروبار میں لگادیا، میں اس کاروبار والے بندے کو نہیں جانتی ، صرف اتنا پتہ ہے کہ اس کا کوئی دوست ہے، اب ہمارے درمیان طلاق کی وجہ سے علیحدگی ہوگئی ہے اور میں اپنے شوہر سے حقِ مہر مانگتی ہوں ، لیکن وہ مجھے چار تولہ سوناحقِ مہر دینے  کے لیے تیار نہیں اورکہہ رہا ہے کہ میں اس کی قیمت جس وقت اس نے بیچا تھا، یعنی 3لاکھ چالیس ہزار روپے صرف وہ واپس دوں گا، جب کہ اس وقت جب یہ بیچ رہاتھا ایک تولہ سونے کی قیمت ایک لاکھ ساٹھ ہزار تھی ، اب اس نے آپ کے دارالافتاء سے غلط بیانی کرکے فتوی لیا ہے، جو سوال  کے ساتھ منسلک ہے، جس میں اس نے یہ کہاہےکہ : یہ چار تولہ سونا بیوی کے حکم سے فروخت کیا، جب کہ میں منع کرتی رہی کہ نہ بیچو ، اس لیےکہ ہم زیورات  زندگی بھر نہیں بیچتے۔ اور آگے لکھا ہے: یہ رقم تین لاکھ چالیس ہزار بیوی کو لاکردے دیئے ،  یہ بھی جھوٹ ہے ،  مجھے اس نے کوئی رقم نہیں دی، آگے لکھاہے: شوہر نے سونافروخت کرنے کا مشورہ نہیں دیاتھا، یہ جھوٹ ہے اس لیے کہ مجھ سے پوچھے بغیر اس نے یہ سونابیچا تھا۔آگے لکھاہے:تین چار ماہ میرے پاس رقم تھی، جب کہ اس نے مجھے کوئی بھی رقم دی ہی نہیں، آگے کاروبار کے متعلق بھی اوپر لکھا ہواہےکہ مجھے اس شخص کے بارے میں اتنامعلوم ہے کہ اس کادوست ہے اور یہ بھی جھوٹ ہے،شریعت کی روشنی میں جواب عنایت فرمائیں۔2۔ میری عدت کا خرچہ بھی اس نے نہیں دیا جب کہ میں نے مانگا بھی تھا(طلاق کے بعد میں نے اپنی مرضی سے عدت اپنے والدین کے گھر ہی میں گزاری تھی اپنے شوہر کے گھر میں نہیں گزاری)۔3۔ ہماری تین بیٹیاں ہیں(ایک 7 سال کی ہے اور دوسری چار یا پانچ سال کی ہے اور تیسری گود  کی ہے  جس کی عمر ایک یا ڈیڑھ سال ہے)،  ان  کا نان ونفقہ نہیں دیتا اور مہر کا مطالبہ کروں تو کہتا کہ میں نے طلاق سے پہلے جو خرچہ بچوں پر اور گھر پر کیا ہے وہ سب مہر سے منہا کرکے باقی جتنی رقم بنے گی وہ اداکروں گا، کیا یہ صحیح ہے؟
جواب:
1۔ صورتِ مسئولہ میں سائلہ کے بیان اور اس کے شوہر کی طرف سے لیے گئے فتوے میں دیے گئے بیان میں درج ذیل فرق واضح طور پر معلوم ہوتے ہیں:شوہر کہتاہے کہ اس نے سونا بیوی کے حکم سے فروخت کیا، جب کہ سائلہ اس کا انکار کرتی ہے۔شوہر کہتا ہے کہ سونے کی رقم تین لاکھ چالیس ہزار روپے لاکر بیوی کو دیے، جب کہ سائلہ اس کا انکار کرتی ہے۔شوہر کہتا ہے کہ میں نے سونا فروخت کرنے کا مشورہ نہیں دیا تھا، جب کہ سائلہ اس کا دعوی کرتی ہے۔شوہر کہتا ہے کہ سونے کی رقم بیوی کے پاس تھی اور پھر شوہر کے مشورے سے بیوی نے وہ رقم شوہر کے دوست کے پَتّی کے کاروبار میں لگادی، جب کہ  سائلہ  اس کا انکار کرتی ہے۔شوہر کہتا ہے کہ کاروبار سے بیوی کو نفع ملتا تھا، جب کہ سائلہ اس کا انکار کرتی ہے۔لہذااس اختلافی صورتِ حال میں کوئی حتمی فتوی دینا ممکن نہیں ہے، اس تنازعہ کا حل یہی ہے کہ میاں بیوی کسی ماہر مفتی صاحب کو اپنے درمیان فیصل مقرر کرکے اس کے سامنے اپنا تنازعہ رکھیں اور اپنا اپنا موقف پیش کریں، فیصلہ کرنے والے مفتی صاحب فریقین کے موقف اور گواہیوں کا جائزہ لینے کے بعد جو فیصلہ دیں، اس پر عمل کریں۔فتاوی ہندیہ میں ہے:"تفسيره تصيير غيره حاكما فيكون الحكم فيما بين الخصمين كالقاضي في حق كافة الناس وفي حق غيرهما بمنزلة المصلح، كذا في محيط السرخسي يجب أن يعلم بأن التحكيم جائز وشرط جوازه أن يكون الحكم من أهل الشهادة وقت التحكيم ووقت الحكم أيضا حتى أنه إذا لم يكن أهلا للشهادة وقت التحكيم وصار أهلا للشهادة وقت الحكم بأن كان الحكم عبدا فأعتق أو ذميا فأسلم وحكم لا ينفذ حكمه، وحكم هذا الحكم يفارق حكم القاضي المولى من حيث إن حكم هذا الحكم إنما ينفذ في حق الخصمين ومن رضي بحكمه، ولا يتعدى إلى من لم يرض بحكمه بخلاف القاضي المولى، كذا في الملتقط."(كتاب أدب القاضي، الباب الرابع والعشرون، ج:3، ص:397، ط: دار إحياء التراث)2 ۔   سائلہ نے طلاق کے بعد  واقعۃً اگر اپنی مرضی سےاپنے والدین کے گھر پر عدت گزاری تھی اور اس کے شوہر نے اسے مجبور نہیں کیا تھا تو ایسی صورت میں سائلہ کے لیے اس کے شوہر پر کوئی نفقہ لازم  نہیں تھا، لہذا سائلہ کو  اس کے مطالبہ کا حق نہیں ہے۔فتاوی ہندیہ میں ہے:"والمعتدة إذا كانت لا تلزم بيت العدة بل تسكن زمانا وتبرز زمانا لا تستحق النفقة كذا في الظهيرية.ولو طلقها، وهي ناشزة فلها أن تعود إلى بيت زوجها، وتأخذ النفقة."(كتاب الطلاق، الباب السابع عشر، الفصل الثالث، ج:1، ص:558، ط: دارالفكر)3۔ شریعتِ مطہرہ نے بیوی کے لیے اس کے شوہر پر مہر لازم کیا ہے، مہر بیوی کا حق ہوتا ہے جو  بیوی کی طرف سے معاف نہ کرنے کی صورت میں بہر صورت شوہر کو ادا کرنا ضروری ہوتاہے، لہذا سائلہ کے شوہر پر مہر کی مقرر کردہ پوری رقم ادا کرنا ضروری ہے، نیز جو خرچہ سائلہ کے شوہر نے طلاق سے پہلے اپنے بچوں پر کیا وہ اس سے منہا نہیں کیا جائے گا، بلکہ طلاق سے پہلے سائلہ کے شوہرپر بیوی بچوں کا نان نفقہ لازم تھا، اسی طرح طلاق کے بعد بھی  تینوں بیٹیوں کی شادی تک  ان کا نان ونفقہ والد ہی پر لازم ہے، اور شادی کے بعد ان کے شوہروں پر لازم ہوگا، بہرحال  طلاق سے پہلے کیے جانے والے خرچہ کو  مہر کی رقم سے منہا کرنا شوہر کے لیے جائز نہیں۔بدائع الصنائع میں ہے:"وروي عن رسول اﷲ صلی اﷲ علیه وسلم، أنه قال: من کشف خمار امرأته ونظر إلیها وجب الصداق دخل بها، أو لم یدخل، وهذا نص في الباب. وروي عن زرارة بن أبي أوفى أنه قال: قضى الخلفاء الراشدون المهديون أنه إذا أرخى الستور وأغلق الباب فلها الصداق كاملا، وعليها العدة دخل بها أو لم يدخل بها، وحكى الطحاوي في هذه المسألة إجماع الصحابة من الخلفاء الراشدين وغيرهم؛ ولأن المهر قد وجب بنفس العقد إما في نكاح فيه تسمية فلا شك فيه، وإما في نكاح لا تسمية فيه فلما ذكرنا في مسألة المفوضة إلا أن الوجوب بنفس العقد ثبت موسعا ويتضيق عند المطالبة، والدين المضيق واجب القضاء"( کتاب النکاح، فصل: بیان مایتأکد به المهر، ج:2، ص:292، ط: دار الكتب العلمية)فتاوی ہندیہ میں ہے: "أحق الناس بحضانة الصغير حال قيام النكاح أو بعد الفرقة الأم إلا أن تكون مرتدةً أو فاجرةً غير مأمونة، كذا في الكافي. سواء لحقت المرتدة بدار الحرب أم لا، فإن تابت فهي أحق به، كذا في البحر الرائق. وكذا لو كانت سارقةً أو مغنيةً أو نائحةً فلا حق لها، هكذا في النهر الفائق." (كتاب الطلاق، الباب السادس عشر، ج:1، ص: 541، ط: دار الفكر)وفيه أيضاً: "و نفقة الإناث واجبة مطلقًا على الآباء ما لم يتزوجن إذا لم يكن لهن مال، كذا في الخلاصة.و لايجب على الأب نفقة الذكور الكبار إلا أن الولد يكون عاجزًا عن الكسب لزمانة، أو مرض و من يقدر على العمل لكن لايحسن العمل فهو بمنزلة العاجز، كذا في فتاوى قاضي خان."(كتاب الطلاق، الباب السابع، الفصل الرابع، 1، 562، ط: دار الفكر)فقط والله أعلم

Reference: Mishkat al-Masabih 5729, 5730 In-book reference : Book 28, Hadith 199: حوالہ

عنوان: فتویٰ کا اہل کون ہے؟
سوال: اگر کوئی آدمی مفتی نہ ہو مگربڑی بڑی کتابوں سے فتویٰ دے دے ،تو کیا یہ جائز ہے؟
جواب:
محض کتابوں کے مطالعہ کی بناء پر فتویٰ دینے کو علماء اصول نے ناجائز قرار دیاہے ۔شرح عقود رسم المفتی میں ہے :"وقد رأيت في فتاوى العلامة ابن حجر، سئل في شخص يقرأ ويطالع في الكتب الفقهية بنفسه، ولم يكن له شيخ، ويفتي ويعتمد على مطالعته في الكتب، فهل يجوز له ذلك أم لا؟فأجاب بقوله: "لا يجوز له الإفتاء بوجه من الوجوه؛ لأنه عامي جاهل لا يدري ما يقول، بل الذي يأخذ العلم عن المشايخ المعتبرين لا يجوز له أن يفتي من كتاب، ولا من كتابين، بل قال النووي الله ولا من عشرة؛ فإن العشرة والعشرين قد يعتمدون كلهم على مقالة ضعيفة في المذهب، فلا يجوز تقليدهم فيها، بخلاف الماهر الذي أخذ العلم عن أهله، وصارت له فيه ملكة نفسانية، فإنه يميز الصحيح من غيره، ويعلم المسائل وما يتعلق بها على الوجه المعتد به فهذا هو الذي يفتي الناس ويصلح أن يكون واسطة بينهم وبين الله تعالى، وأما غيره، فيلزمه إذا تسوّر هذا المنصب الشريف التعزير البليغ والزجر الشديد الزاجر ذلك لأمثاله عن هذا الأمر القبيح الذي يؤدي إلى مفاسد لا تحصى."(لا بد من التفقه لدی استاذ ماهر ، ص : 18/19)الحاوی للفتاوی لجلال الدین السیوطی میں ہے :"لا ‌شك ‌أنه ‌لو ‌جاز ‌لأحد ‌أن ‌يفتي ‌في ‌مسألة بمجرد نظره لها في كتاب أو كتابين من غير أن يكون متقنا لذلك الفن بجميع أطرافه ماهرا فيه متبحرا فيه، لجاز لآحاد الطلبة أن يفتوا، بل العوام والسوقة لا يعدم أحد منهم أن يكون عارفا بعدة من المسائل تعلمها من عالم أو رآها في كتاب، ولا ريب في أنه لا يجوز لأحد منهم أن يفتي."(الفتاوى القرآنية ، سورة الليل ، الحبل الوثيق في نصرة الصديق ، ج : 1 ، ص : 390 ، ط : دار الفكر للطباعة والنشر)فتاویٰ حدیثیہ  لابن حجرالہیتمی میں ہے : "قال النووي رحمه الله: من رأى المسألة في عشرة كتب مثلا ‌لا ‌يجوز ‌له ‌الإفتاء بها لاحتمال أن تلك الكتب كلها ماشية على قول أو طريق ضعيف."(ص : 19/20 ، ط : دار الفكر)فقط واللہ اعلم

Reference: Riyad as-Salihin 435 In-book reference : Introduction, Hadith 435: حوالہ

عنوان: چھٹیوں میں عدالتیں بند ہونے کا شرعی حکم
سوال: گرمیوں کی وجہ سے سرکاری طور پر تین ماہ کی چھٹیاں ہو جاتی ہیں، اور اسی وجہ سے عدالتوں میں بھی چھٹیاں ہو جاتی ہیں،  جس کی وجہ سے ہمارے قیدیوں کی رہائی لٹکی رہتی ہے، نہ کوئی جج ہوتا ہے پورے تین ماہ، اور نہ ہی کوئی فیصلہ کرنے والا، پلیز اس متعلق راہنمائی فرما دیں کہ دین اور شریعت کیا کہتی ہے ؟ قرآن و سنت میں اس متعلق کیاحکم آیا ہے ؟
جواب: صورتِ مسئولہ میں اگر واقعی اتنی چھٹیاں عدالتوں میں ہوتی ہوں اور طویل عرصہ تک مقدمات زیر التوا ہوں تو یہ قیدیوں کے لیے باعث اذیت اور باعث تشویش ہے، البتہ اس سلسلے میں بعض وکلاء حضرات سے معلوم کرنے سے پتہ چلا کہ معاملہ اس طرح نہیں، بلکہ ان کے  مطابق گرمیوں میں سٹی کورٹ میں ایک ماہ جون کی اور ہائی کورٹ میں دو ماہ جون جولائی کی چھٹیاں ہوتی ہیں، اور سردیوں میں 25 دسمبر سے سٹی کورٹ میں ایک ہفتے کی  اور ہائی کورٹ میں دو ہفتے کی چھٹیاں ہوتی ہیں،اور اس میں بھی ججز حضرات آدھی چھٹیاں کرسکتے ہیں اور آدھی چھٹیوں میں حاضر رہنا ضروری ہوتا ہے،اور کسی بھی کورٹ کے سارے ججز کو بھی چھٹی نہیں ہوتی بلکہ آدھے چھٹی پر ہوتے ہیں، اور دوسرے آدھے ان کے قائم مقام ہوتے ہوئے  اپنا اور چھٹی والے ججز کا کام کرتے رہتے ہیں،نیز چھٹیوں میں عائلی مقدمات (خاندانی نکاح، طلاق،خلع )  میں تھوڑی سست روی آ جاتی  ہے، بند یہ بھی نہیں ہوتے، سنے جاتے ہیں، اور چلتے رہتے ہیں، مگر فوجداری (کرمنل) مقدمات تو بلا تعطل سنے جاتے ہیں، اور چلتے رہتے ہیں،باقاعدہ تاریخ لگتی ہے، خاص طور پر قیدیوں کی رہائی تو کسی صورت نہیں لٹکی رہتی، جب کسی کی رہائی کا وقت آتا ہے تو حسب ِقانون فوراً اس کی رہائی کر دی جاتی ہے۔فقط واللہ اعلم

عنوان: قاضی اور حکم کے فیصلے کے نفاذ میں فرق
سوال: قاضی اور حکم کے فیصلے کے نافذ ہونے کے اعتبار سے شرعاً کوئی فرق ہے یا نہیں ؟
جواب: فریقین اگر کسی ثالث کو اپنا حکم مان لیں تو فریقین اور وہ لوگ جو اس کے حکم بننے پر راضی تھے صرف ان کے حق میں حکم کا فیصلہ نافذ ہوتا ہےاور  حکم کے فیصلہ کو تسلیم کرنا ان پر لازم ہوتا ہے،بشرط یہ ہے کہ وہ فیصلہ حقوق العباد سے متعلق ہو،جب کہ قاضی حقوق اللہ اور حقوق العباد دونوں سے متعلق فیصلہ کرنے کا اختیار رکھتا ہے اوراس کا فیصلہ سب پر نافذ ہوتا ہے،اس کے فیصلے کو تسلیم کرنا سب پرلازم ہوتا ہے،البتہ فیصلے کو نافذ کرانے کا تعلق اختیارات سے ہے،لہذا حکم کے پاس اپنے فیصلہ کو نافذ کرانے کے اختیارات نہیں ہوتے، جب کہ قاضی کے پاس تمام اختیارات ہوتے ہیں،نیز  قاضی کوحکم کے فیصلے کا باطل کرنے کا اختیار بھی ہوتا ہے۔الدر المختار وحاشیہ ابن عابدین میں ہے:"(ويمضي) القاضي (حكمه إن وافق مذهبه وإلا أبطله) لأن حكمه لا يرفع خلافا (وليس له) للمحكم (تفويض التحكيم إلى غيره وحكمه بالوقف لا يرفع خلافا) على الصحيح خانية (فلو رفع إلى موافق) لمذهبه (حكم) ابتداء (بلزومه) بشرطه (ولا يمضيه) لأنه لم يقع معتبرا.(قوله ويمضي حكمه) أي إذا رفع حكمه إلى القاضي إن وافق مذهبه أمضاه وإلا أبطله، وفائدة إمضائه هاهنا أنه لو رفع إلى قاض آخر يخالف مذهبه ليس لذلك القاضي ولاية النقض فيما أمضاه هذا القاضي جوهرة وفي البحر ولو رفع حكمه إلى حكم آخر حكماه بعد فالثاني كالقاضي يمضيه إن وافق رأيه وإلا أبطله.(قوله لأن حكمه لا يرفع خلافا) لقصور ولايته عليهما بخلاف القاضي العام."(کتاب القضا،ج5،ص431،ط؛سعید)فتاوی ہندیہ میں ہے:"وحكم هذا الحكم يفارق حكم القاضي المولى من حيث إن حكم هذا الحكم إنما ينفذ في حق الخصمين ومن رضي بحكمه، ولا يتعدى إلى من لم يرض بحكمه بخلاف القاضي المولى.ويصح التحكيم فيما يملكان فعل ذلك بأنفسهما وهو حقوق العباد ولا يصح فيما لا يملكان فعل ذلك بأنفسهما، وهو حقوق الله تعالى حتى يجوز التحكيم في الأموال والطلاق والعتاق والنكاح والقصاص وتضمين السرقة، ولا يجوز في حد الزنا والسرقة والقذف. وذكر الخصاف ولا يجوز حكم المحكم في حد أو قصاص، وذكر في الأصل أنه يجوز التحكيم في القصاص وينفذ حكم المحكم في سائر المجتهدات نحو الكنايات والطلاق والعتاق وهو الصحيح لكن مشايخنا امتنعوا عن هذا للفتوى كي لا يتجاسر العوام فيه، ولا يجوز حكمه في دم الخطأ؛ لأن العاقلة لم ترض به وحكم المحكم إنما ينفذ على من رضي بحكمه. وإن قضى بالدية على القاتل لا يجوز إلا أن يكون القاتل أقر بالقتل خطأ فحينئذ يجوز حكمه بالدية عليه."(کتاب ادب القاضی،ج3،ص397،ط؛دار الفکر)فقط واللہ اعلم

عنوان: کسی  گاؤں میں مفتی ہو قاضی نہ ہوتو کیا مفتی قاضی شمار کیا جائے گا یا نہیں؟
سوال: کسی  گاؤں میں مفتی ہو قاضی نہ ہوتو آیا مفتی صاحب قاضی شمار کیا جائے گا یا نہیں؟
جواب: صورت مسئولہ میں اگر حکومت نے مفتی کو قاضی مقرر کیا ہے تو مفتی  كو قاضی شمار کیا جائے گا اور اگر حکومت نےقاضی مقرر نہیں کیاتو مفتی کوقاضی شمار نہیں کیا جائے گا،اس لئے کہ منصب قضاء حوالہ کرنا حکومت وقت کا کام ہے از خود کوئی اس منصب کو نہیں لےسکتا۔فتاوی عالمگیری میں ہے:"قالوا: يستحب للإمام أن يقلد القضاء من له ثروة وغنية لكي لا يطمع في، أموال الناس كذا في محيط السرخسي." (کتاب ادب القاضی ،ج:3،ص:308،ط:دار الفكر بيروت)فتوی شامی میں ہے:"(و لا یطلب القضاء) بقلبه و لا يساله بلسانه في الخلاصة الخقوله في الخلاصة افاد انه كما لا يحل الطلب  لا تحل التولية كما في النهر و ان ذالك لايختص بالقضاء بل كل ولاية ."(كتاب القضاء ،ج:5،ص:366،ط:سعید)فقط واللہ اعلم

عنوان: دیت کا مسئلہ
سوال: میرے بھائی پر قاتلانہ حملہ ہوا ، اللہ کے کرم سے بچ گئے ، البتہ دو گولیاں بھائی کولگیں، جو کہ سینے اور پسلیوں میں گھس کر پسلیوں کے نیچے سے نکلیں، بھائی معذور نہیں ہوئے ہیں، نہ ہڈی ٹوٹی ہے۔سوال یہ ہے شرعاکتنی دیت لازم ہے ؟ہم اور فریق ثانی صلح کرنا چاہ رہے ہیں۔اور دوسری بات یہ ہے کہ اس سلسلہ میں اس حملہ آور کے فریق والے اس حملہ آور کی ضمانت لے رہے ہیں کہ وہ آپ کے بھائی کو کچھ نہیں کہیں گے اگر خدانخواستہ کوئی حادثہ پیش آجائے تو کیا جنہوں نے ضمانت لی ہے ہم اس سے پھر قصاص لے سکتے ہیں یا نہیں یا پھر ہم ان کے ساتھ شرعا کس حد تک آزاد ہوں گے؟
جواب:
صورتِ مسئولہ میں جب کہ گولی سے کسی قسم کی معذوری نہیں ہوئی  اورزخم ٹھیک  ہوگیا یا پھر زخم بھر گیا یا تو اس صورت میں حملہ آور پر شرعاً کوئی دیت لازم نہیں ہے ۔ نیز صلح  کے دوران اگر دونوں فریقین کسی مالیت پر راضی ہو جائیں  جیسا کہ  ہسپتال کے تمام اخراجات وغیرہ  پر یا کسی اور رقم پر تو اس صورت  میں وہ بدل ادا کرنا فریق ثانی  کے لیے لازم ہے۔نیز جن لوگوں نے حملہ آور کی ضمانت لی ہے کہ  وہ سائل کے بھائی کو کوئی تکلیف نہیں پہنچائے گا، اگر بالفرض حملہ آور دوبارہ سے تکلیف پہنچائے تو پھرقصاص اسی حملہ آور سے لیا جا سکتا ہے جن لوگوں نے ضمانت لی ہے ان سے قصاص  نہیں لیا جا سکتا۔الفتاوى الهندية میں ہے:"وإن كسر فخذه وبرأت واستقامت فلا شيء عليه في قول أبي حنيفة - رحمه الله تعالى -، وعليه في قول أبي يوسف - رحمه الله تعالى - حكومة عدل وذكر أبو سليمان عن محمد - رحمه الله تعالى - في كتاب الحج قال أبو حنيفة - رحمه الله تعالى -: من كسر عظما من إنسان يدا، أو رجلا أو غير ذلك وبرأ، أو عاد كهيئته فليس فيه عقل، فإن كان نقص، أو عثم ففيه من عقله بحساب ما نقص عثما كذا في المحيط."( کتاب الجنایات 6/ 27 ط: کوئٹه)فقط و اللہ اعلم

Reference: Arabic reference : Book 0, Hadith 434: حوالہ

عنوان: خاتون کو قاضی بنانے کا حکم
سوال: کیا عورت قاضی بن سکتی ہیں؟
جواب: صورتِ مسئولہ میں خاتون اگر حدود وقصاص کے علاوہ کسی اور معاملہ میں قاضی بن کر فیصلہ دیتی ہے تو فیصلہ نافذ ہوجائے گا تاہم خاتون کو قاضی بنانا گناہ ہے،  کیوں  ایسے تمام مناصب جن میں ہرکس و ناکس کے ساتھ اختلاط اور میل جول کی ضرورت پیش آتی ہے(جیسے قاضی اور  جج بننے کی ذمہ داری وغیرہ ) شریعتِ اسلامی نے ان کی ذمہ داری مردوں پر عائد کی ہے،خود اسلام کے ابتدائی ادوار میں بڑی فاضل خواتین موجود تھیں، مگر کبھی کسی خاتون کو مذکورہ ذمہ داری نہیں دی گئی۔فتاویٰ شامی (الدر المختار ورد المحتار) میں ہے:"(والمرأة تقضي في غير حد وقود وإن أثم المولي لها) لخبر البخاري «لن يفلح قوم ولوا أمرهم امرأة» (قوله: في غير حد وقود) لأنها لا تصلح شهادة فيهما فلا تصلح حاكمة.(کتاب القضاء، باب التحکیم، مطلب في جعل المرأة شاهدة في الوقف، ج:5، ص:440، ط:ایچ ایم سعید)فقط واللہ اعلم

عنوان: طلاق کی تحکیم میں شوہر کے حق میں فیصلہ ہونے کے بعد عورت کیا کرے؟
سوال: طلاق کے سلسلہ میں اگر زوجین کے مابین اختلاف ہو جائے یعنی شوہر طلاق کا منکر ہو اور عورت اپنے کانوں سے الفاظ طلاق سننے کا دعوی کرے اور عورت کے پاس واقعہ طلاق پر کوئی گواہ نہ ہو، پھر یہ معاملہ قاضی شریعت کے یہاں پیش ہو تو ایسی صورت میں قاضی شریعت فریق ثانی کے حلف کی بنا پر دعوی طلاق کو خارج کر کے زوجین کو ایک ساتھ رہنے کا حکم دے گا؟ یا عورت کو المرأة کالقاضی کے تحت علیحدہ رہنے کا حکم دےگا ؟اور اس صورت میں عورت کو دوسرے نکاح کی اجازت ہوگی یا نہیں؟
جواب: صورت مسئولہ میں عورت کے پاس گواہ نہ ہونے کی وجہ سے قاضی شوہر سے قسم لےگا اگر وہ قسم کھالے تو قاضی تو  شوہر کے حق میں فیصلہ کرےگا،  عورت کا دعوی کالعدم سمجھا جائے گا ،عورت  کو دوسری جگہ نکاح کرنے کی اجازت نہیں ہوگی ،البتہ اگر عورت کو یقین ہو کہ شوہر نے اسے تین طلاقیں دی تھیں تو عورت کو چاہیے کہ وہ  شوہر سے کسی طرح طلاق یا خلع لےلے ،خاندان کے بڑے اور بااثر لوگوں کے ذریعہ سے شوہر پر دباؤ ڈالا جائے کہ وہ طلاق یا خلع دیدے اور  اگر ایسا ممکن نہ ہو تو عورت اسی شوہر کے ساتھ رہے اور شوہر کو اپنے اوپر قدرت نہ دینے کی کوشش کرے، تاہم اگر وہ  زبردستی کرکے کچھ  کرے تو اس کا گناہ شوہر پر ہوگا۔وفي مجمع الأنهر في شرح ملتقى الأبحر :"وفي التتارخانية وغيرها سمعت المرأة من زوجها أنه طلقها ولا تقدر على منعه من نفسها إلا بقتله لها قتله بالدواء ولا تقتل نفسها وقيل لا تقتله وبه يفتى وترفع الأمر إلى القاضي فإن لم تكن لها بينة تحلفه فإن حلف فالإثم عليه لكن إن قتلته فلا شيء عليها."(كتاب الطلاق,باب الرجعة,1/ 441الناشر: دار إحياء التراث العربي)وفي الدر المختار وحاشية ابن عابدين: "والمرأة كالقاضي إذا سمعته أو أخبرها عدل لا يحل له تمكينه. والفتوى على أنه ليس لها قتله، ولا تقتل نفسها بل تفدي نفسها بمال أو تهرب، كما أنه ليس له قتلها إذا حرمت عليه وكلما هرب ردته بالسحر. وفي البزازية عن الأوزجندي أنها ترفع الأمر للقاضي، فإنه حلف ولا بينة لها فالإثم عليه. اهـ. قلت: أي إذا لم تقدر على الفداء أو الهرب ولا على منعه عنها فلا ينافي ما قبله."(كتاب الطلاق,باب الصريح,رد المحتار3/ 251ط:سعيد)فقط والله أعلم

عنوان: جج وقاضی کے صفات و شرائط / غیر شادی شدہ کا قاضی بننے کا حکم
سوال: کیا قاضی کے عہدہ پر فائز ہونے کے لیےشادی شدہ ہونا شرط ہے ؟ ہمارے علاقے میں ایک حافظ عالم مفتی صاحب کو گورنمنٹ قاضی بنایا گیا ہے، لیکن ان کی شادی نہیں ہوئی ہے ، چند ماہ میں ہو جائے گی ، مفتی صاحب کی فراغت کو سات سال ہو چکے ہیں ،الحمد اللہ فراغت کے بعد سے ہی وہ ملی مسائل میں ہمیشہ آگے رہتے ہیں جس کے نتیجہ میں ان کو گورنمنٹ قاضی بنایا گیا ہے ، تو کیا بغیر شادی کے ان کے لئے قاضی بننا از روئے شرع جائز نہیں ؟ بعض لوگوں کا اعتراض ہے کہ بغیر شادی کے قاضی کیسے بنایا جائے گا ؟
جواب: واضح رہے کہ شریعتِ مطہرہ میں قاضی کی شخصیت کو غیر معمولی اہمیت اور حیثیت حاصل ہے، اس منصب کے لیے کچھ خاص شرائط مقرر کئی گئی ہیں،ان شرائط کی تفصیل یہ ہے کہ  جس شخص کو قاضی کے منصب پر فائز کیا جارہا ہو وہ مسلمان، عاقل،بالغ،آزاد مرد ہو اور اس کےحواس بھی سالم ہوں۔ البتہ قاضی کا شادی شدہ ہونا   قضا کے منصب کے لیے شرط نہیں۔لہذا صورتِ مسئولہ میں اگر مذکورہ عالم ِ دین غیر شادی شدہ ہے تو اس کو قضاء کے منصب پر فائز کرنا جائز ہے،بلکہ عالمِ دین ہونے کی وجہ سے منصبِ قضا کے لیےزیادہ اہل بھی ہیں، قاضی کا شادی شدہ ہونا جب شرعاًشرط نہیں ہےتو  لوگوں کا اس پر اعتراض کرنا درست نہیں۔فتاوی عالمگیریہ میں ہے:"ولا تصح ولاية القاضي حتى يجتمع في المولى شرائط الشهادة كذا في الهداية من الإسلام، والتكليف، والحرية وكونه غير أعمى ولا محدودا في قذف ولا أصم ولا أخرس، وأما الأطرش، وهو الذي يسمع القوي من الأصوات فالأصح جواز توليته كذا في النهر الفائق.ويكون من أهل الاجتهاد، والصحيح أن أهلية الاجتهاد شرط الأولوية كذا في الهداية.حتى لو قلد جاهل، وقضى هذا الجاهل بفتوى غيره يجوز كذا في الملتقط لكن مع هذا لا ينبغي أن يقلد الجاهل بالأحكام وكذلك العدالة عندنا ليست بشرط في جواز التقليد لكنها شرط الكمال فيجوز تقليد الفاسق وتنفذ قضاياه إذا لم يجاوز فيها حد الشرع لكن لا ينبغي أن يقلد الفاسق."(کتاب ادب القاضی،ج:3،ص:307،ط:رشیدیۃ)فقط واللہ اعلم

عنوان: تحکیم کے معاملہ میں حکم سے رجوع کرنے کی شرعی حیثیت
سوال: میرے والد اور میرے چچادونوں بھائیوں نے مل کرکچھ اراضی خریدی اور تقسیم کے بعد حدود کے تعیین پر اختلاف شروع ہوا، یہ اختلاف جاری تھا کہ میرے والد صاحب کا انتقال ہوگیا، اس کے بعد یہ اختلاف ہمارے اور ہمارے چچا کے در میان جاری رہا، یہاں تک کہ ایک جرگہ کو ہم نے مشترکہ طور پر حکم بنایا، جر گہ نے یہ بات مناسب سمجھی کہ ہمارے چچا کو قرآن کی قسم دی جائے ،تاکہ حدود متعین کر کے معاملہ کو ختم کیا جائے،جب ہمارے چچا نے مختلف مقامات سے قسم اٹھا کر حدود کی تعیین شروع کر دی، تو اس دوران انہوں نے ایک موہو بہ زمین (جو وہ مرحوم کو ہبہ کر چکے تھے) پر بھی قسم اٹھانے کی کوشش کی ، اس پر ہمارے در میان شور شراباہوا ،حتی کہ جرگہ کے ساتھ بھی تلخ کلامی ہوئی اور ہم نے جرگہ کے حکم ہونے سے رجوع کا اعلان کر دیا؛ یوں معاملہ در میان میں رہ گیا اوربقیہ زمین کی حدودکا تعین نہ ہو سکا۔اب پوچھنا یہ ہےکہ کیا از روئے شرع جرگہ کایہ فیصلہ نافذ ہو چکا ہے یا نہیں؟ جبکہ درمیان میں ہم نے جر گہ سے حکم بننے کا اختیار واپس لے لیا تھا،اور جر گہ نے مدعی اور مد ی علیہ کے تعین کے بغیر صرف تصفیہ کے طور پر ایک فریق کو قسم دینے کی کو شش کی تھی۔
جواب: صورتِ مسئولہ میں  فریقین نے جس جرگہ کو اراضی کی حدودکے تعین سے متعلق بطور حکم فیصلہ کا اختیار دیااور پھر فیصلہ سے قبل ہی سائل اوراس کے فریق نےبعض وجوہات کی بنا پر اس جرگہ کے حکم ہونے سے رجوع کرلیا ہے، تو شرعاً اس جرگہ کا فیصلہ نافذ نہیں ہوگا،کیونکہ حکم مقرر کرکے فیصلہ کروانے والے دونوں فریقین میں سے ہر ایک کو حکم کے فیصلہ سےقبل رجوع کرنے کا حق حاصل رہتا ہے۔البحر الرائق میں ہے:"(قوله ولكل واحد من الحكمين ‌أن ‌يرجع ‌قبل ‌حكمه) ؛ لأنه تقلد من جهتهما فكان لكل منهما عزله وهو من الأمور الجائزة فينفرد أحدهما بنقضه كالمضاربة والشركة والوكالة."(كتاب القضاء، باب التحكيم، ج:7، ص:26، ط:دار الكتاب الإسلامي)فتاوی محمودیہ میں ہے:’’سوال:دریافت طلب مسئلہ یہ ہے کہ کسی کو حکم بنانے کے بعد حکم کے فیصلہ دینے سے قبل کسی فریق کے اس حکم کو منسوخ اور رد کردینے کی وجہ سے وہ شرعاً رد یا منسوخ ہوجاتا ہے یا نہیں؟ جب کہ حکم پر کچھ بے اعتمادی ہوجائے یعنی معقول وجہ سے حکم کے حکم ہونے کو منسوخ کیا جائے۔جواب: اعتماد رہے یا نہ رہے، دونوں صورتوں میں جو فریق بھی چاہے اس تحکیم کو فسخ کرسکتا ہے،اور یہ فسخ کرنے کا حق فیصلہ سنانے سے پہلے حاصل ہے۔‘‘(کتاب الدعوی والتحکیم،باب التحکیم،ج:16، ص:467، ط:ادارہ الفاروق)فقط واللہ اعلم

عنوان: مدعی پر گواہ جب کہ مدعی علیہ پر قسم لازم ہے
سوال: دو آدمیوں کے درمیان لین دین کا معاملہ ہے، ایک کہتا ہے میں نے رقم ادا کر دی، دوسرا کہتا ہے نہیں کی اور دونوں قسم اٹھاتے ہیں۔ اب فیصلہ کیا ہو گا؟
جواب: صورتِ مسئولہ میں اگر رقم دینے والا دعوی کررہا ہے کہ میں رقم دے چکا ہوں اور دوسرا شخص اس کا انکاری ہے تو شریعت کی روشنی میں فیصلہ یوں ہوگا کہ دعوی دار کے ذمہ گواہ پیش کرنا لازم ہے ، یعنی اگر رقم دینے کا دعوی دار اپنے دعوی پر گواہ پیش کردے تو فیصلہ اس کے حق میں ہوجائے گا اور اگر رقم دینے کا دعوی دار گواہ پیش نہ کرسکے تو دوسرا شخص جو اس کا انکاری اس کے ذمہ قسم ہے ، یعنی وہ اس بات پر قسم کھائے کہ مذکورہ شخص نے رقم ادا نہیں کی، اگر وہ شخص قسم کھالے تو فیصلہ اُس انکاری شخص کے حق میں کردیا جائے گا۔چنانچہ حدیث شریف میں ہے : عَنْ عَمْرِو بْنِ شُعَيْبٍ عَنْ أَبِيهِ عَنْ جَدِّهِ أَنَّ النَّبِيَّ - صَلَّى اللَّهُ عَلَيْهِ وَسَلَّمَ - قَالَ: " الْبَيِّنَةُ عَلَى الْمُدَّعِي، وَالْيَمِينُ عَلَى الْمُدَّعَى عَلَيْهِ " رَوَاهُ التِّرْمِذِيُّ.(مرقاة المفاتيح شرح مشكاة المصابيح: كتاب الإمارة والقضاء، باب الأقضية والشهادات، 6/ 445 ط: دار الفكر ، بيروت)البحر الرائق میں ہے :(قَوْلُهُ: وَلَا وَجْهَ لِرَدِّ الْيَمِينِ) أَيْ عَلَى الْمُدَّعِي، وَقَوْلُهُ: لِمَا قَدَّمْنَاهُ إشَارَةٌ لِقَوْلِهِ وَلَا تُرَدُّ الْيَمِينُ عَلَى الْمُدَّعِي لِقَوْلِهِ - عَلَيْهِ السَّلَامُ - "الْبَيِّنَةُ عَلَى الْمُدَّعِي" إلَخْ كِفَايَةٌ.(كتاب الدعوى، باب التحالف، 7/ 205 ط: دار الكتاب الإسلامي)فقط واللہ اعلم

عنوان: مقرر ثالث کے فیصلہ پر اگر کسی ایک فریق کو جائز اعتراض ہو
سوال: کیا فرماتے ہیں مفتیان کرام شرعی حیثیت سے اس مسئلہ کے بارے میں کہ دو فریقین کے درمیان کسی تنازعہ پر مقرر ثالث کے فیصلہ پر اگر کسی ایک فریق کو جائز اعتراض ہو تو کیا وہ اس فیصلہ پر اپیل کا حق رکھتا ہے ، شریعت اس بارے کیا کہتی ہے؟
جواب: صورتِ مسئولہ میں اگر حکَم (ثالث) سے واقعتاً فیصلہ کرنے میں سہو ہوا ہو اور غیر شرعی فیصلہ کیا ہو تو ایسی صورت میں   دوسرے فریق کو اعتراض کرنے اور فیصلہ قبول نہ کرنے کا حق ہے،اگر چہ فریقین کی رضامندی سے ثالث مقرر ہوا ہو  ۔فتاوی ہندیہ میں ہے:"تفسيره تصيير غيره حاكمًا فيكون الحكم فيما بين الخصمين كالقاضي في حق كافة الناس وفي حق غيرهما بمنزلة المصلح." (كتاب  الأدب القاضي، باب التحكيم، 3/ 397، ط: دار الفكر)فقط والله اعلم

عنوان: وکالت کا پیشہ اختیار کرنے حکم
سوال: کیا وکالت کا شعبہ جائز ہے؟ کیا اس سے جو کمائی ہوگی وہ بھی حلال ہوگی؟ پبلک پراسیکیوٹر یا جج کی نوکری کرنا اس نیت سے کہ انصاف کو قائم کروں گا اور ظلم کے خلاف ڈٹ جاؤں گا،  جائز ہوگی؟
جواب: صورتِ مسئولہ میں وکالت  کا پیشہ اختیار کرنے والا کوئی شخص اگر  ناحق کسی شخص کی وکالت نہ کرے، کسی نا حق بات کو ثابت کرنے کی کوشش نہ کرے، نیز جھوٹ، دھوکا اور رشوت کا سہارا نہ لے تو   وکالت کے پیشہ اختیار کرنے  میں شرعاً کوئی قباحت نہیں ہے، بلکہ اگر کوئی شخص اس پیشے سے محض پیسے کمانے کے بجائے  احقاقِ حق اور مظلوموں کی مدد کرنے کی نیت کرے تو باعثِ ثواب ہوگا ۔اسی طرح جج کی نوکری کرنے میں اگر  حق کے مطابق فیصلہ کرنے کی قوت اور صلاحیت موجود ہو نیز یہ    نیت  ہو کہ حق و سچ کے ساتھ کھڑا ہوگا، مظلوموں کی مدد کرے گا تو ایسی صورت میں جج کا پیشہ نہ صرف جائز،  بلکہ باعثِ اجر و ثواب ہوگا۔ فتح القدير  میں ہے: "والصواب أن مراد صاحب العناية هو أنه قد يكون في نفس الوكالة التعاوض كما إذا أخذ الوكيل الأجرة لإقامة الوكالة فإنه غير ممنوع شرعا، إذ الوكالة عقد جائز لا يجب على الوكيل إقامتها فيجوز ‌أخذ ‌الأجرة فيها."(كتاب الوكالة، ج:8، ص:3، ط:دار الفكر)فتاوی شامی میں ہے:"(وكره) تحريما (التقلد) أي أخذ القضاء (لمن خاف الحيف) أي الظلم (أو العجز) يكفي أحدهما في الكراهة ابن كمال (وإن تعين له أو أمنه لا) يكره فتح ثم إن انحصر فرض عينا وإلا كفاية بحر."(كتاب القضاء، ج:5، ص: 367، ط: سعید)فقط واللہ اعلم

عنوان: طلات کہنے سے طلاق کا حکم
سوال: 1) میرے داماد اور بیٹی کے درمیان خانگی معاملات میں جھگڑا ہوا اسی دوران میرے داماد نے میری بیٹی کو کہا اگر تم نے فون اٹھایا اور والدہ کو کال کی تو میں تمہیں طلاق دے دوں گا ،میری بیٹی فون اٹھا کر مجھے کال کرنے لگی تو میری بیٹی کا دعویٰ ہے کہ اس موقعہ پر میرے شوہر نے کہا :"طلاق طلاق طلاق"،میری بیٹی نے مجھے فون پر کہا میرے شوہر نے مجھے طلاق دے دی ہے ،میرے داماد نے اس سے فون لے کر مجھے کہا آپ کی بیٹی جھوٹ بول رہی ہے میں نے طلاق نہیں دی ہے میں نے اسے ڈرانے کے لیے "طلات طلات طلات "کہا ہے یہ طلاق سمجھ رہی ہے۔میری بیٹی کا دعویٰ ہے اس نے یہی سمجھا ہے کہ طلاق طلاق طلاق کہا ہے،اس کے پاس کوئی گواہ نہیں ہے دونوں اکیلے تھے ،اور  شوہر قسم کھاتا ہے میں نے لفظ طلاق نہیں  بولا، مجھے فون پر کہا ہے میں نے "طلات طلات طلات "تین مرتبہ کہا ہے طلاق کا لفظ استعمال نہیں کیا ،میرا داماد کبھی ذاکر نائک کا حوالہ دیتا ہے کہ اگر میں نے طلاق بھی کہا ہو تو ایک مجلس میں ایک ہی طلاق ہوئی ہے ،اور اس کا کلپ بھی سنواتا ہے ،ابھی میری بیٹی اپنے شوہر کے ساتھ رہتی ہے لیکن وہ بھی اور ہم بھی اس حوالے سے پریشان ہیں ،شریعت کی روشنی میں ہماری راہنمائی فرمائیں اگر طلاق نہیں  ہوئی تو اطمینان  سے رہے اگر  ہوئی ہے تو علیحدگی کی جائے۔
جواب: صورت مسئولہ میں دونوں میاں بیوی کے درمیان طلاق کے الفااظ کے معاملہ  میں اختلاف پایا جا تا  ہے "بیوی" کا دعویٰ یہ  ہے کہ اس  کے شوہر نے تین دفعہ" طلاق طلاق طلاق " کے الفاظ کہے ہیں  " جبکہ "شوہر"کا کہنا یہ ہے کہ اس نے ڈرانے کے لیے تین دفعہ" طلات طلات طلات " کے  الفاظ کہے ہیں، میں نے طلاق نہیں دی ،فریقین کے بیان میں چونکہ  تضاد  ہے ، ایسے اختلاف کی صورت میں  فریقین اپنے اس مسئلہ کے شرعی حل اور فیصلہ  کے لئے  کسی مستندمفتی یاعالم دین کے پاس جاکر انہیں اپنا حکم (منصف) بنائیں بعد ازاں وہ حسب ضابطہ جو شرعی   فیصلہ کریں  اس کے مطابق عمل کیا جائے۔جب تک فیصلہ نہ ہو اس وقت تک بیٹی کو اس کے شوہر سے علیحدہ رکھیں ۔فتاویٰ شامی میں ہے:"(هو) لغة: جعل الحكم فيما لك لغيرك. وعرفا: (تولية الخصمين حاكما يحكم بينهما، وركنه لفظه الدال عليه مع قبول الآخر)ذلك (وشرطه من جهة المحكم) بالكسر (العقل لا الحرية والإسلام) فصح تحكيم ذمي ذميا (و) شرطه (من جهة الحكم) بالفتح (صلاحيته للقضاء)"(کتاب القضاء، باب التحکیم،ج:۵،ص:۴۲۸،ط:سعید)فقط واللہ اعلم

عنوان: قاضی کا ذاتی اختیار کی بناء پر عمارت گرانا جب کہ مجاز اداروں سے اجازت لی گئی ہو
سوال: کوئی عمارت جو کہ اپنی تمام این او سی کاغذات کی تکمیل کے بعد بنائی گئی ہو (یعنی وہ تمام کاغذات جو کہ ایک عمارت کو بنانے کے لیے مجاز اداروں سے این او سی لی جاتی ہے) وہ مکمل ہو اور اس وقت آباد بھی ہو،  کیا ایسی عمارت کو بناء کسی قانونی وجہ کے کسی اعلی ادارے کے شخص یا قاضی  کا ذاتی اختیار کی بنیاد پر کیس شروع کرنا اور اس کے بعد اس عمارت کے منہدم کرنے کا حکم نامہ جاری کرنا کیسا ہے؟ جب کہ مروجہ مجاز ادارے جو اجازت نامہ جاری کرتے ہیں ان اداروں کے معاملے میں مذکورہ ادارے کے شخص کی خاموشی ہے اس بارے میں اس کی خاموشی کا کیا حکم ہے؟ واضح رہے کہ اس میں ایک فلیٹ کی مالیت کروڑوں تک ہے، جس میں رہنے والے متوسط طبقہ سے تعلق رکھتے ہیں، اور اپنی جمع پونچی سے اپنے گھروں کو بناتے ہیں اور اسی میں ان لوگوں کی رہائش ہے۔
جواب:
صورتِ مسئولہ میں جو عمارت کسی شخص کی زمین پر اس کی اجازت سے بنائی گئی ہو یا حکومت کی زمین پر حکومت کی طرف سے متعین، متعلقہ محکمے اور ادارے سے اجازت لے کر تمام قانونی تقاضوں کو پورا کرنے کے بعد تعمیر کی گئی ہو تو وہ عمارت بنانا درست ہے بعد میں حکومت کے اعلی ادارےکے کسی شخص یا کسی قاضی کے لیے اپنے ذاتی اختیارات  کی بنیاد پر اس عمارت کو منہدم کرنے کا حکم نامہ جاری کرنا جائز نہیں ہے اور اس حکم کی بنیاد پر حکومت کے لوگوں کے لیے اس عمارت کو منہدم کرنا بھی جائز نہیں ہے۔اگر حکومتی مجاز اداروں نے اس تعمیر کے لیے غلط این او سی دی ہو تو حکومت کی ذمہ داری ہے کہ مجاز اداروں کے افسروں کے خلاف کاروائی کریں، اور   اعلی اداروں کا ان مجاز اداروں کےذمہ داروں کے خلاف کاروائی کے بغیر لوگوں کے پیسوں سے بنی ہوئی عمارت کوگرانا لوگوں پر  ظلم کرناہے، اگر کسی وجہ سے اس عمارت کا گرانا ناگزیر ہو تو متاثرہ فریق کو ان کے مکانات کی موجودہ قیمت ادا کرنا یا متبادل مناسب جگہ دیناضروری ہے ورنہ آخرت میں پکڑ ہوگی۔ الاحکام السلطانیہ للماوردی میں ہے:"والثامن: النظر في مصالح عمله من الكف عن التعدي في الطرقات والأفنية، وإخراج ما لا يستحق من الأجنحة والأبنية، وله أن ينفرد بالنظر فيها وإن لم يحضره خصم، وقال أبو حنيفة: لا يجوز له النظر فيها إلا بحضور خصم مستعد، وهي من حقوق الله تعالى التي يستوي فيها المستعدي وغير المستعدي، فكان تفرد الولاية بها أخص."(الباب السادس فی ولایة القضاء، ص:121، ط:دار الحدیث)الموسوعۃ الفقہیہ میں ہے:"الثامن: النظر في مصالح عمله، من الكف عن التعدي في الطرقات والأفنية، وإخراج الأجنحة والأبنية، وله أن ينفرد بالنظر فيها وإن لم يحضر خصم."(قضاء، ص:233، ج:33، ط:دار السلاسل)مسند احمد میں ہے:"عن أبي حرة الرقاشي عن عمه قال: کنت آخذاً بزمام ناقة رسول اللّٰه صلی اللّٰه علیه و سلم في أوسط أیام التشریق أذود عنه الناس، فقال: یا أیها الناس! ألا لاتظلموا ، ألا لاتظلموا، ألا لاتظلموا، إنه لایحل مال امرء إلا بطیب نفس منه."(مسند الکوفیین، حدیث عم أبي حرة الرقاشي، رقم الحدیث: 20714،ج:5،ص:72، ط:مؤسس قرطبة القاهرة)فقط واللہ اعلم

Reference: Riyad as-Salihin 1530 In-book reference : Book 17, Hadith 20: حوالہ

عنوان: لاپتہ شخص زندہ شمار ہوگا یا مردہ؟
سوال: ایک شخص 28 سال سے لاپتہ ہے، بہت ڈھونڈا لیکن اب تک اس کا کچھ معلوم نہ ہوسکا، ایسے شخص کو زندہ شمار کیا جائے گا یا مردہ؟
جواب: صورت مسئولہ  میں مذکورہ لاپتہ شخص کی عمر جب تک ساٹھ سال نہیں ہوجاتی، اس وقت تک انتظار کیا جائے، ساٹھ سال عمر ہوجانے کی صورت میں بذریعہ عدالت اس کی موت کا فیصلہ کرالیا جائے، عدالتی فیصلہ کے بعد اسے مردہ شمار کیا جائے گا،پس اگر وہ شادی شدہ تھا تو اس کی موت کے  فیصلہ کے بعد  اس کی بیوی بیوہ قرار پائے گی، اور 130 دن عدت ِ وفات کے طور پر گزارے گی،  عدت کی تکمیل کے بعد اس کی بیوہ کے لئے کسی اور شخص سے نکاح کرنا جائز ہوگا۔نیز جب تک لاپتہ شخص (مفقود) کی موت کا یقینی علم نہ ہو جائے، یا بذریعہ عدالت اس کی موت کا فیصلہ نہ کرالیا جائے،  اس وقت تک اس کا مال اس کے ورثاء میں تقسیم نہیں کیا جائے  گا، بلکہ بذریعہ عدالت موت کا فیصلہ ہوجانے کے بعد اس وقت  موجود ورثاء میں حصص شرعیہ کے تناسب سے  تقسیم کیا جائے گا، نیز گمشدگی کے زمانے میں مذکورہ لاپتہ شخص کے والدین کا اگر انتقال ہوا ہو تو یہ مفقود شخص ان کی میراث کا حقدار نہ ہوگا بلکہ والدین کی میراث ان شرعی ورثاء میں تقسیم ہوگی جو والدین کے انتقال کے وقت زندہ اور موجود تھے۔فتح القدير لكمال بن الهمام میں ہے: "قال المصنف:( والأرفق ) أي بالناس ( أن يقدر بتسعين ) وأرفق منه التقدير بستين .وعندي الأحسن سبعون لقوله صلى الله عليه وسلم:{ أعمار أمتي ما بين الستين إلى السبعين } فكانت المنتهى غالباً، وقال بعضهم : يفوض إلى رأي القاضي ، فأي وقت رأى المصلحة حكم بموته واعتدت امرأته عدة الوفاة من وقت الحكم للوفاة كأنه مات فيه معاينة ، إذ الحكمي معتبر بالحقيقي (قوله ومن مات منهم) أي ممن يرث المفقود (قبل ذلك) أي قبل أن يحكم بموت المفقود (لم يرث من المفقود) بناء على الحكم بموته قبل موت المفقود فتجري مناسخة فترث ورثته من المفقود (لأنه لم يحكم بموت المفقود بعد) وحين مات هذا كان المفقود محكوما بحياته كما إذا كانت حياته معلومة (ولا يرث المفقود أحدا مات في حال فقده لأن بقاءه حيا في ذلك الوقت) يعني وقت موت ذلك الأحد (باستصحاب الحال وهو لا يصلح حجة في الاستحقاق) بل في دفع الاستحقاق عليه ولذا جعلناه حيا في حق نفسه فلا يورث ماله في حال فقده ميتا في حق غيره فلا يرث هو غيره".( كتاب المفقود، ٦ / ١٤٩، ط: دار الفكر)فتاوی ہندیہ میں ہے:"وإذا حكم بموته اعتدت امرأته عدة الوفاة من ذلك الوقت وقسم ماله بين ورثته الموجودين في ذلك الوقت ومن مات قبل ذلك لم يرث منه، كذا في الهداية... ويعتبر ميتا في ماله يوم تمت المدة، وفي مال الغير يعتبر كأنه مات يوم فقده، كذا في التتارخانيةولا يرث المفقود أحدا مات في حال فقده، ومعنى قولنا " لا يرث المفقود أحدا " أن نصيب المفقود من الميراث لا يصير ملكا للمفقود... الخ" ( كتاب المفقود، ٢ / ٣٠٠، ط: دار الفكر)۔"فقط واللہ اعلم